{"url": "http://www.mediapool.bg/upravlyavashtite-prieha-svoya-antikoruptsionen-zakon-i-blamiraha-bsp-news270749.html", "text": "Депутатите от управляващата коалиция и ДПС подкрепиха в четвъртък единствено правителствения проект за създаване на нов орган за борба с корупцията по върховете на властта и отхвърлиха този на БСП. С общо 14 гласа “за“ и 7 “против“ проектът на управляващите мина на първо четене през правната комисия, а този на БСП бе отхвърлен с 14 гласа “въздържал се“ и 7 “за“.\r\n\tИ ГЕРБ, и БСП предлагат да се създаде структура, която ще проверява/разследва всички корупционни афери на властта. В техните проекти фигурира идеята за вербуване на граждани за целите на тази кауза.\r\n\tДвете партии обаче имат пълно разминаване по въпроса кой да назначава ръководството на новата институция.\r\n\tБСП предлага това да прави президентът, а неговите трима заместници да бъдат назначавани от парламента с квалифицирано мнозинство. ГЕРБ настоява председателят да се избира от парламента, а след като веднъж е избран, той да предложи на Народното събрание останалите четирима членове на ръководството. Аргументът на ГЕРБ е, че България е парламентарна република.\r\n\tПроектите на правителството и БСП предвиждат създаване на нова репресивна държавна структура, която ще се превърне в четвъртия орган в държавата, който да използва специални разузнавателни средства след прокуратурата, МВР и ДАНС. Тя ще може да ползва и всички други способи за оперативно-издирвателна дейност като изземване, белязане, наблюдение, внедряване на агенти, оперативни комбинации и пр.\n\n\r\n\tБСП се фокусира върху създаването на разследващ орган, който да разполага със \"специални разследващи агенти\", създавайки нещо като смесен модел между ДАНС и ГДБОП. Социалистите искат всяко несъответствие между декларираното имущество и реалното положение да се разследва. ГЕРБ предлага комисията само да може да \"проверява\" несъответствия между имуществото и доходите на високопоставените служители в размер над 20 000 лв,.\r\n\tСпоред управляващите в новата антикорупционна комисия трябва да влязат Комисията за борба с конфликта на интереси, БОРКОР, Комисията за конфискация, както и отделите на Сметната палата, който се занимава с декларациите на високопоставените служители, и в ДАНС, който разследва корупцията по върховете на властта. БСП е против сливането на комисиите за конфликта на интереси и за конфискация с аргумента, че те работят нещо съвсем различно и нямат място там. За другите три структури има съгласие.\r\n\t\r\n\tПри представянето на законопроекта на управляващите правосъдният министър Цецка Цачева обясни, че антикорупционната комисия трябва само да проверява случаите на корупция, а след това случаят трябва да бъде пращан на компетентните органи.\r\n\t“Предвижда се корупционните престъпления да бъдат разследвани от следователите. Те са достатъчно компетентни да се справят“, обясни Цачева. От БСП обаче не са съгласни. Според тях самата антикорупционна комисия трябва да може да разследва. “Разследване и само разследване. Това му е цаката“, обясни Крум Зарков (БСП).\r\n\tПоследва кратка препирня между ГЕРБ и БСП по въпроса дали проектът на социалистите да бъде игнориран, защото няма подробна финансова обосновка колко ще струва новият разследващ орган. Депутатуите от БСП отговориха с дълго изброяване на проекти на ГЕРБ, които са били вкарвани без финансов план. “Дори в Изборния кодекс бяхте записали, че законопроектът ще струва значителни средства и толкова“, каза Явор Божанков.\r\n\tХристиан Митев (“Обединени патриоти“) обяви, че ще гласува против проекта на БСП. Той каза, че президентът не бива да се меси в назначаването на шефа на разследваща институция, тъй като България е парламентарна република. Филип Попов (БСП) отговори, че така се гарантира независимостта на антикорупционната агенция. Той каза, че ако шефът се назначава от парламента, това ще е все едно управляващите да разследват себе си. От ГЕРБ отговориха, че президентът също може да бъде проверяван за корупция, което означава същото.\r\n\tВ този момент в дебата се намеси ДПС и обяви, че ще подкрепи управляващите. Хамид Хамид каза, че партията приема философията на проекта на Министерския съвет. Той допълни, че ДПС никога не би подкрепило идеята президентът да назначава шефа на антикорупционния орган. Данаил Кирилов (ГЕРБ) допълни, че БСП предлага създаването на “изключително репресивен орган“, който ще е подчинен на волята на един човек. С това дебатът бе приключен.\r\n\tАдвокатурата вече обяви законопроекта на ГЕРБ за противоконституционен в частта му за конфискацията на незаконно придобитото имущество. \"Програма Достъп до информация\" и Асоциация \"Прозрачност без граници\" също обявиха, че проектите и на двете партии имат сериозни недостатъци. Те предупредиха, че антикорупционният закон може да \"създаде шайка платени доносници\" и да увеличи подслушването.", "date": "2017.10.19", "title": "Управляващите приеха своя антикорупционен закон и бламираха БСП"}
{"url": "http://www.mediapool.bg/osram-otkri-parva-u-nas-investitsiya-za-50-mln-lv-krai-plovdiv-news270722.html", "text": "Към момента проекти на обща стойност от около 800 млн. лв. са входирани в Българска агенция за инвестиции и се подготвят да стартират, обяви заместник-министърът на икономиката Александър Манолев по време на откриването на първия завод на технологичния гигант \"Осрам“ (Osram) в България. Той е първото вложение на световния гигант в областта на осветлението в Източна Европа.\r\n\tВ новопостроения немски завод за осветителни тела край Пловдив са вложени 50 млн. лв. и ще работят 900 души. Той ще произвежда електронни баласти за ЛЕД-модули и традиционно осветление, драйвери и светодиодни модули. Произведените продукти ще се продават в Европа.\r\n\t“Виждаме позитивни сигнали и от редица други компании”, каза Александър Манолев при прерязването на ленjата. По думите му само от началото на годината са сертифицирани 23 проекта на обща стойност около 300 млн. лв., които предвиждат разкриването на 5000 работни места. “Нещо повече, към момента проекти на обща стойност от около 800 млн. лв. са входирани в Българска агенция за инвестиции и се подготвят да стартират”, допълни той.\r\n\t\"Сигурен съм, че с всичко, което сме започнали като действия – за намаляване на административната тежест, за развитието на индустриалните зони, за подобряването на връзката между обучението и пазара на труда и всичко останало, тези резултати ще продължат да бъдат надграждани”, каза Манолев. Той допълни, че е налице още една позитивна тенденция - повече компании да инвестират във високотехнологични проекти в България.\r\n\tНа церемонията присъстваха и вицепремиерът Томислав Дончев, кметът на Пловдив Иван Тотев и изпълнителният директор на Българска агенция за инвестиции Стамен Янев.\n\n\r\n\t\"Горд съм от всяка инвестиция, която се случва в България. Но най-доволен съм от инвестиции в производство, защото това означава заетост, работна ръка, приходи, инвестиции в бъдеще за България”, заяви Томислав Дончев. Той изрази надежда в бъдеще и публичните институции и качеството на управление да бъдат толкова високо технологични в един момент, че да можем да задържаме и привличаме големи компании тук, да има добри заплати за хората, които са важни за една държава.\r\n\tБазираният в Мюнхен концерн \"Осрам\" е вторият по големина в света производител на светлинни тела (източници) с 110 годишна история. Портфолиото варира от високотехнологични приложения, базирани на полупроводникови технологии, като инфрачервено или лазерно осветление, до предлагане на интелигентни и свързани решения за осветление в сгради и градове. \"Осрам\" е част от групата на \"Осрам Лайт\" (Osram Licht). Акционер в \"Осрам Лайт\" е \"Сименс\", която наскоро обяви, че ще продаде значителен дял от акциите си в групата.", "date": "2017.10.19", "title": "\"Осрам\" откри първа у нас инвестиция за 50 млн. лв. край Пловдив"}
{"url": "http://www.mediapool.bg/frenska-firma-s-interes-da-preobrazuva-u-nas-patnicheski-v-tovarni-samoleti-news270720.html", "text": "Френската компания \"Трейд къмпъни файненс\" (Trade Company Finances) проучва България като място за конвертиране на пътнически в товарни самолети за извършването на карго услуги, съобщиха от Изпълнителната агенция за малки и средни предприятия. Това е станало ясно по време на среща на главния секретар на агенцията Росица Апостолова с бизнес делегация от Департамента Вал д’Oаз, намиращ се в Парижкия регион.\r\n\tФирмата работи със свои американски партньори и избира между няколко страни от Югоизточна Европа за разширяване на бизнеса си по преобразуване на пътнически в карго самолети. В момента тази дейност се извършва единствено в САЩ, но се предвижда разрастване в Европа, обясни Йосеф Херайеф, директор на компанията, цитиран в прессъобщението.\r\n\tЗа целта се търсят подходящи местни партньори в Югоизточна Европа, включително и в България. Първоначално се планира да бъдат наети 150 инженери и техници за стартиране на проекта с цел конвертиране на около 15 самолета годишно. В САЩ се преобразуват около 150 самолета годишно, като изпълняват поръчки от цял свят. Има недостиг на карго самолети и доста заявки са на изчакване, подчертал Херайеф.\r\n\tАпостолова посочила, че България вече работи в областта на авиоиндустрията след стъпването на няколко чужди компании за ремонт на самолети и части. Освен това редица малки и средни предприятия могат да бъдат поддоставчици.\r\n\tФренската делегация се срещнала и с ръководството на Техническия университет в София. Ректорът проф. Георги Михов им представил възможностите за обучение на студенти в авиоиндустрията. В транспортния факултет на университета има специалност \"Авиационна техника“. Също така, че провеждат обучения по поръчка и съвместно с компаниите в България.\n\n\r\n\tГенералният директор на Комитета по икономическо развитие на Департамента Вал д’Oаз Жан-Франсоа Бенон обясни, че в района на департамента работят над 44 000 фирми, от които 1200 чуждестранни. Комитетът обединява предимно малки и средни предприятия, но има и големи международни компании. Основните представени сектори са авиоиндустрията, информационни технологии, козметика и парфюмерия, биотехнологии, сигурност и др. На територията на Вал д’Oаз са разположени 11 университета, в които се обучават над 35 000 студенти и 22 научни центъра.\r\n\tОт агенцията за малки и средни предприятия допълват, че френската мултимедийна агенция \"Елоками\" (Elokami), която работи с \"Юнивърсъл мюзик\", ще се запознае с възможностите на \"Ню Бояна“ за снимането на филми в България.\r\n\tЕдин от най-големите производители на метални конструкции \"Сорас\" пък е обявил интерес за намиране на индустриални партньори за производството на различни елементи в България, по думите на оперативния директор Оливие Демесенс, цитиран от агенцията. \"Copac\" работи и в Китай, Индия и Тунис.", "date": "2017.10.19", "title": "Френска фирма с интерес да преобразува у нас пътнически в товарни самолети"}
{"url": "http://www.mediapool.bg/pet-prichini-investitorite-da-sledyat-partiyniya-kongres-v-kitai-news270723.html", "text": "Инвеститорите не могат да си позволят да пренебрегнат този месец националния партиен конгрес в Китай (започнал вчера - бел. прев.), на който се очаква президентът Си Цзинпин да затегне юздите на втората по големина икономическа сила в света.\r\n\t \r\n\tОрганизиран на всеки пет години, форумът определя новия състав на Китайската комунистическа партия (ККП) и ще довърши процес на политическа консолидация, който върви от години.\r\n\t \r\n\t\"Всеки инвеститор трябва да има мнение за Китай, той е пословичният посредник в глобалната икономика. Китай дава насоки\", казва Брендън Ахърн, главен инвестиционен директор на Kraneshares, която създава търгувани на борса фондове, предлагащи вложения в Китай.\r\n\t \r\n\tЕто пет неща, които инвеститорите трябва да вземат под внимание:Консолидираща сила\r\n\tСрещата ще промени седемчления Постоянен комитет на Политбюро и около 200-членния Централен комитет. С навлизане на Си във втория му мандат като лидер на Китай се очаква той да запълни вакантните места със свои поддръжници. Макар Си да пътува из света със статута на глава на суверенна държава, външни лица често подценяват, че китайските президенти исторически са действали като първи сред сравни. Президентите на Китай обикновено не са диктаторски властелини. Вместо това партията гледа да поддържа изкусно постигнат баланс на властта сред противоположните фракции, като осигурява рамка за политически решения.\r\n\t \r\n\tСи обаче прекара последните няколко години, изваждайки от строя политическите си опоненти. Пленумът може да сложи край на консенсусния принцип на действие на партията.\n\n\r\n\t \r\n\tОсвен това би придал на Си, който миналата година бе обявен за \"основен лидер\", необичайна сила. В миналото титлата е била давана само на лидери като Мао Цзедун, основател на ККП, и Дън Сяопин, реформатора, който отвори икономиката на страната към света.\r\n\t \r\n\t\"При Китай наблюдаваме засилващата се концентрация на власт в ръцете на Си Цзинпин. Определено това означава по-голям контрол над икономиката и централната банка. Всеки пък, когато имаме съмнения, че Китай ще осигури растеж, той го прави\", коментира Франк Диксмир, директор на отдела за глобалните инструменти с фиксирана доходност в Allianz Global Investors.Двигател на световния растеж и търговските потоци\r\n\tСветовният растеж се завръща и голяма част от това е с подкрепата на китайския икономически двигател. Oxford Economics описва страната като водещия в света индикатор и буфер за шокове, отбелязвайки 80 % взаимна зависимост между икономическата активност на Китай и глобалната търговия от 2010 година.\r\n\t \r\n\tАпетитът на страната към суровини, за да захранва заводите и строителния си сектор, се отразява на цените в световен мащаб. Резервната банка на Сан Франциско преценява, че до 2025 година увеличаващото се китайско търсене би могло да тласне цените на суровия петрол обратно към прага от 100 долара за барел. Търсенето на Китай допринесе и за 3-годишния максимум в стойността на медта в края на август.\r\n\t \r\n\tПодобреният световен растеж спомогна за укрепване на котировките на активите в Европа и на нововъзникващите пазари. Нещо повече, той осигурява на централните банки въздуха, от който се нуждаят, за да освободят балансите си.Структурни реформи или още от същото?\r\n\tНа миналия конгрес през 2012 година Си бе описан като рицар в блестящи доспехи, който възкреси успеха на партията и ще реформира обременената с дългове икономика, върху която натиск оказват вялите държавни предприятия. Пет години по-късно икономическият модел изглежда не се е променил много, както подчерта неотдавна доклад на Международния валутен фонд, според който Китай постига незадоволителен напредък в намаляване на огромния корпоративен дълг.\r\n\t \r\n\tНе е ясно доколко Си поставя акцент върху структурните реформи.\r\n\t \r\n\t\"За пазара ключовият въпрос е дали Пекин ще ограничи кейнсианските си кредитни стимули и ще възобнови структурните реформи. По-бавният икономически растеж ще има логическите си последици за останалата част от света\", написа Стивън Джен, ръководител на хедж фонда Eurizon SLJ Capital.\r\n\t \r\n\tНа 21 септември S&P Global Ratings понижи кредитния рейтинг на страната, позовавайки се на тежкото й дългово бреме. Рейтинговата агенция обаче предложи клауза \"вратичка\", заявявайки, че би могла да \"вдигне рейтингите на Китай, ако растежът на кредитите се забави значително и се закрепи доста под текущите равнища, а междувременно нарастването на реалния БВП бъде поддържано на здравословни нива\".Бъдещето на юана\r\n\tТази година валутата на страната - юанът - следва печеливша линия спрямо щатския долар, с изключение на отслабването с 6,7 % до минимума от 6,482 юана за долар на 8 септември.\r\n\tСамо че \"забележителното завръщане\" на юана се дължеше повече на широкообхватната слабост на долара, отколкото на китайските основи, твърди Луис Куиджс, директор на Asia Economics в Oxford Economics. Един по-силен юан би засегнал износа на Китай, макар да трябва да се отбележи, че търговско-претегленият обменен курс на валутата не е толкова висок.\r\n\t \r\n\tВ същото време валутните резерви на Китай, които намаляха рязко през 2016 година на фона на капиталов отлив и усилия за забавяне на поевтиняването на юана, нараснаха до 3,09 трилиона долара към август. Възстановяването дойде в среда на отслабване на долара през 2017 година и спад на изтичането на юани.\r\n\t \r\n\t\"Очаква се конгресът да бъде положителен за икономиката и реформите\", посочва Питър Нг, старши валутен дилър в Silicon Valley Bank. Евентуална отмяна на капиталовия контрол би направила жънминби (официалното име на юана) по-достъпен за международните инвеститори.\r\n\t \r\n\tОт друга страна обаче, ако доларът възвърне позициите си, юанът би могъл да попадне \"под подновен натиск, предизвиквайки отново изтичане на капитали. Тогава не можем да изключим допълнително затягане на контрола върху изтичането, за да бъдат предпазени валутните резерви\", написаха анализатори от Oxford Economics в оценка по-рано тази седмица.Стабилизиращ се растеж тази година\r\n\tНякои анализатори твърдят, че зад стабилизирането на икономическите данни за Китай стоят политически мотиви в опит корабът да бъде уравновесен преди националния партиен конгрес. Официалните данни сочат, че Китай до голяма степен е на път да изпълни целта си растеж от 6,5 % за 2017 година, навличайки си подигравки от скептици като мениджъра на хедж фонд Кайл Бас, според когото главоломното разрастване е неустойчиво.\r\n\t \r\n\tИкономисти обаче отбелязват, че страната е положила усилия да се откъсне от зависимостта от евтините кредити, към които прибегна, за да оцелее сравнително невредима при глобалната рецесия от 2007-2009 година. Неотдавна китайските регулатори затегнаха мерките във финансовата регулация, за да намалят лошите дългове и рисковете, надвиснали над банковата система.\r\n\t \r\n\tИма опасения, че щом конгресът приключи, Си ще натисне педала на реформите и ще накара дълговите равнища да спаднат. Това би могло да натежи на икономическия растеж и да обезцени юана. Има обаче лагер от инвеститори, които остават оптимисти.\r\n\t \r\n\tМнението им е, че \"новото/старото ръководство ще се съсредоточи върху допълнително потискане на икономическата и финансовата нестабилност чрез комбинация от продължително разширяване на ливъриджа, финансови репресии, включително строг контрол върху капитала и налагане на дисциплина на доставките в суровинните сектори\", написаха стратези от компанията за управление на облигационни фондове Pimco.\r\n\t \r\n\t\"Ако е така, за разлика от 2015-2016 година, Китай не би бил износител на нестабилност към световните финансови пазари\", допълват те.", "date": "2017.10.19", "title": "Пет причини инвеститорите да следят партийния конгрес в Китай"}
{"url": "http://www.mediapool.bg/severna-koreya-stroi-nova-podvodnitsa-koyato-shte-mozhe-da-nosi-balistichni-raketi-news270728.html", "text": "Северна Корея строи голяма подводница, която ще може да носи балистични ракети. Това съобщава днес южнокорейският в. \"Тона илбо\", като се позовава на разузнаването на САЩ.\r\n\t \r\n\tАмериканските тайни служби са разкрили според изданието, че \"дизелово-електрическа подводница с водоизместимост над 2000 тона, широка 11 метра, се строи в корабостроителницата Синпхо в провинция Южен Хамгьон, на източното крайбрежие\" на КНДР.\r\n\t \r\n\tСтава дума за подводница от нов тип, с каквито изглежда ще бъдат сменени севернокорейските подводни кораби клас \"Коре\" (\"Кит\"), които също могат да носят балистични ракети, добавя \"Тона илбо\".", "date": "2017.10.19", "title": "Северна Корея строи нова подводница, която ще може да носи балистични ракети"}
{"url": "http://www.mediapool.bg/margot-valstryom-seksualni-posegatelstva-stavat-i-na-nai-visoko-politichesko-nivo-news270726.html", "text": "Външният министър на Швеция Маргот Валстрьом заяви, че сексуалните посегателства стават също на \"най-високо политическо равнище\" и че тя като жена в политиката е ставала обект на такова, предаде АП.\r\n\t\r\n\tПред шведската телеграфна агенция ТТ Валстрьом, който беше два мандата комисар в еврокомисиите на Жозе Мануел Барозу, казва, че би желала да се съсредоточи върху разговори върху политиката, а не върху личния си живот. По думите й хаштагът #metoo (създаден във връзка със скандала около холивудския кинаджия Харви Уайнстийн) \"не е достатъчен и трябва да доведе до действия\".\r\n\t\r\n\tСтава дума за случка, описана в излезлите праз 2014 г. мемоари на Валстрьом. По време на вечеря с лидери от ЕС внезапно усетила ръка на бедрото си. \"Лицето, седящо до мен, започна да ме ухажва. Това беше съвършено нереално\", пише в книгата.\r\n\t \r\n\tПосле тя споделила с председателя на комисията, който определил случката като \"напълно неприемлива\".", "date": "2017.10.19", "title": "Маргот Валстрьом: Сексуални посегателства стават и на \"най-високо политическо ниво\""}
{"url": "http://www.mediapool.bg/izborite-v-chehiya-strah-ot-migrantite-v-strana-kadeto-migranti-nyama-news270729.html", "text": "Мигранти с бурки и хиджаби нападат чешка пенсионерка, ритват проходилката й и я оставят на земята, след което се втурват към сграда с надпис \"Социални помощи\".\r\n\t \r\n\tВидеоклипът на кампанията на крайнодясната партия \"Блок против исляма\" продължава: \"Вие трябва да решите дали трябва да се дават пари на нашите деца и пенсионери, или на мюсюлманите и африканците\".\r\n\t \r\n\t\"Блокът против исляма\" е една от общо 31 политически формации, които ще участват в парламентарните избори в Чехия в петък и събота.\r\n\t \r\n\tТова далеч не е единствената партия, експлоатираща тази тема. Също като Националния фронт във Франция, Герт Вилдерс в Холандия, Алтернатива за Германия и Австрийската партия на свободата, множество чешки партии залагат на страховете, предизвикани от рекордния приток на мигранти в Европа.\r\n\t \r\n\tМиграцията изведнъж стана ключова тема в предизборната кампания в Чехия, въпреки почти пълната липса на мигранти и бежанци в страната, които предпочитат да се насочват към Германия или Швеция.\r\n\t \n\n\r\n\tЧешката република, ръководена от открито антимюсюлмански президент, до момента е приела само 12 бежанци, макар че ЕС иска от нея да приеме 1600 съгласно неговата система за разселване.Нищо против китайците\r\n\tМного чешки партии печелят политически дивиденти, като се възползват от страха от тероризма, ислямистката заплаха и опасенията за изчезване на икономическия просперитет.\r\n\t \r\n\t\"Това няма много общо с реалността, защото тук всъщност няма мигранти\", казва анализаторът Иржи Пехе, интервюиран от АФП.\r\n\t \r\n\tСпоред допитване на Института за проучване на общественото мнение към Чешката академия на науките около 60 на сто от чехите са против приемането на мигранти, а само около 3 на сто го одобряват.\r\n\t \r\n\tПрага протестира енергично против предложената от ЕС програма за разселване на бежанци, както го сториха нейните полски, унгарски и словашки съседи.\r\n\t \r\n\t\"Имаме нужда от преграда срещу омразната идеология на исляма\", заявява Томаш Ерлих, жител на Прага, решил да гласува за антимигрантската партия \"Свобода и пряка демокрация\" (СПД) на родения в Токио бизнесмен Томио Окамура.\r\n\t \r\n\tИслямът \"е несъвместим с демокрацията, законите и европейските ценности. Опитът на Запада го показва ясно\", настоява Ерлих.\r\n\t \r\n\tТой обаче отрича, че е ксенофоб, защото \"няма нищо против китайците и виетнамците, които са интелигентни и работят невероятно упорито\".\r\n\t \r\n\tПо данни на Института за проучване на общественото мнение около 7,3 на сто от избирателите смятат да подкрепят СПД, което е над 5-процентовата бариера за влизане в долната камара на 200-местния парламент.\r\n\t \r\n\tПонякога наричан \"чешкия Тръмп\" от медиите, бизнесменът милиардер Андрей Бабиш, чието популистко движение \"Действие на недоволните граждани\" (АНО) се очаква да спечели изборите с 30,9 на сто от гласовете според Института за проучване на общественото мнение, също не крие враждебността си към приемането на мигранти.Търговията със страх\r\n\t\"При нас почти няма имигранти, страната е в добър период от икономическа гледна точка, и въпреки това сред хората има недоволство и дори гняв\", констатира анализаторът Йозеф Млейнек от Карловият университет в Прага, интервюиран от АФП.\r\n\t \r\n\t\"Аз самият се питам какви са причините. Мисля, че става дума за комбинация от лична неудовлетвореност и общ проблем\", казва той. \"Например, Бабиш повтаря, че корупцията е навсякъде и хората започват да го приемат присърце\".\r\n\t \r\n\tПрез септември безработицата в Чехия достигна само 3,8 на сто, най-ниското равнище от 1998 г., а централната банка прогнозираше ръст от 3,6 на сто в края на годината.\r\n\t \r\n\tПри все това \"чешката политическа сцена се изроди в търговия със страх\", смята Пехе.\r\n\t \r\n\tСпоред президента Милош Земан миграционната вълна е \"организирана инвазия\", а мюсюлманите \"са невъзможни за интегриране\".\r\n\t \r\n\tЧешката социалдемократическа партия (ЧСДП) на сегашния премиер Бохуслав Соботка, която се очаква да гласуват 13,1 на сто от избирателите, обещава \"спиране на незаконната миграция\".\r\n\t \r\n\tНай-старата чешка дясна партия, \"Гражданската демократическа партия\", от своя страна иска страните, които се окажат неспособни да защитават собствените си граници, да бъдат изключени от шенгенското пространство.", "date": "2017.10.19", "title": "Изборите в Чехия: страх от мигрантите в страна, където мигранти няма"}
{"url": "http://www.mediapool.bg/nie-ne-sme-katalunya-kazvat-italianskite-separatisti-koito-varvyat-vnimatelno-kam-avtonomiya-news270725.html", "text": "Докато неспокойни инвеститори се изтеглят от Каталуня от страх, че богатата област може да се отдели от Испания, друг европейски регион, чиито политици едно време водеха кампания за независимост, опитва да привлече някои от тях, говорейки за автономия, не за отцепване.\r\n\t \r\n\tИталианската област Ломбардия, индустриалният мотор на страната и дом на финансовата й столица Милано, ще гласува на референдум в неделя за повече автономия. Според нейния лидер, който навремето искаше отцепване от Италия, това би привлякло повече инвестиции.\r\n\t \r\n\tТова може да стане за сметка на Каталуня, която е конкурент на Ломбардия в надпреварата за привличане на работодатели, бягащи от друг болезнен европейски развод, Брекзит. Двата региона се състезават за това да приемат на своя територия Европейската агенция за лекарствата, която трябва да напусне Обединеното кралство и да намери нов дом в Европейския съюз.\r\n\t \r\n\t\"Ние не сме Каталуня\", каза областният управител на Ломбардия Роберто Марони, в кабинета си със стъклени стени и панорамна гледка към Милано, на 36-ия етаж на неотдавна построената сграда на областната управа.\r\n\t \r\n\t\"Оставаме част от италианската държава с повече автономия, докато Каталуня иска да стане 29-а държава членка на Европейския съюз. Ние не. Засега не.\"\r\n\t \n\n\r\n\tГовори за Каталуня като за конкурент в някои отношения, но казва, че не прикотква умишлено нейните фирми. \"Не сме във възторг от това, че фирмите напускат Каталуня. Ще видим какво ще стане, но все още не съм имал никакви запитвания от каталунски фирми.\"\r\n\t \r\n\tМарони е член на ръководството на партия \"Северна лига\", която започна през '90-те да води кампания за независима държава Падания, простираща се в северната част на Италия, по поречието на р. По, от Ломбардия на запад до Венеция на изток.\r\n\t \r\n\t\"Северната лига\" вече не води активна кампания за отцепване, но организира в управляваните от нея области Ломбардия и Венето, където се намира Венеция,\r\n\tреферендуми за повече автономия, включително за по-добра финансова сделка с централното правителство.Парите са от значение\r\n\t \r\n\tАко жителите на Ломбардия гласуват с \"да\", Рим не е длъжен да изпълни искането, но Марони каза, че това ще му даде силен мандат да преговаря за по-добра сделка. \"Ясно е - от колкото по-силна позиция водя преговорите, толкова повече пари ще успея да прибера у дома\", каза той.\r\n\t \r\n\tЗа Рим референдумът е ненужен, макар и позволен от конституцията на Италия, която дава възможност на областите да преговарят за повече автономия. Управляващата италианска Демократическа партия също е неутрална по въпроса, въпреки че поне един от нейните кметове в Ломбардия призова да се гласува с \"да\".\r\n\t \r\n\tПодобно на Каталуня, Ломбардия представлява до една пета от националната икономика и се оплаква, че централното правителство й изразходва парите.\r\n\t \r\n\tНо за разлика от Каталуня, където стотици фирми си преместиха централите в други области на Испания след референдума за независимост на 1 октомври, ръководителят на Ломбардия държи доста по-мек курс и използва инициативата си за автономия като средство за привличане на инвестиции.\r\n\t \r\n\tМарони казва, че Ломбардия плаща ежегодно като данъци 54 милиарда евро повече, отколкото получава от централните власти. Той иска да намали разликата наполовина.\r\n\tОбещава да използва част от парите за научноизследователска и развойна дейност, за насърчаване на семейни бизнеси и стартъпи, както и данъчни ваканции за привличане на големи международни компании.\r\n\t \r\n\tНа големите мултинационални компании, обмислящи да инвестират в Европа, ще каже: \"Да знаете, че ако дойдете в Милано, две или три години няма да ви карам да плащате данъци.\"\r\n\t \r\n\tРим обаче не е в позиция да разреши на най-силната в икономически план своя област да се сдобие изведнъж с такива финансови привилегии, защото това ще създаде опасност за икономически колапс в и без това бедния Юг, казват експерти.\r\n\t \r\n\t\"Това е игра с нулева сума\", каза професор Лука Риколфи, експерт по федерализъм от Торинския университет.\r\n\t\"Италия не би могла да оцелее“\r\n\t \r\n\tДжан Клаудио Бреса, държавен министър по регионалните въпроси в Рим, казва, че въпросът не е просто да бъдат върнати пари.\r\n\t \r\n\tРегионите трябва да покажат, че могат да поемат от националното правителство някои комунални услуги и да се справят по-добре в предоставянето им.\r\n\t \r\n\tЕдва тогава се отпускат повече средства на нова автономна област, които да я подпомогнат да финансира тези допълнителни услуги.\r\n\t \r\n\t\"Италия е унитарна държава, основана на взаимна фискална солидарност между регионите\", каза Бреса.\r\n\t \r\n\t\"За да вземе повече пари от държавата, Ломбардия трябва да демонстрира, че предлаганите услуги са по-добри от тези, които предоставя самата държава. Ако 27 милиарда евро трябва да бъдат използвани за нещо различно от услуги, Италия не би могла да оцелее, разбира се.\"\r\n\t \r\n\tДори да се гласува масово с \"да\" на неделните референдуми, експерти не очакват бързи или драматични промени.\r\n\t \r\n\tЛомбардия ще смята за победа, ако успее да се нагърби с още няколко задължения и се сдобие с 1-2 милиарда евро допълнително финансиране, каза Риколфи от Торинския университет.\r\n\t \r\n\tВ политически план, обаче, може да пламне напрежение между богатия Север и бедния Юг и да отслаби спойката, крепяща тази страна, която до обединението през 19 век е била съвкупност от малки регионални държави, говорещи редица диалекти.\r\n\t \r\n\t\"Щом зачекнете въпроса какво плащат северните региони, очаквам ответна реакция от Южна Италия\", каза Джовани Орсина, преподавател по история в римския университет \"Луис-Гуидо Карли\".", "date": "2017.10.19", "title": "\"Ние не сме Каталуня\", казват италианските сепаратисти, които вървят внимателно към автономия"}
{"url": "http://www.mediapool.bg/barak-obama-se-zavrashta-na-politicheskata-stsena-news270721.html", "text": "Откакто напусна Белия дом, той запазва дискретност, въздържайки се да критикува директно Доналд Тръмп. Днес бившият президент Барак Обама за пръв път ще стъпи отново на американската политическа сцена, съобщава агенция Франс прес.\r\n\t\r\n\tОчаква се бившият президент от Демократическата партия да присъства на две срещи с избиратели, първата от които в щата Ню Джърси, близо до Ню Йорк, а втората - на 500 км на юг, във Вирджиния.\r\n\t \r\n\tКакто в Нюарк, така и в Ричмънд, 56-годишният Обама ще подкрепи кандидатите на своята партия за губернаторския пост.\r\n\t \r\n\tГласуването и в двата щата е насрочено за 7 ноември, една година след отекналият по цял свят гръм от победата на Доналд Тръмп на президентските избори на 8 ноември 2016 година.\r\n\t \r\n\tНо значението на тези срещи е преди всичко в това, че са редки: американците почти не биват консултирани преди междинните парламентарни избори през 2018 година.\r\n\t \n\n\r\n\t\"Тази година в САЩ важни избори ще се състоят само два пъти - за поста губернатор на Ню Джърси, и за губернатор на Вирджиния\", обясни пред АФП Лари Сабато, преподавател по политически науки.\r\n\t \r\n\t\"Залогът е спечелването на по-изгодна позиция в очакване на междинните избори през 2018 г.\", подчертава той.\r\n\t \r\n\tНе се знае какво ще каже Барак Обама, чийто наследник в Белия дом се опитва да разруши резултатите от осемгодишния му мандат.\r\n\t \r\n\tОткакто напусна поста си на 20 януари, първият чернокож президент на САЩ се държи на дистанция от политическия дебат, спазвайки традицията на резервираност, подобно на предшествениците си.Рядко нарушавано мълчание\r\n\tСлед като си подари три месеца ваканция, Обама се зае с редактирането на мемоарите си, изказваше се рядко пред публика и на практика не даде нито едно интервю.\r\n\t \r\n\tНяколкото пъти, когато реши да наруши това мълчание, той се изказа по теми от национално значение, като имиграцията, здравното осигуряване или борбата срещу климатичните промени.\r\n\t \r\n\tНо когато днес се върне в атмосферата на политически срещи с активисти на Демократическата партия, сред които се ползва с прекрасен рейтинг, 44-ият президент на САЩ може да се изкуши да пусне няколко вербални стрели по Тръмп, който не се въздържа от публични критики към Обама.\r\n\t \r\n\tГубернаторският пост в Ню Джърси изглежда почти спечелен от кандидата на Демократическата партия Филип Мърфи. Очаква се той да наследи републиканеца Крис Кристи, някога близък до Тръмп. В края на мандата на Кристи имиджът му е катастрофален и популярността му е рекордно ниска.\r\n\t \r\n\t\"Демократите имат пред себе си прекрасна възможност да спечелят Ню Джърси, само Вирджиния е обект на оспорвана борба\", потвърждава Лари Сабато, който преподава именно в университета на Вирджиния.\r\n\t \r\n\tВирджиния е ключов щат. Това е единственият щат от историческия Юг, в който Хилари Клинтън спечели през 2016 година. Значението му се подсилва и от географската близост до федералната столица Вашингтон.Изборите са тест\r\n\t\"Ако Голямата стара партия загуби във Вирджиния, мнозина ще държат Тръмп отговорен\", анализира Сабато. От друга страна, \"ако републиканците спечелят губернаторския пост, Тръмп няма да бъде смятан за тежест за партията на изборите през 2018 година\".\r\n\t \r\n\tВ град Ричмънд, столица на щата Вирджиния и някогашна столица на Конфедерацията, Обама ще подкрепи младия кандидат на Демократическата партия Ралф Нортам.\r\n\tПроучване на института \"Куинипиак\" дава на този бивш военен лекар лека преднина в изборната надпревара срещу републиканеца Ед Гилеспи.\r\n\t \r\n\tПристигането на Обама в град Ричмънд, динамичен финансов център с над 220 000 жители, доведе до появата на дълги опашки за билети за публичната среща.\r\n\t \r\n\tРазбирайки добре значението на тези избори в стратегията за запазване на мнозинството си в Конгреса, президентът Тръмп обвини Ралф Нортам, че подкрепяйки градовете, които дават убежище на нелегалните мигранти, се бори за банда латиноамерикански престъпници.\r\n\t \r\n\tЕд Гилеспи беше съветник на президента Джордж У. Буш, а по-късно стана лобист милионер. Засега той запазва предпазлива дистанция от непредсказуемия президент републиканец, макар че Тръмп обяви официално подкрепата си за него.", "date": "2017.10.19", "title": "Барак Обама се завръща на политическата сцена"}
{"url": "http://www.mediapool.bg/shumni-klimatitsi-kucheta-i-zavedeniya-sa-smutitelite-na-reda-v-sofiya-news270730.html", "text": "Шумът се оказа основният смутител на обществения ред в София, а контролът на забраните за опазване на спокойствието на гражданите - недостатъчен. Това стана ясно от първото публично обсъждане на новата наредба за обществения ред в Столичната община.\r\n\tНормативният акт на практика преповтаря доста текстове от стара наредба на общината, отменена преди няколко години. В момента общественият ред се опазва по нормативен акт на повече от 20 години.\r\n\tС новата наредба отново се прави опит да се въведат различни забрани като това да се пускат шумни уреди като прахосмукачки и циклещи машини във времето между 14 и 16 часа и от 22 до 8 часа. Същата забрана има и за високия говор, свиренето на музикални инструменти и пеенето. Присъства и текстът от отменената наредба, който забранява изтупването и изхвърлянето на боклуци през терасите. Отново са включени изисквания уличните артисти да се изявяват след разрешение на районния кмет на определени за това места. Диференцират се и глобите за неспазване на забраните като масовите са до 150 лв.\r\n\tИ в новата наредба е включен текст от отменената, който забранява пиенето на алкохол на публични места, ако се нарушава общественият ред. Именно това създаде най-голяма полемика във виртуалното пространство, но не и на обсъждането в четвъртък.\r\n\t\n\n\r\n\tОсновният проблем за гражданите се оказа шумът - от заведения, лаещи кучета, от климатици и хладилни агрегати, от сватби и концерти на открито. Повечето, участвали в обсъждането, разказаха личните си истории, свързани с борбата с шума от различни източници. Дадоха се различни предложения - от това да се засегне проблемът с т. нар. бялК шум от климатиците до това да се забранят всякакви концерти на открито и музиката в заведенията.\r\n\tЖителка на село Лозен, което е част от Столична община, разказа личната си борба с лаещите в съседните дворове кучета. За да докаже правотата си, жената платила за измерване на шума от животните, но се оказало, че въпреки че превишава нормите, нищо не може да се направи. От отговора на председателя на комисията по обществен ред и сигурност Иван Илиев стана ясно, че ще се търси някакъв начин за решаване на проблема, но не е сигурно, че ще се намери.\r\n\tДруг гражданин алармира, че белият постоянен шум от климатици, хладилни агрегати и други подобни източници, дори може да повлияе на съзнанието и психиката на хората. Той даде за пример как в кв. \"Кръстова вада\" климатик бил \"отстрелян\" с огнестрелно оръжие\", а друг бил изрязан с флекс. Призова за сериозно отношение към проблема. Общинарите отговориха, че се подготвя специална уредба по този въпрос.\r\n\tСпоред друг столичанин обаче се въвеждат прекалено строги санкции за наглед несъществени нарушения като това да си пуснеш прахосмукачката в часовете за почивка или да си изтръскаш каренцето през терасата. Той даде за пример детските аспиратори за нос, които работят с прахосмукачка. \"Те се ползват по всяко време, а прахосмукачката не вдига повече шум от пералнята или климатика\", обясни гражданинът. Общинският съветник Иван Илиев му обясни, че забраната за шум от подобни уреди ще важи за мощни, предимно професионални прахосмукачки и се съгласи, че аспираторите за нос са почти задължителни за децата до 3 години.\r\n\t\r\n\tЗабраната за употребата на алкохол на обществени места, ако се нарушава общественият ред ще бъде прецизирана или ще отпадне изцяло от наредбата, обясни Илиев. Противниците на текста смятат, че общественият ред може да се смущава и от хора, пиещи минерална вода, и такива случаи като цяло трябва да се санкционират. \"Другата гледна точка е, че не трябва да се пие алкохол по детските площадки и в парковете\", обясни Илиев и добави, че ще се търси по-точна формулировка.\r\n\tДругият спорен въпрос в наредбата е регулирането на дейността на уличните артисти. На практика и в момента те могат да се изявяват след разрешение на определени за това места, както е записано и в новата наредба. Общинският съветник Венцислав Мицов от партия \"Глас народен\" обяви, че заедно с колегите си ще внесе правила за работата на тези артисти, защото те са част от духа на града.\r\n\t\r\n\tНарисуваните пешеходни пътеки в центъра на София се оказаха основният проблем за обществения ред според представителите на Министерството на вътрешните работи. Присъствалите на общественото обсъждане служители на МВР обясниха, че е \"недопустимо\" да се рисуват \"дини, пъпеши, тикви\" по пътната маркировка. През лятото няколко пътеки бяха изрисувани с различни мотиви след разрешение от Столичната община. Първата шарена маркировка беше на едно от кръстовищата на ул. \"Г. С. Раковски\". Там между белите ивици на зебрата бяха нарисувани дини.\r\n\tПовод за недоволството на полицейските служители е текст в бъдещата наредба, според който на пътните платна (както и по сградите и на определени за това места) може да се рисува след разрешение. \"Рисуването по пътните платна и маркировка е незаконно и няма как да да се издава разрешение за него от общината\", обясни Владимир Янев от Пътна полиция. \"Това е недопустимо. Става въпрос за човешки животи. Ако утре някой бъде блъснат на тази пътека, кой ще дава обяснения в съда\", попита той.\r\n\tНачалникът на Общинската полиция в София Стефан Стефанов обясни, че \"зебрата е, каквато е\" и се прави такава, за да се вижда от шофьорите. Артистичните изяви на гърба на маркировката я правели незабележима и това било предпоставка за инциденти.\r\n\tПо време на обсъждането стана ясно още, че в общината се работи по правила за каруците в столицата. Какви ще са те не е ясно. Сигурно било само, че ще бъдат забранени.", "date": "2017.10.19", "title": "Шумни климатици, кучета и заведения са смутителите на реда в София"}
{"url": "http://www.mediapool.bg/sasedi-na-stolichniya-kmet-fandakova-shte-protestirat-pred-doma--news270732.html", "text": "Съседи на кмета на столицата Йорданка Фандъкова от софийския кв. \"Манастирски ливади - изток\" организират протест пред дома ѝ. Причината е лошото състояние или дори липсата на инфраструктура около домовете им. Организаторите призовават във Фейсбук недоволните да се съберат в 12 часа на 22 октомври \"под прозорците на кмета\".\r\n\tСрещу липсата на улична инфраструктура, осветление, детски градини, училища и зелени площи на протест излизат и жители на кв. \"Витоша\". В 12 часа на 21 октомври, събота, те се канят да блокират бул. Симеоновско шосе\" при кръстовището с ул. \"Иван Странски\".\r\n\tСъщо в събота протест ще има и в село Лозен. Той е провокиран от изсичането на дървета в Лозенската планина. Хората искат в следващите 10 години да не се издават разрешителни за добив на дървесина в планината и тя да се развива като за зона за туризъм. Местните жители настояват за възстановяване на пътищата и чешмите, разрушени при извозването на изсечените дървета. Протестът им е насочен основно към Министерството на земеделието и храните.\r\n\tЗа понеделник - 23 октомври, пък е насрочен протест на жители на кв. \"Лозенец\" срещу плановете за изграждане на високи сгради в квартала, където има основно къщи и ниски сгради.", "date": "2017.10.19", "title": "Съседи на столичния кмет Фандъкова ще протестират пред дома ѝ"}
{"url": "http://www.mediapool.bg/burgas-blagoevgrad-i-haskovo-sa-liderite-v-saniraneto-news270731.html", "text": "В близо половината от общините в България няма да има нито един саниран блок преди местните избори през 2019 г., каквато амбиция  на Бойко Борисов. на Министерството на регионалното развитие и благоустройството (МРРБ) показват, че от 265-те общини в България, проекти са саниране са одобрени в 141 от тях.\r\n\tВ момента програмата е замразена заради договорените 2 млрд. лева, които ще отидат за обновяването на 2022 жилищни сгради. Дали ще има нови договори и при какви условия ще бъдат сключени, се очаква да стане ясно  за 2019 г. За следващата година нови заеми за рекламираното като \"безплатно\" саниране няма да се теглят, реши правителството в сряда.\r\n\tТоп три на общините по обновяване на жилищни сгради са Бургас, Благоевград и Хасково.\r\n\tВ община  ще бъдат обновени 236 блока, от които 75 вече са въведени в експлоатация, а по останалите продължават строително-монтажните дейности.\r\n\tОбщина  е лидер по вече обновени жилищни сгради - общо 101, а още 42 остават да бъдат довършени.\r\n\tСледва  с общо 180 жилищни сгради, от които 86 вече са обновени, а по останалите се работи.\r\n\tСанираните по националната програма блокове в  са само два, по други 12 текат строителни дейности, по данни на МРРБ. Общо финансиране са получили 167 блока в столицата. Санирането в София се забави заради по-късното провеждане на обществените поръчки, част от които текат в момента.\r\n\tНай-неактивни и незаинтересовани от \"безплатната\" програма са живеещите в общините в област . От общо осем общини в областта, единствено в областния център Русе има сключени договори за санирането на 55 блока. Това може да се обясни с факта, че останалите общини в областта са предимно селски, а къщите не попадат в програмата за саниране. Единствено в община Бяла има панелни блокове, видно от публикуваните снимки в Google Maps.\r\n\tПодобна е ситуацията и в съседната област , където от седемте общини в областта, само в две ще бъдат обновени блокове. Това са областният център Силистра (15) и в община Тутракан (5).\n\n\r\n\tСанирането трябваше да даде \"хляб\" на дребния и среден строителен бизнес. Очакванията бяха то да захрани около 2500 компании.\r\n\tМРРБ не представя данни колко и кои фирми до момента са спечелили обществените поръчки. Вероятната причина е, че този процес е децентрализиран и се прави от самите общини, т.е. МРРБ няма отношение.\r\n\tПо този начин обаче е трудно да се проследи кой печели търговете и дали има концентрация на средства в едни и същи компании. От изискана справка от Mediapool в началото на годината стана ясно, че санирането е дало шанс на много млади и неизвестни младежи да спечелят милиони. Впоследствие се оказа, че някои от тях са партийно свързани както с управляващите от ГЕРБ, така и с други партии,.\r\n\t\r\n\tСлед разразяването на скандала \"Хасковогейт\", стана ясно, че фирма свързана с един от приятелите на Делян Добрев – \"Еко Традекс Груп\", активно се е включила в програмата за саниране.\r\n\tТака към момента лидер е дружеството  с договори за над 4.2 млн. лв. в осем общини.\r\n\tКомпанията има индиректна връзка с ГЕРБ, тъй като първоначално управител на дружеството, а след това и собственик за няколко години е бил Янко Янков. След това той я продава и започва работа в държавната и общинската администрация. През ноември 2015 г. Янков става заместник-кмет по строителството на Благоевград (общината се управлява от ГЕРБ и е сред лидерите в санирането).\r\n\tКомпанията показва ръст на приходите си от близо 632% на годишна база за 2016 г. От 2.2 млн. лв. оборот през 2015 г. той е нараснал до близо 14 млн. лв. година по-късно, според данните в регистъра на Камарата на строителите. Печалбата й се увеличава двойно от 816 хил. преди година до над 1.6 млн. лв. през 2016 г., според финансовия й отчет. Общо натрупаната печалба на дружеството възлиза на над 5 млн. лв.\r\n\tОт октомври 2016 г. дружеството се управлява от 25-годишната Елизабет Мариус Урумова, чиято майка Цветанка беше омъжена за певеца Веселин Маринов, който пък е приятел на зам.-председателя на ГЕРБ Цветан Цветанов. Според публикации в благоевградски медии Елизабет Урумова и Янко Янков били в близки отношения. Независимо потвърждение на това няма. Mediapool не успя да открие и дамата, а на оставените въпроси в пощенската кутия в офиса на компанията, така и не получи отговор.\r\n\tЛюбопитна подробност е, че освен на \"Строителство и Саниране Инженеринг Консулт\" Янков е бил управители на \"Екоконсулт\" ДЗЗД преди да стане зам.-кмет на Благоевград. Тази компания е правила обследването на част от жилищните блокове в Благоевград преди да бъдат санирани.\r\n\tСлед разкритията за участието на фирми, свързани със зам.-кмета на Благоевград, в националната програма за саниране и след няколко инцидента на строителни обекти, през лятото на 2017 г. Янко Янков подаде оставка по лични причини, която беше приета от кмета Атанас Камбитов.", "date": "2017.10.19", "title": "Бургас, Благоевград и Хасково са лидерите в санирането"}
{"url": "http://www.mediapool.bg/poredni-razgovori-s-katar-za-iznos-na-meso-tazi-pat-i-za-mlyako-i-yaytsa-news270733.html", "text": "За пореден път са водени разговори за износ на българско месо в Катар, като този път в дискусиите са включени и мляко и млечни продукти и яйца като този път идеята била да се създаде смесена комисия за реализацията й този път докрай. Това стана ясно от съобщение на министерството на земеделието, храните и горите след среща на агроминистъра Румен Порожанов с посланика на Катар Рашид бин Али Хасан Ал-Хатер.\r\n\tДвамата обсъдили възможностите за инвестиции и двустранно сътрудничество в областта на земеделието и по-специално в животновъдството.\r\n\tКатар има нуждата от българския опит в животновъдството и земеделието, заявил посланик Рашид бин Али Хасан Ал-Хатер. Той разказал, че най-качественото и скъпо месо в Катар е българското. Проявен бил и интерес и към експорта на мляко и млечни продукти, както и яйца, посочиха от ведомството.\r\n\tЗа да се засили търговията между двете страни е важно създаването на смесена комисия и подписването на двустранно споразумение, посочиха от земеделското министерство.\r\n\tПриветствам да се създаде работеща смесена комисия и този път нещата реално да се случат, заяви министър Порожанов. Той покани катарския министър на общините и околната среда да посети България.\n\n\r\n\tПоне петгодишни са разговорите за засилване износа на български животни в Катар. През март 2012 г. при визита на премиера Бойко Борисов в Доха, след среща на тогавашния агроминистър Мирослав Найденов с председателя на държавната катарска компания \"Хасад фууд” Насър Мохамед Ал Фухаид Ал Хаджири бе съобщено, че страната има , производство на месо и зърно. Обсъдена бе и възможности държавната фирма \"Ел Би Булгарикум\" да даде на катарска компания лиценз за производство на българско кисело мляко. Два месеца по-късно катарският премиер при посещение у нас обеща страната му да внесе 200 млн. долара гаранции за съвместен бизнес с България, от които  в Българската банка за развитие (ББР) през септември 2012 г.\r\n\tПрез 2014 г. вече при правителството на Пламен Орешарски се очакваше да се финализира сделката и земеделското министерство да се създаде държавно предприятие, което да изкупува от българските животновъди агнета и да ги доставя на \"Хасад фууд”, която е собственост на Катарския инвестиционен фонд. Идеята бе износът да започне още през април 2014 г. с наличните количества и породи, а от депозираните 50 млн. долара в ББР да се отпускат безлихвени кредити на желаещите да продават стоката си в Катар животновъди, за да развиват стадата си. В крайна сметка всичко пропадна, а Катар си изтегли парите от ББР.", "date": "2017.10.19", "title": "Поредни разговори с Катар за износ на месо, тази път и за мляко и яйца"}
{"url": "http://www.mediapool.bg/otnovo-naprezhenie-pred-sgradata-na-varhovnata-rada-v-kiev-news270727.html", "text": "Около 1000 протестиращи са се събрали пред сградата на украинския парламент в Киев с искане да бъде приет закон за отмяна на депутатския имунитет, създаване на антикорупционен съд и промени в изборното законодателство, предаде ТАСС.\r\n\t \r\n\tСпоред украинското министерство на вътрешните работи \"пред сградата на Върховната рада има над 700 души\", но продължават да идват хора в очакване на разглеждането от депутатите на законопроект за отмяна на имунитета.\r\n\t \r\n\tПредседателят на парламента Андрий Паруби заяви, че ще бъде създадена организация заседанието да може да бъде наблюдавано на екрани на площада, където са участниците в протестната акция. Значителна част от тях са със знамена на партия \"Баткившчина\", развяват се и флагове на партия \"Десен сектор\".\r\n\t \r\n\tСтените на Върховната рада са обградени от кордон протестиращи с щитове, които са били отнети от бойците на националната гвардия.\r\n\t \n\n\r\n\tОхраната на мястото осигуряват приблизително 3000 служители на силите за сигурност. Полицията заяви, че ситуацията е под контрол.\r\n\t \r\n\tСнощи силите на реда \"щурмуваха палатковия лагер на активистите на втория ден от митинга срещу президента на страната Петро Порошенко\".\r\n\t \r\n\tПолицията използва срещу активистите сълзотворен газ, а те отнеха щитове и защитна амуниция от стражите на реда. По данни на районното полицейско управление са били задържани 11 души, трима от които вече са освободени. По-рано представители на украинското вътрешно министерство и полицията заявяваха, че не предвиждат силово разпръсване на палатковия лагер.\r\n\t \r\n\tУчастниците в протеста настояват за отмяна на депутатския имунитет, създаване на антикорупционен съд, промени в изборния закон.\r\n\t\r\n\tКиевският политолог Володимир Фесенко очаква днес \"ново изостряне на ситуацията\" с оглед насроченото от Върховната рада гласуване по искания от протестиращите закон за отмяна на депутатския имунитет. Президентът Порошенко се опита да изземе инициативата от опозицията и преди два дни сам внесе законопроекта в парламента.\r\n\t \r\n\tСпоред Фесенко депутатите ще подкрепят проекта и ще го пратят за мнение в Конституционния съд. Тогава протестиращите ще изгубят мотивация и ще напуснат площада в близките дни, прогнозира експертът.\r\n\t \r\n\tСпоред аналитика Вадим Карасьов обаче шансовете за приемане на закона са малки. \"Това ще означава победа за Порошенко. А в Радата днес има твърде много съперничещи си сили, те няма да искат да подкрепят президента, освен това просто не са в състояние да работят заедно\", обяснява той.\r\n\t \r\n\t\"За Порошенко сега най-важното е да не се пролее първа кръв. Това може да превърне сегашния \"майдан\" - политически, разцепващ само елитите в страната, - в масов \"майдан\", разсъждава наблюдателят.\r\n\t \r\n\tПрезидентът Порошенко отказа среща с депутати, участващи в протеста пред сградата на Върховната рада. Това съобщи във Фейсбук парламентаристът Мустафа Найем. Според него Порошенко е бил склонен да разговаря, но при условие, че определени депутати няма да присъстват. Президентската позиция обаче не срещнала разбиране у политиците.", "date": "2017.10.19", "title": "Отново напрежение пред сградата на Върховната рада в Киев"}
{"url": "http://www.mediapool.bg/badeshteto-pristiga-na-stolichnoto-largo-prez-uikenda-news270734.html", "text": "Бъдещето идва ще гостува на София през уикенда, когато под стъкления покрив на античния комплекс \"Сердика\", на столичното Ларго, до Министерския съвет, ще се съберат роботи, изкуствен интелект и виртуална реалност. Те ще покажат на живо как програмирането може да е забавно, а посетителите ще могат да се телепортират безплатно в утрешния ден, съобщиха организаторите от младежкото сдружение в обществена полза \"Лаборатория за интерактивни и медийни програми“.\r\n\tИнициативата {Запознайте се и програмирайте}е част от Европейската седмица на програмирането и в нея участват Австрия, България, Хърватия, Чехия, Германия, Унгария, Казахстан, Полша, Румъния, Русия, Сърбия, Словакия, Словения, Швейцария и Украйна. Тя се провежда с подкрепата на Фондация \"Работилница за граждански инициативи“ и със съдействието на Министерство на културата.\r\n\tНа 21 октомври демонстрациите с роботи на \"РобоЛаб\" (RoboLab) ще започнат в 11:00 ч. и ще продължават до 16:00 ч.\r\n\tНа 22 октомври лабораторията по виртуална реалност VR Lab ще отвори врати в 17:00 ч. и ще продължи до 21:30, като след залез слънце на голям мултимедиен екран зрителите ще могат да видят виртуалните проекции, преживявани от останалите, за да бъдат подготвени за това приключение.\r\n\tВсички зрители ще могат да се забавляват безплатно и интерактивно с различни продукти и технологии, както и ще се научат да програмират базово. Предвидени са и състезания с предметни награди и 3D моделиране, обясняват организаторите.\n\n\r\n\tВ технологичния спектакъл се включват ексклузивно училището по роботика \"Робопартанс“ и VRstore.bg. На сцената ще се качи и нашумелият \"неуспял“ рапър YoOne, а през останалото време ще има диджей сет, лазерно шоу и кареоке.\r\n\tЦелта на инициативата е деца и младежи на възраст между 8 и 24 години да се запознаят със света на технологиите и програмирането по забавен начин. Така ще могат да видят колко забавно може да бъде програмирането и как може да се използва, за да се даде живот на идеи чрез кодиране.\r\n\tRoboLab и VR Lab на младежкото сдружение в обществена полза \"Лаборатория за интерактивни и медийни програми“ бяха избрани сред стотици предложения и с тях приключва паневропейската инициатива в София и Европа. Зад \"Запознайте се и програмирайте\" стоят технологичната компания САП (SAP), немската организация Haus des Stiftens gGmbH, организацията TechSoup Europe и Фондация „Работилница за граждански инициативи“, България.", "date": "2017.10.19", "title": "Бъдещето пристига на столичното Ларго през уикенда"}
{"url": "http://www.mediapool.bg/pakistan-izdiga-ograda-po-granitsata-si-s-afganistan-news270724.html", "text": "Пакистан е започнал изграждането на ограда по границата си с Афганистан с цел борба срещу екстремистките групи в региона, предаде Франс прес.\r\n\t \r\n\tВлиятелната пакистанска армия отведе снощи група журналисти на едно от редките посещения по границата, за да им представи напредъка, постигнат от месец март, когато беше обявено изграждането на стената.\r\n\t \r\n\tТелената ограда е висока около 3 метра и горната й част е покрита с бодлива тел. В момента тя прегражда няколко части от границата между Северен и Южен Вазиристан в планинските племенни райони. Целта й е да попречи на свободното преминаване на въоръжени групи като талибаните и Ал Каида между двете страни, както те правят през последните години за голямо неудоволствие на САЩ.\r\n\t \r\n\tИздигането на стената е историческа промяна в областта на граничния контрол между двете страни, заяви високопоставен военен във форт Хамза в селището Ангур Ада в Южен Вазиристан. \"До декември 2018 г. няма да остане ненаблюдаван нито сантиметър от международната граница\", увери той.\r\n\t \r\n\t\"Когато приключим, ако е рекъл Аллах, ще сме сигурни в едно нещо и то е, че никой няма да може да премине\", подчерта високопоставеният военен.\r\n\t \n\n\r\n\tПакистан планира да прегради по-голямата част от 2500-километровата граница, въпреки протестите на Кабул, че това ще раздели семейства и приятели в пущунския племенен пояс между двете страни. Пакистанската армия очаква проектът да струва около 532 милиона долара. Има и планове за изграждането на 750 контролни пункта и използването на високотехнологични системи, които да предотвратят прекосяването на границата.\r\n\t \r\n\tГулаб Мангал, губернатор на източната афганистанска провинция Нангархар, заяви пред Ройтерс, че стената ще доведе до засилването на омразата и недоволството между двете съседни страни и няма да е от полза за никого.", "date": "2017.10.19", "title": "Пакистан издига ограда по границата си с Афганистан"}
{"url": "http://www.mediapool.bg/zaginalite-v-kaliforniyskite-pozhari-veche-sa-42-ma-dushi-news270694.html", "text": "Броят на загиналите в пожарите в американския щат Калифорния достигна 42-ма души, предаде Ройтерс.\r\n\tОколо 60 души все още са в неизвестност в окръзите Сонома и Напа.\r\n\tПървоначално в списъка на изчезналите фигурираха имената на над 2000 души, но повечето от тях се оказаха в безопасност, включително евакуиралите се, но пропуснали да уведомят властите. \r\n\tПламъците в Северна Калифорния тръгнаха на 8 и 9 октомври, обхващайки над 245 000 акра (86 200 хектара) и унищожавайки близо 5000 жилищни сгради, както и винарски изби и търговски обекти.\r\n\tХиляди хора оцеляха, след като по спешност напуснаха имотите си. Около 90 на 100 от реколтата с грозде в долината Напа за щастие вече обрана и спасена от въздействието на дима от пожарите. Но щетите върху прочутия лозарски район сериозно ще навредят на винопроизводството, отбелязва Ройтерс.", "date": "2017.10.19", "title": "Загиналите в калифорнийските пожари вече са 42-ма души"}
{"url": "http://www.mediapool.bg/vatreshnite-bitki-v-bsp-i-machenitsata-ninova-news270685.html", "text": "Поредната буря в чаша вода или истински конфликт? Този въпрос възниква периодично около вътрешните драми и апаратни интриги в БСП, станали неотменна черта на най-старата партия. Последният повод за съмнения около позициите на лидера Корнелия Нинова е проведеният миналия уикенд Национален съвет (пленум), когато тя успя да прокара едва с четири гласа решението си за спешно свикване на заседание на партийния конгрес на 28 октомври. Това даде основания да се смята, че избраната преди година и половина председателка на БСП е била почти бламирана.\r\n\tНейни опоненти твърдят, че самото й предложение изглеждало като \"хаотичен ход\", тъй като в началото на тази година вече имаше заседание на най-висшия партиен орган. Освен това БСП няма практика да провежда повече от един такъв форум годишно.\r\n\tСпоред устава на БСП заседание на конгреса има поне един път на година. Решение за свикването му се взема от пленума на БСП, най-малко три месеца по-рано от датата на конгреса. Нинова обаче се възползва от друг уставен текст, който гласи, че \"за вземане на решения по неотложни въпроси\" конгресът може да се събере и в по-кратък срок.\r\n\tЕдна от основните критики по време на наричаното \"инфарктно\" заседание на пленума миналия уикенд бе именно, че в предложенията за дневен ред на конгреса няма нито един неотложен въпрос. Нинова е настояла конгресът да одобри алтернативен бюджет на страната и да определи приоритетите на европредседателството. За последното доклад трябва да изнесе председателят на ПЕС Сергей Станишев.\r\n\t\r\n\tДискутирането на подобни въпроси обаче от най-висшия форум на БСП ще бъде прецедент, тъй като те са в правомощията на Националния съвет. Ето защо вътрешната опозиция заподозря Нинова, че може театрално да предизвика пълен цикъл отчет-избори. Целта й била да препотвърди лидерството си, след което да предизвика промени в Националния съвет, тъй като много от настоящите му членове са й неудобни.\n\n\r\n\t\"По новия устав на БСП председателят на партията се избира пряко, което означава, че Нинова ще театралничи, а Кирил Добрев ще брои партийни гласове, след като преди това дълго организира вътрешен вот\", коментират опоненти на ръководството пред Mediapool. И предвиждат, че \"когато Нинова препотвърди лидерството си, ще предизвика избори за Национален съвет, в който в момента има и доста опозиционери\". \"И така ще има поне година и половина вътрешнопартийна работа, което пък ще бъде чудесно оправдание за загубата на местните избори – че през цялото време й е оспорвано лидерството и тя се е защитавала от вътрешни интриги\", разсъждават от вътрешната опозиция.\r\n\tБлизките до Нинова обаче твърдят, че такъв развой не се предвижда. Според тях Нинова няма да иска вот на доверие, а ще настоява конгресът да й даде картбланш за по-радикални действия. В началото на мандата си новата председателка даде заявка, че по важни решения ще се допитва до мнението на партията. Затова и част от поддръжниците й, и част от противниците, допускат, че свикването на конгреса е пиарски ход от страна на Нинова, която да демонстрира ярката опозиционност на БСП спрямо управлението, но също така и собствения си имидж на \"антисистемен\" играч вътре в БСП.\r\n\t\"ГЕРБ спадат процентно, но БСП не вдига подкрепа – за това трябва да се намери обяснение, да го изговори конгресът и да се мислят варианти\", поясниха социалисти от антуража на Нинова пред Mediapool. Привържениците й са убедени, че тя няма сериозна конкуренция в БСП, най-малкото защото няма безспорна фигура, която да обедини различните опозиционни крила в партията.\r\n\tИ макар на последните три пленума изглежда, че някои решения се приемат буквално \"на ръба\" (свикването на конгреса, както и гласуванията за Изборния кодекс и антикорупционния закон – бел. Авт.), в партията на този етап изобщо не може да се говори за \"единна съпротива\".\r\n\t\r\n\tСрещу Нинова на този етап са се оформили три основни фронта, чиито представители може и да гласуват единно на пленумите срещу предложения на ръководството, но се разминават в интересите си.\r\n\tПървия фронт Нинова успя да си отвори още със заемането на председателския пост, след като прокара решението социалисти над с 12 години депутатски стаж да не могат да се кандидатират повече за Народно събрание. По този начин секна депутатската кариера на абонирани за парламента политици като бившия лидер Михаил Миков, бившия зам.-председател Янаки Стоилов, Атанас Мерджанов, Георги Божинов, Димитър Дъбов, Ангел Найденов и др.\r\n\tТази група бе заподозряна, че създава ново движение в БСП срещу сегашното ръководство, тъй като взе участие в тържеството за 9 септември в Пловдив, чийто домакин бе местният областен лидер Георги Гергов. Бившите депутати обаче отрекоха каквато и да е конспирация срещу Нинова.\r\n\tИменно Георги Гергов се изявява като най- отявления вътрешен противник на лидера на БСП, след като преди половин година Нинова го принуди да се оттегли от Изпълнителното бюро (ИБ) заради разкритията, че бил посредник и домакин на частна среща между главния прокурор Сотир Цацаров и бизнесмена Сашо Дончев в офиса си в ЦУМ. Гергов не се примири с прогонването си от ИБ и организира протестни писма и ултиматуми на местни пловдивски структури срещу Нинова, които обаче останаха без последствия.\r\n\tТретият фронт е около Красимир Янков, бивш организационен секретар на БСП, който познава добре структурите в страната и помогна на Нинова да стане председател. Първоначалната надежда на Янков бе да бъде сред заместниците, но няколко месеца по-късно тя не просто не го направи \"втори\" в партията, а и го отстрани от Изпълнителното бюро.\r\n\tНапъните на Георги Гергов да се позиционира като водач на вътрешнопартийния отпор практически помагат на Нинова, тъй като Гергов е достатъчно компрометирана фигура и компрометира цялата съпротива срещу ръководството на БСП. Затова и не е случайно, че когато стане дума за вътрешни критики срещу нея, Нинова винаги визира Гергов и привържениците му.\r\n\tЗа всички в БСП обаче е ясно, че т.нар \"съпротива\" нито е единна, нито се предвожда от демонстриралия топли отношения с Бойко Борисов пловдивски социалист.\r\n\tОпонентите на Нинова в Националния съвет обаче са достатъчно на брой, за да държат председателката в напрежение. Те дори твърдят, обкръжението на Нинова прибягвало да манипулации на гласуванията, за да се приемат решенията на ръководството. Самото ръководство обяснява обаче, че Гергов води свои довереници от Пловдив, които опитват да дадат своя вот, без да са членове на Националния съвет и така се създава видимост за по-мощна опозиция.\r\n\t\r\n\tВ крайна сметка, каквито и апаратни игри да се разиграват на заседанията на разширеното ръководство на БСП, вътрешната опозиция не само няма свой обединител, който да претендира за лидерския пост, но което е по-важно – няма и основателна причина да иска такава смяна.\r\n\tКаквито и да са конфликтите им с Нинова, недоволните от нея няма как да променят факта, че именно под нейно ръководство партията спечели президентските избори – нещо, което изглеждаше немислимо само преди година, а след това постигна забележителен резултат на предсрочните парламентарни избори. Поради всичко това в БСП избуяха надеждите за връщане на власт, което стимулира различните \"крилца и перца\" в партията да си извоюват подходящи стартови позиции.\r\n\tСледващите редовни избори, които вълнуват БСП, обаче са за местна власт и според опонентите на Нинова твърдят, че тя нарочно \"драматизира\" и преувеличава вътрешното напрежение в партията, за да си намери оправдания защо няма да ги спечели. Критиките са, че председателката нямала \"концепция\" за местния вот.\r\n\tИстината обаче е, че след безпрецедентния провал на БСП на предишните местните избори, ръководството ще може да отчете като успех всяко спечелено кметско място на предстоящия вот.\r\n\t\r\n\tКакто винаги, зад вътрешните борби се крие и стремежът на различни кръгове да наложат свои кандидати и интереси. Едното от обвиненията към Нинова е, че е твърде авторитарна и налага мнението си, без да се съобразява особено с виждания на един или друг фактор в партията, който не е съгласен с нея.\r\n\tОпозиционерите й обаче признават, че председателката не може да се бъде опряна до стената, ако някой от нейните основни \"гърбове\" не се отдръпне.\r\n\t\"Докато Нинова има подкрепата на Кирил Добрев, който се е посветил изцяло на партийния апарат и докато Румен Овчаров (т.е. Софийската организация) й стои зад гърба – тя няма основания да се тревожи за лидерството си\", разясняват нейните опоненти.\r\n\tЕто защо на този етап диагнозата е, че в БСП не се случва нищо ново, а позициите на Нинова не са толкова застрашени, колкото изглежда. Нейното \"мъченичество\" е също толкова пресилена поза, колкото и заявките й, че БСП е някаква радикална опозиция на ГЕРБ (справка: позициите им по съдебната реформа, изборът на ВСС и пр.).\r\n\tВъв вътрешнопратиен план, нито опозиционерите в БСП, нито ръководството имат съществени разминавания (с изключение на Георги Гергов) за отношенията им с ГЕРБ. Повечето социалисти, независимо дали са про или анти- Нинова, не желаят формано сближаване с партията на Бойко Борисов, за чиято алтернатива се представят. Неформалното сближаване по ключови за държавата въпроси не ги притеснява.", "date": "2017.10.19", "title": "Вътрешните битки в БСП и мъченицата Нинова"}
{"url": "http://www.mediapool.bg/amerikanskata-politsiya-zalovi-strelets-zapodozryan-za-tri-ubiystva-news270695.html", "text": "Американската полиция арестува в сряда вечерта 37-годишен мъж по подозрение в убийствата на трима души и раняването на други трима в два града по източното крайбрежие, предадоха АП и ДПА.\r\n\tПреди това, докато продължаваше издирването му, властите го идентифицираха като Ради Ел Принс, жител на Уилмингтън, щата Делауеър.\r\n\tПредполага се, че той е прострелял с пистолет или револвер петима служители на фирма за продажба и монтаж на плотове за кухни и бани в град Еджуд, Мериленд. Убил е трима от тях, а после отпътувал с колата си и в Уилмингтън прострелял още един човек, преди да бъде арестуван в Нюарк, Делауеър.\r\n\tОт шерифството в окръг Харфорд, Мериленд, казаха, че Принс има криминално досие. Смята се, че заподозреният е бил служител на атакуваната фирма за оборудване на кухни и бани. За издирването на стрелеца са били мобилизирани служители от две щатски полиции и федерални агенти, допълва БТА.", "date": "2017.10.19", "title": "Американската полиция залови стрелец, заподозрян за три убийства"}
{"url": "http://www.mediapool.bg/balgarin-e-zadarzhan-v-polsha-za-trafik-na-hora-i-sklonyavane-kam-prostitutsiya-news270696.html", "text": "Българин е задържан от полицията в западното Любушко войводство в Полша, съобщават местни медии, позовавайки се на властите, предаде БНТ в четвъртък.\r\n\t35-годишният мъж, чието име не се уточнява, е обвинен за трафик на хора и склоняване на жени към проституция.\r\n\tСледователите смятат, че е извършвал такива дейности в течение на четири години и е спечелил около 1.2 млн. злоти или 285 000 евро.\r\n\tЗаплашва го минимум 3 години затвор. С него е задържана и 33-годишната му съпруга и е обвинена в пране на пари. Възможната ѝ присъда е от 6 месеца до 10 години затвор.", "date": "2017.10.19", "title": "Българин е задържан в Полша за трафик на хора и склоняване към проституция"}
{"url": "http://www.mediapool.bg/dzhip-se-vryaza-v-peshehodtsi-v-harkov-shestima-zaginaha-a-11-sa-raneni-news270693.html", "text": "Джип се вряза в пешеходци в украинския град Харков, взимайки шест жертви и ранявайки други 11 души в сряда вечерта, съобщи РИА Новости, позовавайки се на информация от вътрешното министерство на страната.\r\n\tИнцидентът се е случил около 20.45 часа местно време на улица Сумска. Петима от пострадалите са били откарани в болница, уточнява украинската полиция.\r\n\tСпоред първоначалните данни джипът се е врязал в тълпата след сблъсък с друг автомобил. Жената, която е била зад волана е задържана от органите на реда и срещу нея е образувано дело от углавен характер. Предполага се, че тя е е карала с превишена скорост и се е опитала да мине на червено.", "date": "2017.10.19", "title": "Джип се вряза в пешеходци в Харков, шестима загинаха, а 11 са ранени"}
{"url": "http://www.mediapool.bg/madrid-shte-zadeistva-v-sabota-protsedurata-po-suspendirane-avtonomiyata-na-katalunya-news270701.html", "text": "Испанското правителство обяви ще се събере в събота на извънредно заседание, за да задвижи процедурите по временна отмяна на самоуправлението на Каталуня.\r\n\tТова стана малко след като в 10 часа местно време в четвъртък изтече даденият на каталунския сепаратистки лидер Карлес Пучдемон ултиматум да се откаже от плановете за независимост.\r\n\tМинути преди 10 пък самият Пучдемон разгласи съдържанието на изпратеното от него до Мадрид писмо, в което заплашва да обяви пълна независимост, ако правителството изпълни заканата си да отмени автономията на Каталуня.\r\n\t\"Испанското правителство ще продължи с процедурите, предвидени в член 155 от конституцията за възстановяване на правния ред в самоуправлението на Каталуня\", се казва в изявление на кабинета в Мадрид.\r\n\t\"Идната събота министерският съвет ще одобри на извънредна среща и ще внесе за разглеждане в Сената мерки за защита на интереса на испанците, включително на гражданите на Каталуня, и за възстановяване на конституционния ред\" в областта.\n\n\r\n\tУправляващата Народна партия има мнозинство в горната камара, което е достатъчно за одобряване на мярката, но премиерът Мариано Рахой води преговори и с опозиционни лидери, за да си гарантира още по-голяма подкрепа. Кабинетът на Рахой трябва да определи точно какви мерки иска да приложи в Каталуня и да ги внесе за гласуване в Сената.\r\n\tИзявлението на правителството бе публикувано, след като Карлес Пучдемон не изпълни изтеклия в 10.00 часа местно време ултиматум на испанския премиер Мариано Рахой официално да се откаже от плановете за отцепване.\r\n\tКаталуня ще обяви пълна независимост от Испания, ако правителството в Мадрид изпълни заканата си да отмени автономията й, заяви Пучдемон в писмо до испанския премиер.\r\n\t\"Ако правителството продължи да отказва да води диалог и ако продължи с репресиите, парламентът на Каталуня може да пристъпи, ако сметне за уместно, към гласуване на официална декларация за независимост\", каза Пучдемон.\r\n\tНеговото писмо бе разпространено в \"Туитър\" от каталунското регионално правителство.\r\n\t\r\n\tИспания е на път да навлезе в неизвестни политически води, ако премиерът Мариано Рахой изпълни заплахата си да пресече каталунския опит за независимост, като наложи директно управление на автономната област, пише британският в. \"Гардиън\".\r\n\tИзточници от испанското правителство съобщават, че са готови да се откажат от активирането на чл. 155 от испанската Конституция, позволяващ временно прекратяване на автономията на областта, ако Пучдемон свика предсрочни избори, пише френският в. \"Фигаро\". Каталунският външен министър Раул Ромева обаче отхвърли възможността за предсрочни регионални избори, което оставя вратичка за избори за учредителни органи, предвидени в програмата на сепаратисткото правителство, отбелязва френското издание.\r\n\t\"Правителството на Рахой би искало да избегне задействането на чл. 155, но крайните сепаратисти по-скоро имат интерес той да бъде приложен\", заявява Пабло Симон, преподавател по политически науки от Университета \"Карлос Трети\" в Мадрид.\r\n\t\"В крайна сметка избори ще има. И това, което те ще представят като посегателство срещу каталунските институции, може да увеличи шансовете им да ги спечелят с голямо мнозинство\", добавя той.\r\n\tПостигането на споразумение изглежда още по-невероятно, след като в понеделник вечерта бяха арестувани две важни фигури на сепаратисткото движение, отбелязва френският в. \"Либерасион\". Задържането им за противодържавна дейност даде нови сили на сепаратистите и предизвика големи протести.\r\n\tСпоред в. \"Вангуардия\" Пучдемон дори има намерение, ако Рахой задейства чл. 155, да обяви, този път съвсем недвусмислено, независимостта на Каталуня, което несъмнено ще задълбочи противопоставянето с Мадрид.", "date": "2017.10.19", "title": "Мадрид ще задейства в събота процедурата по суспендиране автономията на Каталуня"}
{"url": "http://www.mediapool.bg/pri-tramp-amerika-e-na-parvo-myasto-no-vse-po-izolirana-news270702.html", "text": "Позицията на Доналд Тръмп за Иран е нова атака срещу многостранния подход в международните отношения, която поражда риска, че следвайки лозунга \"Америка на първо място\" Съединените щати ще се изолират в света и техният авторитет ще отслабне.\r\n\t \r\n\tНаблюдателите досега се затрудняваха да дадат определение на дипломацията на американския президент, изтъквайки неговата непоследователност или пропастта между провокативните му изказвания и действията му.\r\n\t \r\n\tРечта на Тръмп пред Общото събрание на ООН през септември, чийто лайтмотив бе \"суверенитетът\", и обявеното му в петък решение да не потвърждава, че Техеран спазва споразумението за иранската ядрена програма, толкова ценено от международната общност, изглежда обаче са поредното доказателство за тенденцията, започнала да се след влизането му в Белия дом през януари.\r\n\t \r\n\t\"Външната политика на Тръмп намери своята \"тема\": доктрината на оттеглянето\", обобщи президентът на изследователския център Съвет за външни отношения Ричард Хаас.\r\n\t \r\n\tИранското споразумение е последното \"попълнение\" във вече дългия списък на международни ангажименти или организации, които Вашингтон напусна или заплаши да напусне: Транстихоокеанското партньорство (ТТП), Парижкото споразумение за климата, Северноамериканското споразумение за свободна търговия (НАФТА) и ЮНЕСКО.\r\n\t \n\n\r\n\tНе е изненадващо, че бивши представители на правителството на САЩ от времето на предишния президент, демократа Барак Обама, се включиха в дебата, за да направят една мрачна равносметка на първите девет месеца на неговия републикански наследник, който нямаше никакъв дипломатически опит, преди да бъде избран.Републикански критики\r\n\t\"За пореден път Тръмп поставя под съмнение способността на Съединените щати да изпълняват своите международни задължения\", недоволства Бен Роудс, заместник-председател на Съвета за национална сигурност на Обама, осъждайки \"нарушаването на (историческото) споразумение\", сключено през 2015 г., за да попречи на Техеран да се сдобие с ядрено оръжие. \"Другите страни вече няма да искат да сключват споразумения със Съединените щати, защото ще мислят, че ние няма да държим на думата си.\"\r\n\t \r\n\tИ въпреки че милиардерът републиканец не стигна чак дотам да \"скъса\" иранското споразумение, както бе обещал, фактът, че не потвърди, че Иран спазва своите задължения, плюс заплахата му да сложи край на сделката \"във всеки един момент\", ще отслабят и изолират Вашингтон, както и неговия съюз с европейците, едновременно с това укрепвайки Иран, Русия и Китай, предупреждава Уенди Шърман, която бе главният представител на САЩ в преговорите.\r\n\t \r\n\tДемократите обаче не са единствените критици.\r\n\t \r\n\tБивши високопоставени дипломати, които са служили при президента републиканец Джордж Буш младши, също изразиха публично съмненията си. Така Ричард Хаас подчертава несъответствията в изказванията на Доналд Тръмп, който не спира да осъжда иранската диктатура и режим, \"навеждайки на мисълта, че смяната на режима е крайната цел на американската политика\", и в същото време твърди, че вече не иска да налага такива решения.\r\n\t \r\n\tНикълъс Бърнс, друг бивш дипломат, който сега преподава в училището по управление \"Джон Ф. Кенеди\" към Харвардския университет, осъжда \"тези исторически грешки\". Съединените щати \"се оттеглят при Тръмп от ролята си на световен лидер\", твърди той.\r\n\tКакто при оттеглянето на САЩ от Парижкото споразумение за климата, европейците се обединяват, за да защитят иранския пакт. Ръководителката на европейската дипломация Федерика Могерини каза, че Доналд Тръмп няма право едностранно да сложи край на сделката.\r\n\t \r\n\tА френският президент Еманюел Макрон, който охотно демонстрираше, че са съмишленици с магната в областта на недвижимите имоти, този път категорично се разграничи от Тръмп, разговаряйки с иранския си колега Хасан Рохани, за да го успокои и да обяви, че смята да направи посещение в Техеран.Последици за севернокорейската криза\r\n\tМного наблюдатели се безпокоят какви ще са последиците за основната международна криза в момента, предизвикана от севернокорейските ядрени амбиции.\r\n\t \r\n\tСпоред Робърт Айнхорн от Института Брукингс, за да седне Пхенян на масата за преговори, \"трябва да мисли, че Америка е готова да изпълни своите ангажименти\". Следователно заплахата за оттегляне от иранското споразумение вреди на тази перспектива.\r\n\t \r\n\tОще повече, че що се отнася до Северна Корея, американската администрация възприе стратегия, която минава през единството на международната общност, през ООН, за да бъде оказан натиск върху режима на Ким Чен-ун. \"Сутрешните туитове\" на Доналд Тръмп, който обещава на Пхенян \"огън и жупел\", обаче \"объркват севернокорейците, американците и нашите съюзници в Европа и Азия\", каза наскоро този изследовател пред АФП.\r\n\t \r\n\t\"Тръмп изглежда мисли, че икономическата и военната мощ на Съединените щати са достатъчни, за да им позволят да правят каквото и когато си искат\", анализира Барбара Славин от мозъчния тръст Атлантически съвет. \"Това, което той не разбира, е, че Съединените щати са на върха на своята мощ, когато поемат инициативата, за да се стигне до международен консенсус.\"\r\n\t \r\n\tСамо критиците на иранското споразумение оценяват положително американската позиция. Тя бе приветствана от Ерусалим и Рияд, регионалните врагове на Техеран, получи известна подкрепа в консервативните мозъчни тръстове и въпреки някои резерви, сред републиканците в Конгреса.", "date": "2017.10.19", "title": "При Тръмп Америка е на първо място, но все по-изолирана"}
{"url": "http://www.mediapool.bg/katalunskata-kriza-mozhe-da-struva-na-ispaniya-12-miliarda-evro-news270703.html", "text": "Каталунската криза може да има отрицателни последици за икономиката на Испания и да доведе до загуба на 12 милиарда евро от брутния вътрешен продукт (БВП) на страната догодина, съобщава в. \"Паис\".\r\n\t \r\n\tСпоред информация на Независимия орган за бюджетна отговорност през 2018 година БВП може да се свие с 0,4-1,2 процентни пункта, което е равно на около 4 милиарда до 12 милиарда евро в зависимост от това колко дълго ще продължи конфликтът. Отбелязва се също, че на Каталуния се падат 20 процента от испанския БВП, затова всичко, което се случва в региона, оказва съществено влияние върху ситуацията в страната. Предишната прогноза за растежа за догодина бе 2,7 на сто.\r\n\t \r\n\tНа 1 октомври в Каталуня бе произведен забранен от централните власти референдум за излизане на испанската автономна област от Испания. Над 90 процента от участвалите в допитването 2,28 милиона от общо 5,31 милиона каталунски избиратели се обявиха за независимост.\r\n\t \r\n\tМадрид поиска от каталунското ръководство до 10 часа местно време на 19 октомври, да отговори ясно дали е обявена независимост на областта. Ако това не стане, Мадрид има право да използва член 155 от конституцията, който позволява да се ограничи автономията на областта.", "date": "2017.10.19", "title": "Каталунската криза може да струва на Испания 12 милиарда евро"}
{"url": "http://www.mediapool.bg/leko-zabavyane-na-rasta-na-kitaiskata-ikonomika-news270704.html", "text": "Растежът на китайската икономика се е забавил леко до 6.8 процента на годишна основа през третото тримесечие, но отговаря на очакванията на експертите, предадоха световните агенции.\r\n\tЗа сравнение в тримесечието април-юни ръстът беше 6.9 процента.\r\n\tОхлаждането на китайската икономика е очаквано предвид държавната намеса на прегряващия пазар  на имоти и ограничаването на рисковото кредитиране.\r\n\tВ същото време статистиката показва, че китайската промишленост се представя по-добре от очакваното с ръст от 6.6 на сто, продажбите на дребно също надминаха прогнозите, въпреки че ръстът на инвестициите се забави повече от очакваното и продажбите на имоти спаднаха за пръв път от повече от две години, посочва Ройтерс.\r\n\tСилен принос има и износът, макар експерти да предупредиха, че нарастващият дълг на Китай поражда финансови рискове и може допълнително да забави растежа, отбелязва ДПА.\r\n\tПравителството обещава да намали задлъжнялостта, но вместо това използва кредитиране, за да подкрепи строителния сектор и не особено добре представящите се държавни компании.\r\n\tВ началото на октомври Международният валутен фонд повиши прогнозата си за икономическия растеж на Китай за тази година с 0.1 процентен пункт до 6.8 на сто заради по-високата от очакваното икономическа активност. Представителите на МВФ призоваха обаче Китай да ограничат кредитирането, за да избегнат рязко забавяне на икономиката.\r\n\tКомунистическите лидери на страната се опитват да насочат Китай към по-бавен, по-устойчив растеж, основаващ се на потребителското търсене, а не толкова на износа и инвестициите. Неколкократно Пекин използва кредитирането, за да предотврати прекалено рязкото забавяне, което доведе до високите дългови равнища и забави възстановяването на икономическото равновесие, допълва Асошиейтед прес, цитирана от БТА.\r\n\tВ реч при откриването на конгреса на Комунистическа партия на Китай в срядапрезидентът Си Цзинпин заяви, че бъдещето пред Китай е светло, но предизвикателствата, по-специално икономическите, са тежки. Като нерешени в достатъчна степен проблеми, той открои разширяващата се разлика в доходите, както и проблеми в сферите на заетостта, образованието, здравеопазването и други.\r\n\tСи Цзинпин обеща задълбочаване на финансовата реформа и даване на възможност на пазарите да играят по-голяма роля в икономиката, но не посочи конкретни мерки.", "date": "2017.10.19", "title": "Леко забавяне на ръста на китайската икономика"}
{"url": "http://www.mediapool.bg/noviyat-vss-kato-stariya-georgi-cholakov-be-izbran-nachelo-na-vas-news270697.html", "text": "Въпреки множеството съмнения за процедурни нарушения, Висшият съдебен съвет (ВСС) избра окончателно с 20 гласа \"за\" и 4 \"против\" Георги Чолаков за председател на Върховния административен съд (ВАС). Той получи убедителна подкрепа от съдебните кадровици, включително и от членове на оформящата се опозиция във ВСС.\r\n\tСъдия Георги Чолаков се представи добре по време на краткото си изслушване, продължило малко над час. Той обеща да ръководи върховния съд с подкрепата на редовите съдии, да развие съдийското самоуправление и критикува някои от практиките на досегашния шеф Георги Колев.\r\n\tС гласуването в четвъртък Чолаков се превърна в първия председател на върховен съд, чиято кандидатура е гласувана от два състава на ВСС. Предишният съвет го избра с 20 гласа \"за\" и 5 \"против\", но президентът Румен Радев отказа да подпише указ с аргумента, че Чолаков трябва да получи доверие от новия ВСС. Доверието беше получено отново с 20 гласа \"за\", въпреки всички критики към процедурите и имотните сделки на бъдещия шеф на ВАС.\r\n\tИзборът на председател на ВАС бе един от ключовите измерители за ЕК при оценката на напредъка на България в съдебната реформа. Другият измерител бе изборът на новия състав на ВСС.\r\n\t\n\n\r\n\tНай-големите съмнения около избора бяха свързани с процедурата. Още преди официалното издигане на Чолаков медиите написаха, че той е най-вероятният избраник на сегашния шеф Георги Колев, който е близък до ГЕРБ. По предложение на ръководството Пленумът на ВАС взе решение кандидатурите на конкурентите за позицията Георги Чолаков и Соня Янкулова да бъдат гласувани явно и поименно от съдиите. Това доведе до съмнения, че ръководството може да опита да контролира вота във върховния съд. Доказателства за това не бяха дадени, защото никой от върховните съдии не проговори в тази посока.\r\n\tОчаквано пленумът на ВАС избра за свой фаворит Георги Чолаков с 48 гласа срещу 13 за Соня Янкулова. Впоследствие в протокола от гласуването бе записано, че Чолаков е подкрепен от 61 съдии. Нещо, което не е вярно и отречено от самия съдия Чолаков. Протоколът бе показан по време на изслушването във ВСС от бившия съдия във ВАС Атанаска Дишева.\r\n\tСлед това дойде разкритието за спорните имотни сделки на Георги Чолаков. През 2011 година той се е сдобил с цесии върху множество имоти около Балчик. Той е декларирал цесиите пред Сметната палата само през 2013 година, след като е встъпил като съдия във ВАС. Предходният ВСС не сметна за необходимо да провери случая. Новият ВСС гласува кандидатурата на Чолаков преди да е приключила проверката на съдебния инспекторат на имуществената декларация на съдията.\r\n\tШефът на инспектората Теодора Точкова обяви, че се чака разкриването на банковата тайна върху сметките на съдията. Въпреки това кандидатурата бе гласувана и, ако има нещо нередно, то трябва да се реагира постфактум.\r\n\tСлед отказа на президента Румен Радев да подпише указа за съдия Чолаков след първия избор, новият ВСС реши да игнорира втория кандидат за шеф на ВАС Соня Янкулова. Така в четвъртък съветът изслуша само Георги Чолаков и бе блокирана възможността за сблъсък на идеи.\r\n\t\r\n\tЧленът на ВСС Атанаска Дишева зададе най-много въпроси по същество на Георги Чолаков за проблемите около неговата кандидатура и съмненията в процедурата. Съдия Чолаков обяви, че няма никакво отношение към правилата за гласуване на пленума на ВАС, които са довели до избора на неговата кандидатура.\r\n\t\"Нямам участие в изготвяне на тези правила. Знам кой ги изготви и вие знаете. Но това не съм аз. Пленумът реши гласуването да бъде явно и поименно. Аз не съм държал на това. Пленумът имаше своите мотиви. Подкрепата беше 48 (гласа за мен, а не 61) срещу 13 съдии. В това съм категоричен. Не съм изготвял протокола\", каза Чолаков.\r\n\tПопитан какво ще прави с множеството роднински назначения във ВАС, Георги Чолаков каза, че ще извърши атестации на всички служители, в които ще участват и редовите съдии.\r\n\t\"Ако всички кажат, че един служител работи добре, няма да има причина да го освободя, пък бил той и роднинско назначение. Тези служители са на постоянни договори и за да се направи нещо, трябва да има основание. За тези проблеми колегите говорят само по коридорите, но никой официално не го е заявил досега\", каза Чолаков.\r\n\tБъдещият шеф на ВАС каза, че пленумът на съда ще решава за бъдещите заместник-председатели на съда, за новите шефове на отделения и за разпределението на работата по правна материя. Той обяви, че ще пракрати досегашната практика за фаворизиране при определяне на съдии за участие в семинари, работни групи, командировки и др.\r\n\tГеорги Чолаков съобщи, че вече ползва имотите край Балчик и не вижда нищо незаконно в това. Той се позова на практиката на Върховния касационен съд по подобни случаи.\r\n\t\"Не бягам от проверки. Аз не съм ги крил по никакъв начин. Тези имоти не подлежат на деклариране, но аз ги декларирах при встъпването си във ВАС през 2013 г. Те подлежаха на проверки повече от шест години\", каза съдията.\r\n\tВъпросите на Атанаска Дишева и отговорите на Георги Чолаков предизвикаха реакцията на Георги Колев.\r\n\t\"Възможно е аз да съм привърженик на един по-авторитарен стил на управление, а той (Чолаков) да се вслушва повече в мнението на колегите. Въпросите на колегата Дишева обаче не бяха за тук, защото бяха към мен. Надявам се колегата да реализира всички амбициозни цели, които си е поставил. Надявам се той да получи подкрепа от вас и ще я получава и занапред\", каза Колев.\r\n\t\r\n\tИзвън това Георги Чолаков направи няколко силни заявки за големи промени в стила на управление на съда. Той обяви, че \"безрезервно\" ще се съобразява с позицията на редовите съдии по буквално всички въпроси, свързани с управлението на ВАС.\r\n\t\"Аз съм привърженик изцяло на съдийското самоуправление и съм готов да съгласувам с пленума и отделенията на съда дори заповеди, които са изцяло в моите правомощия\", каза Чолаков и обеща да защитава независимостта на всеки магистрат, без значение от кой съд е.\r\n\t\"ВАС ще се превърне в открит, ясен съд, с ясни правила и отчетност за извършените от него действия\", обяви той.\r\n\tСъдия Чолаков обеща да се допитва до редовите съдии дори за преместването и командироването на магистрати. Той похвали своя конкурент Соня Янкулова за нейните професионални качества и каза, че отношението към нея ще остане непроменено.\r\n\tЗа контактите си с медиите Чолаков обеща безусловна прозрачност в управлението си. \"Медиите трябва да получават информация от първа ръка от съдиите защо едно дело е решено така\", каза той.\r\n\tЕдинственият въпрос, останал без отговор, бе отправен от шефа на Върховния касационен съд Лозан Панов. Той попита Чолаков дали е запознат с решението на ВАС за отнемането на лиценза на КТБ, което се случи в нарушение на практиката на Европейския съд по правата на човека в Страсбург. Георги Чолаков каза, че не е чел това решение.\r\n\t\r\n\tСлед задаването на всички въпроси членовете на ВСС на практика не проведоха дебат. Атанаска Дишева каза, че няма да подкрепи Чолаков, защото процедурата за избор е незаконна заради неучастието на Соня Янкулова. Атанаска Дишева каза, че Чолаков е бил част от стария управленски екип и тя няма как да го подкрепи.\r\n\tЛозан Панов допълни, че вече е гласувал за Соня Янкулова и не е получил основание да смени своята позиция. Цветинка Пашкунова каза, че няма да подкрепи Чолаков заради процедурата на ВСС, която не е допуснала до участие Соня Янкулова.\r\n\tЗа сметка на това Красимир Шекерджиев, който също е сред членовете на ВСС с принципна позиция, обяви, че ще подкрепи Чолаков, Той каза, че е бил удовлетворен от това, което е чул от съдията.\r\n\t\"Аз бих подкрепил решението на общото събрание на всеки съд, а сега не виждам причина да не го направя. Силно се надявам те (съдиите) да са направили правилния избор и той (Чолаков) да изпълни обещанията си\", каза Шекерджиев.\r\n\t\r\n\tСъдия Георги Чолаков е роден в Сливен. Завършва право в юридическия факултет на СУ \"Св. Климент Охридски\". Започва работа в системата като съдия в районния съд в Котел, а през 1993 г. отива в Сливен, където става председател на районния съд. По онова време заместник му е Юлиана Колева, доскоро член на ВСС.\r\n\tПрез 1995 г. Чолаков напуска съдебната система и става адвокат, като такъв работи до 2007 г. Тогава се връща отново в съдебната система. След конкурс, на 1 март 2007 г. Чолаков започва работа като административен съдия в Сливен. През октомври същата година е командирован в Административен съд София-област. Две години по-късно отново напуска системата и започва работа като нотариус в Балчик.\r\n\tПрез 2012 г. се явява на външен конкурс и така отново се връща в съдебната система, но вече във Върховния административен съд. От 1 юли 2013 г. Георги Чолаков е назначен от Георги Колев за ръководител на Второ отделение на ВАС.", "date": "2017.10.19", "title": "Новият ВСС като стария: Георги Чолаков бе избран начело на ВАС"}
{"url": "http://www.mediapool.bg/ikonomikata-na-rusiya-izlyazla-ot-retsesiya-news270705.html", "text": "Икономиката на Русия е излязла от рецесия и се е върнала към умерени темпове на растеж през 2017 година. Това се посочва в разпространен в четвъртък доклад на Световната банка за състоянието на икономиките в Европа и Централна Азия, цитиран от руската агенция ТАСС.\r\n\t\"В страните от Централна Европа и западната част на Балканския полуостров продължава да се отчита устойчиво нарастване на брутния вътрешен продукт (БВП). Русия и Беларус излязоха от рецесия\", отбелязват авторите на доклада. С подкрепата на по-високите цени на петрола и глобалното стабилизиране икономиката на Русия се върна към умерени темпове на нарастване през 2017 година, се допълва в доклада.\r\n\tПрогнозата на Световната банка за увеличението на БВП на Русия се различава слабо от разчетите на икономистите от Международния валутен фонд (МВФ). В началото на миналата седмица МВФ повиши прогнозата си за икономическия растеж на Русия през 2017 г. до 1.8 на сто спрямо 1.4 на сто от предишната предварителна оценка, а за 2018 година - до 1.6 на сто спрямо 1.4 на сто. Според Световната банка увеличението на руския БВП през тази година ще бъде 1.7 на сто, колкото се очаква и за 2018 година.", "date": "2017.10.19", "title": "Икономиката на Русия излязла от рецесия"}
{"url": "http://www.mediapool.bg/parvite-tri-dni-bolnichen-shte-pokrivat-samo-50-ot-zaplatata-news270700.html", "text": "От началото на следващата година работодателите ще плащат само 50% от осигурителния доход през първите три дни на болничния, вместо сегашните 70%, предвижда проектобюджетът на Държавното обществено осигуряване за 2018 година. След това – от четвъртия ден, както и сега, НОИ ще покрива 80% от осигурителния доход. По-голямата част от болничните листове обаче са именно за три дни, поради което работодателите от няколко години се оплакват, че поемат прекомерна тежест и настояват за облекчения, които сега получават.\r\n\tПравилото работодателите да поемат първите три дни от болничния беше въведено като антикризисна мярка през 2010 година, като статистиката сочи, че оттогава досега броят на болничните дни за сметка на работодателя се е увеличил със 120%. Същевременно нарастват и разходите на НОИ за обезщетения за болнични. Намаленото плащане през първите три дни, което се предлага с бюджета на НОИ за догодина, вероятно цели да намали броя на болничните листове, особено тези, за които се смята, че са издадени неправомерно.\r\n\tЗа първата половина на 2017 година за болнични са изплатени 1.3 млн. обезщетения на стойност 238 млн. лева за 8.5 млн. дни. Среднодневният размер на обезщетението е 27.90 лева, а средното обезщетение за един болничен е 180 лева.\r\n\tДруга важна промяна в бюджета на НОИ за догодина е предвиденото от сегашните 340 лева на 380 лева. Размерът на майчинството за първата година на детето ще продължи да зависи от дохода за 2 години назад.\r\n\tЗа 2018 година е предвидено и . То се повишава от 7.20 лева на ден на 9 лева, но се въвежда и таван от 74.29 лева дневно. Максималното дневно обезщетение е определено въз основа на максималния размер на месечния осигурителен доход и няма да ощети безработните у нас, но ще окаже влияние, върху обезщетенията на хората, работили в чужбина. Тяхното обезщетение у нас в момента не е ограничено и явно представлява все по-голям проблем за осигурителния институт, тъй като достига 1200 лева и го получават около 2000 души.\r\n\tОсвен това се завишава и периодът, в който човек трябва да се е осигурявал, за да получава обезщетението за безработица. От догодина човек трябва да се е осигурявал поне 12 месеца през последната година и половина, а не както сега 9 месеца. Икономията, която се очаква от тази мярка, е в размер на 63 млн. лева. Освен това за получаването на максимално обезщетение човек трябва да има стаж над 15 години, а не над 12, както е сега.\r\n\tЗа догодина е предвидено само , която ще бъде индексирана със същия процент като останалите пенсии – 3.8% и ще стане 207.60 лева от 1 юли. През тази година минималната пенсия беше увеличена на две стъпки – от 1 юли тя стана 180 лева при 161.38 лева преди това, а от 1 октомври – 200 лева. Увеличението бе една от коалиционните договорки между ГЕРБ и Обединените патриоти, които искат минималната пенсия да достигне 300 лева. Тази политика на ударно нарастване на минималната пенсия обаче е остро критикувана от експерти, тъй като изкривява пенсионната система и толерира хора с по-малък стаж и осигурителен принос.\r\n\tПрез 2018 година се предлага - от 300 лв. на 480 лв., което вероятно ще срещне силен отпор от страна на ДПС в парламента, както се е случвало в предходни години.\r\n\tБюджетът предвижда още вече обявения , както и на минималните осигурителни прагове за отделните професии с 3.9%, заради което национално представителните работодателски организации поискаха преди ден оставката на социалния министър Бисер Петков.\r\n\tМаксималният осигурителен доход се запазва на 2600 лв., а с него и таванът на пенсиите - 910 лв.\r\n\tОт 2018 година  с един процентен пункт и за работещите трета категория тя става 19.8%.\r\n\tДогодина бюджетът на НОИ ще надхвърли 11 млрд. лева, като близо 9.5 млрд. от него ще отидат за пенсии.", "date": "2017.10.19", "title": "Първите три дни болничен ще покриват само 50% от заплатата"}
{"url": "http://www.mediapool.bg/sasht-teroristi-gotvyat-nov-11-septemvri-news270706.html", "text": "Американският министър по вътрешната сигурност Илейн Дюк смята, че терористични групи подготвят нови атаки със самолети, подобни на нападенията от 11 септември 2001 година. \r\n\t \r\n\t\"Терористичните групировки, независимо дали е \"Ислямска държава\" или друга, искат да осъществят голяма експлозия, като тази от 11 септември 2001 г. Те искат да използват самолет и разузнаването не подлага това под съмнение”, заяви Дюк по време на реч в Посолството на САЩ в Лондон. \r\n\t \r\n\tПо думите й, нападенията с използването на микробуси и хладни оръжия имат за цел да създават страх в обществото, но това не означава, \"че екстремистите са изоставили основния си сценарий със самолети”. \n\n\r\n\t \r\n\tМинистърът отбеляза, че нивото на терористичната заплаха в САЩ е \"невероятно високо\".\r\n\t \r\n\tТерористите са силни, бързо се адаптират към всичко и заплахата от терористична атака сега е на най-високо ниво от 11 септември насам. Трябва да разполагаме с всички възможни средства да противодействаме\", каза Илейн Дюк, цитирана от БГНЕС.", "date": "2017.10.19", "title": "САЩ: Терористи готвят нов 11 септември"}
{"url": "http://www.mediapool.bg/parlamentat-othvarli-porednoto-prezidentsko-veto-news270707.html", "text": "Управляващите очаквано отхвърлиха  върху поправките в Закона за отбраната, които въвеждат по-високи изисквания за поста \"постоянен секретар на отбраната\" и предвиждат новоназначените генерали да бъдат представяни пред депутатите, след като бъдат назначени.\r\n\t \r\n\tСрещу ветото гласуваха 131 депутати от ГЕРБ, \"Обединените патриоти\", \"Воля\" и един независим, а аргументите на президента Радев бяха подкрепени от 70 депутати на БСП и един от ДПС. Останалите депутати от ДПС се въздържаха.\r\n\t \r\n\tВетото бе отхвърлено от втория път, тъй като първият вот събра само 117 гласа при необходими 121. Данаил Кирилов от ГЕРБ обаче поиска повторно гласуване, в което управляващите преодоляха ветото на президента.\n\n\r\n\t \r\n\tДържавния глава върна поправките, защото според него завишените изисквания за заемане на поста \"постоянен секретар на отбраната\" създават условия за дискриминация спрямо редица категории лица. Изслушването на висшите военни в парламента пък според него \"не намира опора в Конституцията и нарушава баланса между органите за ръководство на отбраната\", тъй като според основния закон удостояването с висши военни звания е правомощие на президента по предложение на правителството.\r\n\t \r\n\tХристо Гаджев от ГЕРБ коментира, че със закона се въвеждат много ясни правила, на които трябва да отговаря постоянният секретар на отбраната. Той мотивира визията за по-строги правила със  по-рано тази година, когато служебният военен министър Стефан Янев, който сега е секретар по отбраната на президента, назначи за постоянен секретар бившия шеф на кабинета си Румен Василев.\r\n\t \r\n\t\"Когато началник кабинета на министъра на отбраната беше назначен по заместване, в рамките на една седмица стана постоянен секретар на отбраната без преди това да има един ден трудов стаж в държавната администрация“, посочи депутатът от ГЕРБ.\r\n\t \r\n\tПламен Манушев от ГЕРБ допълни, че промените не целят противопоставяне на президента, а да \"няма партизанщина при назначаването на секретаря на отбраната\".\r\n\t \r\n\tМанушев коментира още, че изслушването в парламента ще издигне авторитета на българските генерали.\r\n\t \r\n\tПървоначално управляващите имаха  кандидат-генералите ще бъдат изслушвани от депутатите преди да бъдат назначавани, но след острата реакция на президента те се отказаха от нея. Радев обаче не приема дори възможността висшите военни да минават опознавателно през парламента.\r\n\t \r\n\tСпоред депутата от БСП Николай Цонков гласуваните промени не водят до усъвършенстване на правомощията на постоянния секретар на отбраната, а точно обратното. \r\n\t \r\n\tТова е поредното вето на президента след встъпването му в длъжност в началото на годината. И този път обаче държавният глава и БСП бяха изолирани, след като това се случи и по време на заседанието на, когато искането им бъдещият антикорупционен орган да има разследващи функции, а председателят му да се назначава от президента, получиха единствено тяхната подкрепа. \r\n\t \r\n\tВ началото на мандата си Радев  върху Закона за концесиите, гласуван в последните дни на миналия парламент. След това той върна и поправките в Закона за опазване на околната среда, съкращаващи обжалването на оценките за въздействие на стратегически важни инвестиционни проекти върху околната среда само на една инстанция. И двата пъти ветото на президента бе преодоляно от парламентарното мнозинство.\r\n\t \r\n\tВ същото време въпреки призивите за вето Радев пусна спорни промени в и .", "date": "2017.10.19", "title": "Парламентът отхвърли поредното президентско вето"}
{"url": "http://www.mediapool.bg/moskov-110-mln-leva-nenuzhen-razhod-v-zdraveopazvaneto-obsluzhva-lobistki-interesi-news270708.html", "text": "Бившият здравен министър Петър Москов заяви, че с  държавата губи възможността си да предотврати разкриването на 10-тата, 17-тата или 30-тата ненужна болница в страната и по този начин се защитават нечии лобистки интереси, а не обществения интерес.\r\n\tМосков обясни в четвъртък пред бТВ, че съгласно отменената здравна карта има над 4000 излишни легла за активно болнично лечение, като се е предлагало тяхното намаление от 40 000 на малко над 35 000. Той даде пример, че средният разход за едно легло за активно лечение годишно е 32 000 лева, което според него прави около 110 млн. лева неефективен разход за здравеопазването всяка година.\r\n\t“Парите са концентрирани спрямо бизнес интереса на определени групировки, а не спорямо нуждите на хората“, заяви Москов.\r\n\tТой посочи, че този излишен разход за здравната система е приход за някои хора и коментира, че не е въпрос на самостойно усилие на министъра на здравеопазването да прекрати това, а е нужна политическа воля. Той постави въпроса правителството зад лобистките интереси ли стои или зад политиката да има силна държава, бранеща публичния интерес.\r\n\tМосков даде пример, че приходът от 1 легло в болница за инвазивна кардиология годишно е 360 000 лева, което прави атрактивно разкриването на много такива лечебни заведения и точно такива дисбаланси здравната карта е трябвало да отстрани.\n\n\r\n\tТой посочи, че без здравна карта Министерството на здравеопазването се принуждава да даде на новите болници лиценз, без значение има ли нужна от тях или не, а НЗОК е длъжна да ги финансира, заделяйки за тях бюджет.\r\n\t“Затова лимитите на “Пирогов“ тази година са с 2 млн. лева по-малко, а на частна болница в Монтана с 6 млн. лева повече. Защото няма правила, няма обективност“, коментира той.\r\n\tПо думите му с падането на картата и увеличаването на договорните партньори на касата болници като “Пирогов“ ще имат още по-малко пари.\r\n\tМосков определи като “юридически заврънкулки“ мотивите, с които Върховният административен съд (ВАС) отменя Националната здравна карта. Той посочи, че съдът не я отменя по същество, а отменя решението на правната дирекция на Министерския съвет (МС) дали да публикува тази здравна карта в “Държавен вестник“.\r\n\t“МС смята, че Националната здравна карта е административен акт, а административен акт не се публикува в “Държавен вестник“. Съдът обаче казва, че това е нормативен акт. За разлика от административния, нормативният акт се публикува в “Държавен вестник“. И понеже Националната здравна карта не е публикувана в “Държавен вестник“, ВАС отменя цялата карта и цялата философия, която стои зад нея“, обясни Москов.\r\n\t“Преди пет години същият съд, в друг състав, но с един повтарящ се съдия, отсъжда, че здравната карта на тогавашния здравен министър Стефан Константинов, е административен акт и не подлежи на публикуване в “Държавен вестник“, заяви Москов.\r\n\t“Зад тези юридически заврънкулки стои огромно прикриване на възможност да продължава източването на НЗОК“, коментира той.", "date": "2017.10.19", "title": "Москов: 110 млн. лева ненужен разход в здравеопазването обслужва лобистки интереси"}
{"url": "http://www.mediapool.bg/sb-ochakva-uskoren-rast-na-balgarskata-ikonomika-no-pod-prognozite-na-goranov-news270709.html", "text": "Световната банка прогнозира ускоряване на растежа на българската икономика до 3.8 процента тази година, 3.9 на сто догодина и 4 процента – през 2019 г., на фона на икономическото възстановяване, което е набрало инерция благодарение на повишеното вътрешно търсене. Това се посочва в  на международната институция за Европа и Централна Азия.\r\n\tОчакванията на международната финансова институция за България са под прогнозирания в средата на септември от финансовия министър Владислав Горанов ръст от 3.9-4 процента, заради което и той обяви, че икономиката на . Официалните прогнози на финансовото министерство за 2018 г. са за ръст на брутния вътрешен продукт с 3.9 на сто.\r\n\tДанните на Националния статистически институт отчитат 3.6% нарастване на икономиката за второто тримесечие на 2017 г. спрямо същия период на 2016 г.\r\n\tМеждународният валутен фонд пък прогнозира миналата седмица, че българската икономика ще нарасне с 3.6 процента за 2017 г, но темпът ще се забави до 3,2 процента през 2018 г.\r\n\tСветовната банка посочва в сегашния си доклад, че икономическото възстановяване на България се е ускорило през 2017 година, подкрепено от нарасналото вътрешно търсене. Дава се и добра прогноза за ръста на индустрията – с 3.4 на сто през настоящата година, с 3.89%- догодина, и леко забавяне до 3.8 на сто през 2019 г. Очакваната инфлация през 2017 г. ще е 1.5 на сто след три поредни години дефлация, която през 2016 г. достигна 0.8 процента. Ще продължи да намалява дългът на страната като дял от БВП – от 29.5 процента през миналата година до 26.5 процента през тази и 26.2% - догодина, и 25.4 процента – през 2019 г.\n\n\r\n\tКато рискове пред ръста на българската икономика Световната банка посочва демографската криза и ниската производителност на труда, която през последните шест години е средно 2.5 процента, а трябва да е поне 4 процента годишно. Голяма част от населението остава застрашено от бедност и риск от социално изключване, пише още в доклада. Според него растежът и споделеното благоденствие биха се повишили, а бедността би се понижила още, ако се подобри ефективността на публичните разходи в здравеопазването и за пенсии.", "date": "2017.10.19", "title": "СБ очаква ускорен ръст на българската икономика, но под прогнозите на Горанов"}
{"url": "http://www.mediapool.bg/sotsliderkata-se-vkara-v-isterichen-film-sas-zasekretyavaneto-na-granichnata-ograda-news270710.html", "text": "Опозиционният устрем на БСП сюблимира в актуалното прозрение на Корнелия Нинова, че решението на правителството да включи оградата по границата с Турция в списъка на стратегическите за националната сигурност обекти е опит да \"се запуши устата\" на опозицията.\r\n\tНинова съобщи, че партията й ще пусне филм на депутатката и бивша журналистка Елена Йончева, който разобличава корупционни схеми около съоръжението.\r\n\tСпоред нея обаче оградата била вкарана в стратегическия списък, за се попречи на излъчването му и затова всички депутати от БСП ще го легитимират като негови съавтори, а граждани са призовани да направят същото.\r\n\t \r\n\t, запита патетично Нинова в четвъртък. \r\n\t \r\n\tВ  влизат множество обекти- язовири, болници, военни заводи, тецове, АЕЦ \"Козлодуй\" и много други. \n\n\r\n\t \r\n\tНинова поиска оставките на вицепремиера Валери Симеонов и вътрешният министър Валентин Радев за предложението им да се \"засекрети\" оградата. В решението тя съзря и персонална атака срещу Елена Йончева, която от известно време снимала филм за нарушенията около оградата. \r\n\t \r\n\t, каза Нинова.\r\n\t \r\n\tТя обясни, че БСП ще излъчи лентата на депутатката, но не стана ясно в какъв формат ще се случи това. \r\n\t \r\n\t, каза Нинова.\r\n\t \r\n\t, продължи Нинова, визирайки управляващата партия.\r\n\t \r\n\tНещо повече, БСП обявява и гражданска подписка, в която \"всеки български гражданин, който е за това да бъде свободен човек, е поканен от Елена Йончева да бъде съавтор на този филм и да се присъедини към депутатите от БСП в деня и часа, когато той бъде излъчен, за да се види истината за управлението на Бойко Борисов, така и да се брани най-високото човешко право-да бъдем свободни хора\". \r\n\t \r\n\t\", каза още лидерът на БСП.\r\n\t \r\n\t\r\n\t \r\n\tEлена Йончева от своя страна коментира, че правителственото решение \"означава, че оградата и всяка тема, свързана с преминаването и качеството на строителството на оградата на българо-турската граница, се превръща в държавна тайна\".\r\n\t \r\n\tВ същото време тя посочи, че в списъка на стратегическите за националната сигурност обекти влизат още много обекти, за които няма забрана за снимане.\r\n\t \r\n\t, каза Йончева. \r\n\t \r\n\tТя разказа, че разследва темата от 3 месеца, снима с неин личен компютъра и сама монтира. \r\n\t \r\n\t, каза Йончева. \r\n\t \r\n\t\r\n\t \r\n\tВ отговор зам.-председателят на ГЕРБ Цветан Цветанов призова Корнелия Нинова да сезира компетентните органи, когато има достатъчно доказателства за нередности.\r\n\t \r\n\t, посочи Цветанов. \r\n\t \r\n\t, заяви Цветанов и добави, че Нинова обича медийното присъствие и създаването на фалшиви новини. \r\n\t \r\n\tТемата за евентуални нередности около строителството на оградата бе повдигната първо от президента Румен Радев. Той публично заяви, че \"държавата плаща за два реда ограда по границата с Турция, а реално се строи само един\", но засега няма доказателства за нарушения около проекта.  Прокуратурата започна проверка, а управляващите бяха категорични, че няма данни за корупция.\r\n\tМалко по-късно в четвъртък вътрешният министър Валентин Радев също се включи с коментар по темата, заявявайки, че не приема включването ан граничната ограда към стратегическите обекти като цензура на свободата на словото.\r\n\tПо повод поисканата му от Нинова оставка, МВР шефът я посъветва през медиите да отправи призива си към премиера Бойко Борисов, тъй като той е човекът, който го назначава и освобождава.\r\n\tИначе Радев декларира, че оградата вече е \"100% готова\". \"Сега се опитваме да го надграждане и сме продължили, сега всъщност възстановяваме част от системите, които не работеха. Продължаваме, включително с европейските средства, тази европейска помощ за надграждане със съответните датчици, сензори, камери, каквото е необходимо нашата ограда\", добави вътрешният министър.\r\n\t \r\n\t, коментира лидерът на депутатите от \"Обединени патриоти\" Волен Сидеров.\r\n\t \r\n\t, допълни той. \r\n\t \r\n\t, добави Сидеров. \r\n\t \r\n\t\r\n\t \r\n\tНа този фон в четвъртък правителството потвърди, че оградата по границата с Турция, която вече глътна над 180 млн. лева и продължава да се строи, се е оказала неустойчива на силен дъжд.\r\n\tДъждовете преди три седмици са я подкопали и на места са се отворили дупки с размер два на пет метра, през които необезпокоявано могат да минават хора, съобщи телевизия ВIT.\r\n\t\"Ситуацията с нанесените от бедствието щети е овладяна. Съоръжението е критично важен обект за сигурността както на България, така и на Европа и политически спекулации по темата са неуместни при разрешаване на възникналия проблем\", успокоиха от Министерския съвет.\r\n\t \r\n\tОттам уточняват, че ремонтите на съоръжението са на етап приключване и охраната на границата се очаква да се върне към нормален режим в най-скоро време.\r\n\t\"Екипи на Гранична полиция дежурят в района на засегнатите от бедствието участъци\", посочват от МС.\r\n\t \r\n\tВ съобщението се припомня, че в община Малко Търново, където поройните дъждове отнесоха пътища, земна маса и дървета, е било обявено и бедствено положение.\r\n\t \r\n\t\"По официални данни на НИМХ, падналите валежи в района на Малко Търново в периода 21-30 септември са определени като екстремни. Справка на ведомството показва, че в Малко Търново количеството на валежите за периода е било 163.6 литра на кв. м (304% над нормалното), в района на с. Граматиково – 314 литра на кв. м (604% над нормата, втори най-тежък валеж в историята на станцията), в с. Кости – 148.9 литра на кв. м (249% над нормата), а в село Резово – 94.5 литра на кв. м (161% над нормата)\", посочват от МС.\r\n\t \r\n\t\r\n\t \r\n\tСтроителството започна още по време на правителството на Пламен Орешарски, когато с него се занимаваха военните. След това проектът за изграждане на оградата бе изготвен от МВР, а изпълнението му бе възложено на областните управители в трите области, граничещи с Турция.\r\n\t \r\n\tПо искане на правителството и с решение на парламента договорите бяха сключени без конкурс с мотива, че съоръжението трябва да се завърши бързо.\r\n\t \r\n\tПрез юни прокуратурата съобщи, че е започнала проверка по сигнал на бившия депутат от \"Патриотичния фронт“ на ВМРО и НФСБ Велизар Енчев, който твърдеше, че е съществувала корупционна схема, свързана със строежа на съоръжението. Още тогава Валери Симеонов отхвърли всички съмнения около проекта и го нарече \"Великата българска стена\".\r\n\t \r\n\tНа този фон обаче има и съмнения за ефективността на оградата заради случаите на заловени мигранти на българо-сръбската граница. Симеонов омаловажи темата като коментира, че не се интересува колко хора са хванати и отхвърли възможността да се строи ограда и там.\r\n\t \r\n\tСпадът на мигрантския натиск се дължи основно на затварянето на т.нар. Балкански път към богатите страни от Западна и Северна Европа през миналата година. Бежанците и мигрантите масово не желаят да остават в България заради лошите условия на живот, а след като граничният контрол в цяла Европа бе затегнат, вече избягват да минават през страната и транзитно.", "date": "2017.10.19", "title": "Соцлидерката се вкара в истеричен филм със \"засекретяването\" на граничната ограда"}
{"url": "http://www.mediapool.bg/sas-zakon-turtsiya-pozvolyava-na-litsenzirani-sunitski-imami-da-registrirat-brakove-news270711.html", "text": "Парламентът на Турция одобри тази нощ закон, според който лицензирани от държавата сунитски духовници придобиват правото да регистрират бракове, съобщи тв канал Си Ен Ен Тюрк, цитиран от ДПА.\r\n\t \r\n\tВносителите от Партията на справедливостта и развитието на президента Реджеп Тайип Ердоган и поддръжниците на законопроекта твърдят, че промяната откликва на културните потребности на турците и ще предотвратява съжителствата без брак.\r\n\t \r\n\tСветски ориентираната Народнорепубликанска партия, която е основната опозиционна сила, изрази остро безпокойство относно разделението между религията и държавата.\r\n\t \r\n\tПарламентарно представената прокюрдска Демократична партия на народите също се обяви против закона, като неин депутат заяви, че промяната подкопава правата на жените, в частност правото на развод.\r\n\t \n\n\r\n\tНякои критици казват, че новата мярка лишава от равни възможности онези, които не изповядват сунитския вариант на исляма.\r\n\t \r\n\tПо закон Турция е светска държава, но през последните години в страната се засилват ислямско-консервативните тенденции, отбеляза ДПА.", "date": "2017.10.19", "title": "Със закон Турция позволява на лицензирани сунитски имами да регистрират бракове"}
{"url": "http://www.mediapool.bg/poskapvaneto-na-zhilishta-v-sofiya-sprya-na-sredna-tsena-ot-93-000-evro-news270712.html", "text": "Цените на жилищата в София остават без промяна през третото тримесечие на годината спрямо предходното. На годишна база обаче се отчита ръст от 14 на сто. Това показва анализът на пазара на компанията за продажба на имоти \"Българиан Пропертис\".\r\n\tНарасналото търсене на жилища доведе до увеличено предлагане от страна на строителните предприемачи, което доведе до балансиране на пазара в София на равновесна цена около 1000 евро/кв.м и задържане ръста на цените. Средната покупна стойност на жилищата в столицата е 93 000 евро, показват данните на компанията.\r\n\tПоскъпването в София се ускори през пролетта на 2016 г. и в продължение на една година нарастванията се движеха между 15 и 18%, по през последните месеци темпът се забавя.\r\n\t\r\n\tНаскоро обявените данни на Агенцията по вписванията за 3-тото тримесечие сочат, че в София са вписани 6300 имотни продажби при 6073 за същия период на миналата година. Това е ръст от 3.75% на годишна база.\r\n\tЗа деветмесечието увеличението на имотните сделки в София е около 4%, като извън статистиката остават продажбите на зелено, които ще бъдат вписани на по-късен етап.\r\n\tНовото строителство държи около 60% от продажбите в София по данни на \"Бългериан Пропертис\". През последните няколко месеца предлагането се увеличи и вече успява да отговори на нарасналото търсене. Това доведе до успокояване на темпа на нарастване на цените и балансира жилищния пазар в София, посочват от агенцията.\r\n\tКупувачите на жилища са основно българи.\n\n\r\n\t\r\n\tПоловината от закупените жилища са двустайни апартаменти, 35% са тристайни, 4-стайните са около 5%, както и едностайните. Средната площ на закупените жилища е 84 кв.м – с около 6 кв.м по-малка от тази в първите месеци на годината.\r\n\tДвустайните апартаменти са най-търсени и първи се изчерпват в новите сгради. Това се дължи на по-достъпните им крайни покупни цени и на това, че са по-ликвидни за продажба и отдаване под наем, посочват от агенцията.\r\n\tНаблюдава се и тенденция на нарастване на сделките с тристайни жилища, които се купуват предимно за собствено ползване.\r\n\tНай-често се пазаруват апартаменти от 2-ри до 6-ти етаж.\r\n\tПродължава да се наблюдава относително голям дял на жилища и на ниските етажи - закупените жилища на партер и първи етаж са около 17% от всички купени апартаменти, като това се дължи на по-голямата наличност на такива имоти в новите сгради от една страна и на това, че често този тип жилища при новото строителство вървят със собствен двор и това ги прави привлекателни за семействата с деца, особено когато са в затворени комплекси.\r\n\tАпартаментите на високи етажи – от 7-ми до 10-ти, са едва около 10% от всички закупени.\r\n\tНай-често се купуват жилища по БДС (на шпакловка и замазка) и едва 5% от закупените апартаменти са с включено завършване \"до ключ\".\r\n\tСамо една четвърт от продадените жилища са напълно обзаведени, което се обяснява и с факта, че най-продавани са апартаментите ново строителство, а тези на вторичен пазар са под 50% от общия обем реализирани продажби в София. Половината от закупените жилища се отопляват на ТЕЦ.\r\n\tСредният престой на имотите на пазара е 3 месеца, а направените отстъпки от офертните цени са под едно на сто - средно 0.7%.\r\n\t\r\n\tНай-много закупени жилища през тритото тримесечие има в кварталите \"Кръстова вада\" (1130 евро/кв.м), \"Манастирски ливади\" (1095 евро/кв.м), \"Младост 4\" (990 евро/кв.м), Студентски град (960 евро/кв.м) и \"Витоша\" (1060 евро/кв.м), показват данните на \"Бългериан Пропертис\".\r\n\tНай-скъпо продавани са жилищата са в центъра (1790 евро/кв.м) и в кв.\"Лозенец\" (1430 евро/кв.м).\r\n\t\"Стрелбище\" и \"Гоце Делчев\" са други предпочитани квартали с цени между 1100 и 1300 евро/кв.м и с изключително ограничено предлагане както на ново, така и на старо строителство.\r\n\t\r\n\tОт \"Българиан Пропертис\" очакват възходящият тренд на цените на имотите в София да се възобнови от края на тази и началото на следващата година.\r\n\tОснованията има за това са банковото кредитиране с още по-ниски лихвени проценти и атрактивни условия. Наред с това средната работна заплата в София расте, безработицата намалява, икономическият растеж се ускорява и като цяло всички макрофактори сочат в посока възходящо развитие на имотния пазар, посочват от агенцията за имоти.\r\n\tСпоред тях \"единственото, което все още липсва, а се търси и което се очаква да се появи през следващите месеци, са жилища в завършени сгради\". Наличието на такъв продукт на пазара ще активизира и онези купувачи, които все още изчакват в търсене на нещо готово.", "date": "2017.10.19", "title": "Поскъпването на жилища в София спря на средна цена от 93 000 евро"}
{"url": "http://www.mediapool.bg/i-miliarderat-richard-bransan-stanal-obekt-na-telefonna-izmama-news270713.html", "text": "Милиардерът Ричард Брансън разкри, че измамник, представил се за британския министър на отбраната Майкъл Фалън, се опитал да го убеди да даде 5 милиона долара за предполагаемо тайно плащане на откуп, предаде Ройтерс.\r\n\t \r\n\tБрансън призова за информация, която да помогне за откриване на мошеника, и каза, че подозира, че същият човек по-късно се е представил за самия него, за да открадне 2 милиона долара от негов приятел, преструвайки се, че набира средства за хора, пострадали от урагана Ирма.\r\n\t \r\n\t\"Тази история звучи като излязла направо от книга на Джон льо Каре или филм за Джеймс Бонд, но за жалост е напълно вярна\", написа в своя блог Брансън, който е един от най-известните британски бизнесмени.\r\n\t \r\n\tТой заяви, че преди шест месеца разговарял по телефона с човек, представил се за Фалън. Мъжът му казал, че британски дипломат е отвлечен от терористи и държан с цел откуп. Измамникът казал, че правителството не плаща откупи, но има особено деликатна причина, поради която дипломатът трябва да бъде спасен, затова правителството тайно моли британски бизнесмени да се намесят.\r\n\t \r\n\t\"Бях помолен да допринеса с 5 милиона долара за плащане на откупа и той ме увери, че британското правителство ще намери начин да ми ги върне\", заяви Брансън.\r\n\t \n\n\r\n\tМилиардерът се усъмнил и направил проверка в правителството, при която му казали, че Фалън не е разговарял с него. Случаят бил съобщен на полицията.\r\n\t \r\n\tШест месеца по-късно Брансън научил, че мошеник, представил се за него, се обадил на негов приятел, когото милиардерът описа като много успешен бизнесмен в САЩ.\r\n\t \r\n\tИзмамникът, който по думите на милиардера много успешно се представил за него, излъгал, че се нуждае от заем в момент, когато Брансън се опитвал да събере помощ за Британските Вирджински острови.\r\n\t \r\n\tМилиардерът притежава малък остров в архипелага, който беше опустошен от урагана Ирма. Мошеникът се е възползвал от този контекст.\r\n\t \r\n\t\"Те твърдели, че не съм могъл да се добера до банката си във Великобритания, защото не съм имал никакви съобщителни връзки с Европа и едва съм успял да се обадя по сателитен телефон само на бизнесмена в Америка\", заяви Брансън.\r\n\t \r\n\t\"Бизнесменът бил невероятно благосклонен и дал 2 милиона долара, които бързо изчезнали\", написа милиардерът.", "date": "2017.10.19", "title": "И милиардерът Ричард Брансън станал обект на телефонна измама"}
{"url": "http://www.mediapool.bg/sad-v-kiev-razreshi-67-mlrd-dolara-globa-za-gazprom-da-se-tarsi-ot-tsyaloto-y-imushtestvo-news270714.html", "text": "Градският съд в Киев е удовлетворил иска на Антимонополния комитет на Украйна и изпълнителната служба на Министерството на правосъдието и е променил начина за изпълнение на съдебното решение относно наложената на \"Газпром\" глоба за 171 млрд. гривена (6.7 млрд. долара) за злоупотреба с монополно положение на местния пазар в периода 2009-2015 г. Това съобщи в четвъртък министърът на правосъдието Павел Петренко.\r\n\t\"Просто казано, ако досега по тази глоба можеха да се търсят от \"Газпром\" средства в банки, вече средствата могат да се търсят от цялото имущество на длъжника\", написа Петренко във Фейсбук.\r\n\tПо думите му, до няколко дни съдебното решение трябва да бъде публикувано.\r\n\tПрез февруари 2016 г. Антимонополният комитет на Украйна реши да глоби с 85.9 млрд. гривена (около 3.36 млрд- дорала) заради нарушаване на правилата на конкуренцията. Тогава от \"Газпром\" се удивиха от санкцията, заявявайки, че не извършват предприемаческа дейност на територията на Украйна, а предавата своята суровина на украинското държавно дружество \"Нафтогаз\".\r\n\tГазовият концерн обаче не успя да оспори това решение и последва ново произнасяне н асъда за принудително събиране на това вземане, като в същото време на \"Газпром\" бе наложена глоба за просрочено плащане на глобата и тя набъбна до 171 млрд. гривена.\n\n\r\n\tОт \"Газпром\" планират да сезират по казуса Върховния съд на Украйна, както и международни инстанции.\r\n\tПо-рано съдът в Киев разреши да се отпишат дивиденти за около 80 млн. гривена от регистрираното в Украйна дружество \"Газтранзит\", в което \"Газпром\" държи 40 процента, за сметка ан погасяването на глобата на руския концерн.\r\n\tСега правосъдният министър допълни, че неговото ведомство продължава по изпълнението на съда за изискването на санкцията от \"Газпром\".\r\n\tСпециалистката по международно право Мария Ярмуш коментира пред РИА Новости в четвъртък, че претенциите на Кием към \"Газпром\" са просто \"репутационен проект\".\r\n\t\"В Украйна \"Газпром\" работи по законите, от страна на компанията не е имало никакви нарушения. Атнимонополната служба на Украйна, използвайки своите пълномощия, предяви съвършено незаконни и необосновани искания към \"Газпром\", смята тя.\r\n\tПо думите й действията н Украйна са просто търсене на начин за запълване на бюджета. Ярмуш смята, че е рано да се слага точката на спора за глобата.\r\n\tВ края на май зам.-началникът на правния отдел на \"Газпром\" Сергей Кузнец определи като \"незначителни\" перспективите Киев да си търси \"дълговете\" от \"Газпром\" извън пределите на Украйна.", "date": "2017.10.19", "title": "Съд в Киев разреши 6.7 млрд. долара глоба за \"Газпром\" да се търси от цялото й имущество"}
{"url": "http://www.mediapool.bg/sinovete-na-ubitata-maltiyska-zhurnalistka-prizovaha-premiera-da-podade-ostavka-news270715.html", "text": "Синовете на малтийската блогърка и журналистка Дафне Каруана Галиция, убита при експлозия на поставена в колата й бомба, поискаха оставката на премиера Джоузеф Мускат, предадоха ДПА и Франс прес.\r\n\t \r\n\tМатю, Ендрю и Пол Каруана Галиция отхвърлиха предложената от Мускат награда за откриването на убийците, която според тях възлиза на един милион евро. Тримата заявиха в жлъчен пост във Фейсбук, че премиерът трябва да покаже политическа отговорност и да се оттегли.\r\n\t \r\n\t\"Подай оставка, защото гледаше как се заражда общество, доминирано от страха, недоверието, престъпността и корупцията\", написаха тримата синове, обръщайки се към Мускат. \"Подай оставка, защото работеше да съсипеш финансово майка ни и я дехуманизира толкова брутално и ефективно, че вече не се чувстваше спокойна да ходи по улиците\", добавят те в поста, публикуван на Фейсбук страницата на Матю и подписан и от тримата.\r\n\t \r\n\t\"Ние не се интересуваме от съдебна присъда, която само позволява на отговорните лица в правителството, облагодетелствали се от убийството на майка ни, да обърнат гръб и да заявят, че е била получена справедливост\", подчертаха тримата. \"Според тях \"справедливост ще има само, когато това, за което се бореше майка ни - политическа отговорност, почтеност в обществения живот, отворено и свободно общество - замени сегашната отчаяна ситуация\", заявиха те.\r\n\t \r\n\tОсвен това синовете на Каруана Галиция поискаха да бъдат сменени шефът на полицията и главният прокурор.\r\n\t \n\n\r\n\tМускат, който отлетя тази сутрин за Европейския съвет в Брюксел, заяви пред парламента, че би било безотговорно да подаде оставка в момента.\r\n\t \r\n\tПолицията смята, че в бомбата е бил използван пластичният експлозив \"Семтекс\". Съдейки по щетите по колата, в нея е бил поставен около половин килограм от експлозива - също като количеството, използвано за свалянето на самолета на \"Пан ам\" над Локърби през 1988 г., припомня ДПА.", "date": "2017.10.19", "title": "Синовете на убитата малтийска журналистка призоваха премиера да подаде оставка"}
{"url": "http://www.mediapool.bg/meditsinski-sestri-zaplashvat-s-natsionalna-stachka-ako-ne-poluchat-adekvatno-finansirane-news270716.html", "text": "Съсловната организация на медицинските сестри заплаши с национална стачка, ако при приемането на бюджета за следващата година не се предвиди адекватно финансиране за дейностите по здравни грижи.\r\n\tИсканията на сестрите са от десетина години, но до момента властите не успяват да отговорят на тях, така че да спрат процеса по оголване на професията и изтичането на младите кадри в чужбина. Сега медицинските сестри предупреждават, че ако отново не бъдат чути, като крайна мярка ще излязат на национална стачка, която ще парализира здравния сектор.\r\n\tМедицинските сестри настояват за стартова заплата от 3 минимални заплати за страната или около 1500 лева през следващата година е диференцирано заплащане на труда, съобразно придобитата квалификация. Освен това те настояват за приемане на стандарти с ясен регламент за необходимия брой медицински сестри, акушерки, фелдшери, рехабилитатори, медицински и ренгенови лаборанти спрямо броя на пациентите в болниците, кабинетите, лабораториите, децата в детските ясли, градини и училища, в домовете за медико-социални грижи и във всички структури, .\r\n\tЗа последно увеличение на заплатите на медицинските сестри беше заложено в . Тогава възнаграждението на старшата медицинска сестра се увеличи от 560 на 720 лева, а това на редовите медицински специалисти по здравни грижи, сред които сестри, акушерки, лаборанти, рехабилитатори, зъботехници и други от 520 лева на 700 лева. Възнаграждението на професионалистите по здравни грижи в големите университетски болници беше повишено на 750 лева. На места в някои по-малки болници обаче тези заплати остават непостижими.\r\n\tПрофесионалистите по здравни грижи очакват от държавата мерки, с които професията да стане отново атрактивна за младите хора.\n\n\r\n\tВ момента средната възраст на българските медицински сестри е 53 години, а през последните 10 години общо близо 10 хиляди медицински сестри и акушерки са напуснали страната.\r\n\tСтандартът отпреди години на един лекар да се падат по 4 сестри отдавна е загърбен и в момента на 1 лекар се пада по по-малко от една сестра. В цялата страна работят 25 714 медицински сестри, докато през 1990 година са били 56 000. Според съсловната организация за нормалното функциониране на системата за нужни още 35 000 специалисти по здравни грижи.\r\n\t, казват от организацията.\r\n\t, се казва в писмото на организацията до институциите, подписано от председателя й Милка Василева.\r\n\t, завършва писмото.", "date": "2017.10.19", "title": "Медицински сестри заплашват с национална стачка, ако не получат адекватно финансиране"}
{"url": "http://www.mediapool.bg/oshte-edna-svetovna-kafeteriya-vliza-v-bulgaria-news270717.html", "text": "Една от водещите световни кафетерии – \"Глория Джийн'с\" (Gloria Jean’s Coffees - GJC) навлиза в България, планирайки да отвори шест кафенета в страна. Първото от тях ще заработи в \"Парадайз Център\" (Paradise center), в София, предлагайки на клиентите си висококачествено гурме кафе и здравословни храни в уютна атмосфера.\r\n\tКомпанията планира да отвори общо 25 заведения в региона през 2018 г., като започне от България и продължи в Сърбия, Словения, Хърватия, Грузия, Македония и Черна Гора.\r\n\tМаркетинговата стратегия на GJC у нас ще се разработи от компанията Islander Investors.\r\n\tКафетерията е създадена през 1979 г. в САЩ от Глория Джийн Кветко и нейния съпруг Ед, които започват да предлагат специализирани гурме кафета на разумни цени в топла и приятелска атмосфера. Концепцията започва да жъне успех и веригата се разраства.\r\n\tПрез 1995 г. Наби Салех, австралиец с дългогодишен опит в бизнеса с кафе и чай, и неговият съдружник Питър Ървин посещават САЩ, за да се запознаят с марката GJC. Те виждат потенциала на бранда гурме кафета и решават да го лансират в Австралия. Двамата създават компанията Jireh International Pty Ltd., която държи правата за франчайз на Gloria Jean's Coffees в Австралия.\r\n\tЗа няколко години кафенетата на GJC в Австралия стават сто, а след това настъпва към  Индонезия, Нова Зеландия и Филипините. През 2004 г. Jireh International Pty Ltd. купува правата за международен франчайз на марката, както и правата за производство на кафе в световен мащаб, за всички страни извън САЩ. През 2014 г. GJC е придобита от Retail Food Group (RFG), най-голямата франчайз компания в хранителната индустрия в Австралия. Днес вече GJC е глобална верига кафетерии с над 800 обекта в цял свят.\r\n\tПрез годините брандът печели много специализирани награди и отличия.", "date": "2017.10.19", "title": "Още една световна кафетерия влиза в България"}
{"url": "http://www.mediapool.bg/ruska-svetska-lavitsa-se-kandidatira-za-prezident-news270718.html", "text": "Млада светска лъвица и телевизионна журналистка, чийто баща беше близък съюзник на руския президент Владимир Путин, заяви в сряда намеренията си да му отправи предизвикателство на президентските избори през март догодина – ход, който вероятно ще доведе до разкол и без това слабата либерална опозиция, пише \"Ню Йорк таймс\".\r\n\t \r\n\tГответе се за мистификация \"Путин-2018\", коментира \"Вашингтон пост\", а политологът Лидия Шевцова коментира пред френски медии, че \"темата \"Собчак\" развлича, придава на гнилата руска политика усещане за бурлеска, докато Кремъл не намери нещо друго за развличане на публиката\".\r\n\t \r\n\tЖурналистката Ксения Собчак, на 35 години, обяви кандидатурата си във видео  и с писмо във в. \"Ведомости\", който е основният делови всекидневник в Русия. Тя се представя като кандидат на онези, които отхвърлят статуквото, като кандидат, който може да стане глас на воюващата опозиция и да се изправи срещу уморените и остарели кандидати от утвърдените партии, които десетилетия се въртят в политиката.\n\n\r\n\t \r\n\t\"Вие искате да покажете вашата активна позиция, но вашият кандидат не е допуснат до изборите? Вие нямате кандидат? Гласувайте за Собчак\", написа тя, допълвайки, че това е правна и мирна опция на избирателите да кажат \"Достатъчно! Писна ми от вас!\"\r\n\t \r\n\tОсновният кандидат на либералната опозиция Алексей Навални беше отстранен от участие в изборите заради повдигнатите му обвинения по дела за измами, които той обяви, че са политически мотивирани.\r\n\t \r\n\tНезависимо от това Навални започна предизборна кампания и откри щабове из цялата страна, което е крайно необикновено за човек, който няма зад гърба си утвърдена партия.\r\n\t \r\n\tКсения Собчак е дъщеря на бившия кмет на Санкт Петербург Анатоли Собчак, който години наред бе ментор на Путин и почина през 2000 г., докато участваше в кампанията на Путин. Самият Путин ръководеше последната неуспешна кампания на Собчак през 1996 г.\r\n\t \r\n\tОпределяна понякога като руския еквивалент на Парис Хилтън, Ксения Собчак дълго парадира в социалните медии със своя скъп начин на живот. Тя има около 5.2 милиона последователи в Инстаграм. Нейният акаунт е несекващ парад от модни шоута в Париж, занимания с йога, яхти и луксозни ресторанти. Собчак е омъжена и има един син.\r\n\t \r\n\tСлед като обяви президентската си кандидатура, тя даде 30-минутно интервю за малкия опозиционен тв канал \"Дождь\", в което каза, че за последно е видяла Путин, когато го е интервюирала във връзка с документален филм за баща си и му споделила намерението си да се кандидатира. Той не изглеждаше доволен, каза Собчак.\r\n\t \r\n\t\"Той каза, че всеки човек може да вземе собствено решение и да носи отговорност за него. Нямах чувството, че той харесва моето решение\", твърди журналистката.\r\n\t \r\n\tПред телевизия \"Дождь\" говорителят на Путин Дмиттрий Песков описа Собчак като \"талантлива\", която обаче има още много да учи: \"Тя трябва да започне от нула. Политиката е нещо различно от журналистиката и шоубизнеса\".\r\n\t\r\n\tНякои лидери на либералната опозиция изразиха възмущение от решението на Ксения Собчак, обвинявайки я за марионетка на Кремъл и псевдокандидат, чиято цел е да внесе доза оживление в скучната кампания и да я легитимира.\r\n\t \r\n\tПутин, който управлява Русия като президент и премиер близо 18 години, ще се бори за четвърти президентски мандат отново без никаква реална опозиция. Той все още не е обявил официално кандидатурата си, което се очаква да направи през декември.\r\n\t \r\n\tОпозиционният активист Сергей Удалцов, който наскоро излезе от затвора, сравни предстоящата кампания с тази през 2012 г., когато мнозина вярваха, че Кремъл със същата цел е убедил милиардера Михаил Прохоров да се кандидатира. \"Кремълските уши стърчат на километър\", написа той в Туитър, използвайки руския израз за нещо очевидно.\r\n\t \r\n\tНавални и висшите му съветници излежават в затвора още една кратка присъда заради организираната от тях кампания, така че не могат да коментират кандидатурата на Собчак. Но още миналия месец, когато тръгна слухът за евентуалното участие на Собчак в изборите, се оформиха два лагера. Тогава Навални каза, че е \"разочарован и разстроен\" от подобна перспектива, а ръководителят на кампанията му Леонид Волков заяви, че това прилича на лоша шега. \"Би било по-добре, ако това си остане шега. Иначе ще се превърне в много глупава история\", коментира той във Фейсбук.\r\n\t \r\n\tКсения Собчак заяви пред \"Дождь\", че се надява да получи подкрепата на Навални, след като той излезе от затвора и че би обсъдила оттеглянето на кандидатурата си, ако той по някакъв начин успее да участва в изборите.\r\n\t \r\n\tСобчак бе официално лишена от ефир като телевизионна журналистка и водеща на забавно предаване в държавната телевизия, след като се присъедини към протестите срещу Кремъл през 2012 г. Някои смятат, че решението й да се кандидатира за президент има цел тя да излезе отвъд пределите на \"Дождь\", която може да бъде гледана само онлайн или чрез кабелни оператори.\r\n\t \r\n\t\"Тя е твърде лъскава за електората на Навални, но може да бъде подкрепена от хора, които са против това, че страната става все по-консервативна, от хора, които са против клерикализма\", смята политологът Алексей Макаркин от Центъра за политически технологии в Москва. Според него мотивите на Собчак са от личен характер: \"Собчак не иска да създава партия. Мисля, че тя иска да бъде звезда\".\r\n\t \r\n\tДруги посрещат новината позитивно.\r\n\t \r\n\t\"Лично аз не харесвам диктаторските наклонности на Навални и смятам, че Собчак е добра кандидатура, която може да консолидира представители на либералната опозиция\", казва политологът Владислав Иноземцев.\r\n\t \r\n\t\"Русия се нуждае от лидер, който да е по-скоро визионер, вместо мениджър с голям опит в краденето на държавни пари и угаждането на началниците\", коментира той. \"Във всички случаи, този лидер трябва да е модерна, непредубедена личност. В този смисъл Ксения е идеалният кандидат\", допълва той.\r\n\t\r\n\t\"Ню Йорк таймс\" отбелязва, че в Русия за опозиционен кандидат, особено жена, е невероятно трудно да влезе в предизборна надпревара. Законът изисква кандидатът за президент или да бъде номиниран от партия във федералния парламент \r\n\t \r\n\tОсвен това, по данни на скорошно проучване на \"Левада център\", 53% от анкетираните са против жена да стане президент на Русия, а 32% са на мнение, че нито една жена в Русия към момента не пасва на тази длъжност.\r\n\t \r\n\tТелевизия \"Дождь\" съобщи, че съветник на Собчак в предизборната кампания ще е Виталий Шкляров, който е работил в предизборния щаб на Бърни Сандърс, основен опонент на Хилари Клинтън в първичните избори за президентската номинация на Демократическата партия през 2016 г.\r\n\t \r\n\tКато цяло, общото усещане е, че независимо дали Собчак е кремълска марионетка или не, включването на бляскава млада жена в официалната руска политика ще превърне изборите, които мнозина смятат за фарс, в нещо още по-фантастично.\r\n\t\r\n\t\"Цирк с коне. Нова програма\", коментира във Фейсбук един от най-известните руски политически комедианти Виктор Шендерович.", "date": "2017.10.19", "title": "Руска светска лъвица се кандидатира за президент"}
{"url": "http://www.mediapool.bg/sinat-na-zlati-zlatev-zlatistiya-e-v-aresta-za-strelbata-v-lozenets-news270719.html", "text": "Задържаният за безразборната стрелба в столичния кв. \"Лозенец\", открита в сряда по обяд, е синът на известния криминален авторитет от недалечното минало Злати Златев-Златистия, уточниха неофициално от прокуратурата в четвъртък.\r\n\tПо-рано източници от разследващите съобщиха, че по случая е арестуван и синът на бившия екоминистър от кабинета \"Сакскобургготски\" Долорес Арсенова, но той се оказва само свидетел.\r\n\tВсе още няма яснота на кого е законно притежавания пистолет, с който бяха изстреляни няколко куршума по фасадата и прозорците на първия етаж от жилищна кооперация на ул. \"Цветна градина\", нито кой е стрелял.\r\n\tОт прокуратурата засега не дават информация по случая. Няма и повдигнати обвинения, тъй като се чакат резултатите от назначената балистична експертиза.\r\n\tИнцидентът стана около 13.40 часа пред заведение, в което по думите на съседи имало \"буен купон\" от сутринта. Внезапно се чуват няколко изстрела, които попаднаха в стената и прозорците на апартамента на младо семейство. За щастие никой не пострада.", "date": "2017.10.19", "title": "Синът на Злати Златев-Златистия е в ареста за стрелбата в \"Лозенец\""}
{"url": "http://www.mediapool.bg/40-ot-balgarite-nikoga-ne-sa-imali-zastrahovka-news270735.html", "text": "39.8% от българите никога не са си купували какъвто и да е застрахователен продукт.\r\n\tТова сочи проучване, проведено между 26 август и 12 септември тази година от агенция ЕСТАТ сред 1000 българи над 18 години. То е поръчано от застрахователния портал 24ins.bg на \"Брокер инс\", който в четвъртък обяви старта на информационна кампания за повишаване на доверието на потребителите в застраховането.\r\n\tПоне една застраховка са ползвали 34% от анкетираните, а около 20% - 2-3 продукта. Едва около 6% от българите са си купували 4 и повече застраховки, сочат данните.\r\n\tЛюбопитно е, че София е с по-висок дял на хората, които никога не са купували застрахователен продукт – средно 42.9%, в сравнение с областните градове, където делът на тези хора е чувствително по-малък – 35.5%.\r\n\tДанните очертават абсолютно ясна тенденция, според която с увеличаване на дохода расте и потреблението на застраховки. Над половината от потребителите с най-ниски месечни доходи (до 500 лв.) заявяват, че не са използвали никога застрахователен продукт.\r\n\tПо-конкретно, близо 70% от хората с доход до 300 лв. никога не са си купували застраховка. При хората с доход между 500 и 800 лв. този процент е 26.7%. В същото време към 19% от хората със заплата между 800 лв. и 1000 лв. никога не са сключвали застраховка, а около 45% от тях са имали поне един застрахователен договор.\n\n\r\n\tПоловината от хората със заплата между 1500 лв. и 2000 лв. са сключвали поне 2-3 застраховки. Сред най-богатите, тоест хората с доход над 2000 лв., няма такива, които никога не са ползвали услугите на застрахователните компании. 70% от тази социална прослойка е ползвала 2-3 застраховки, а 30% - 4 и повече продукта, сочат данните.\r\n\tПредимно мъже, повечето висшисти, собственици на фирми или работещи на ръководни позиции или свободни длъжности, заявяват, че са използвали повече от един застрахователен продукт.\r\n\tОт хората, които са ползвали услугите на застрахователите, 83% са купували задължителната \"Гражданска отговорност\". На второ място по интерес на потребителите са имуществените застраховки – 23.5% от анкетираните са сключвали такъв договор. Други 20.5% пък са ползвали застраховка \"Живот\". Не е ясно каква част от полиците \"Имущество\" и \"Живот\" обаче се дължат на задължителните изисквания на банките при отпускането на кредити.\r\n\t\r\n\t20.3% от анкетираните са ползвали \"Каско\", 15.3% - здравна застраховка, а 6.1% - помощ при пътуване.\r\n\t49% от хората знаят, че могат да поръчат застраховка онлайн, но никога не го правят, сочи още проучването. От цялата извадка едва 6.1% споделят, че са използвали услугите на онлайн застраховането.\r\n\tПо данни на Асоциацията на българските застрахователи застрахователната плътност, която се измерва като брутен премиен приход на глава от населението, е в размер на 282 лв. за 2016 г., което представлява стабилен растеж от около 6 % на годишна база в сравнение с 2012 г.\r\n\tСпоред асоциацията първото петмесечие на 2017 г. е било изключително успешно за бранша, защото брутният премиен приход за този период възлиза на 947 млн. лв., което е ръст от 10% в сравнение със същия период миналата година. Почти 80% от премийния приход е в общото застраховане - 750 млн. лв. или почти 13% растеж спрямо 2016 г. Животозастраховането е донесло 196 млн. лв. от премийните приходи на застрахователите от януари до май 2017 г., което е ръст от под 1%.\r\n\tРазмерът на изплатените обезщетения отбелязва лек спад в сравнение с предходната година - от 416 млн. лв. на 411 млн. лв., сочат още данните на асоциацията на застрахователите за петмесечието. Изплатените обезщетения към 31 май в общото застраховане са 344 млн. лв., което е спад от 2% в сравнение с 2016 г., а в животозастраховането - 67 млн. лв., което е растеж от 4% спрямо 2016 г.", "date": "2017.10.19", "title": "40% от българите никога не са имали застраховка"}
{"url": "http://www.mediapool.bg/vse-poveche-balgarski-emigranti-se-zavrashtat-u-nas-news270736.html", "text": "Все повече емигранти се връщат обратно в България. За периода 2013 - 2016 г. завърналите се са 35 000 души или средно по около 10 000 на година. Въпреки това хората, които напускат страната, за да живеят в чужбина, остават повече. Темпът на завръщане би могъл да се увеличи при висок икономически растеж, по-голяма заетост и намаляване на разликата между доходите у нас и в страните от Западна Европа.\r\n\tТака дори може да се стигне до отрицателна нетна миграция (разликата между напускащи и завръщащи се) като в Естония например, където подобни резултати се наблюдават вече две поредни години.\r\n\tТова е записано в доклад на институт \"Отворено общество\" който е част от поредицата статии на организацията, посветени на 10-годишнината от членството на България в Европейския съюз. За изводите си авторите Георги Ангелов и Марин Лесенски са използвали данни от националната и европейската статистика, както и от статистическите служби на други държави като САЩ и Турция, където има големи български общности.\r\n\t\r\n\tДанните показват, че за последните три десетилетия най-големите емигрантски вълни са били в края на 80-те години на ХХ век (масовото изселване на българските турци) и по време на кризисното последно десетилетие на миналия век. През първия период нетната миграция достига 66 000 души годишно. През втория намалява до около 27 000 души. В първото десетилетие на ХХІ век вече спада до 17 500 души. По последни данни на Националния статистически институт (НСИ) е намаляла до малко над 4000 души основно заради увеличения брой на завръщащите се.\n\n\r\n\t\r\n\tОколо 1.1 млн. души, родени в България, живеят в други държави. Според авторите, поне 600 000 - 700 000 от тях са напуснали по икономически причини.\r\n\tНай-голяма част от емигрантите са в страните от ЕС - Испания, Гърция, Германия, Великобритания и Италия. Малко над 400 000 български емигранти живеят в Турция, а около 100 000 са те в САЩ и Канада.\r\n\tПротивно на очакванията, след влизането на България в ЕС не се наблюдава трета вълна на масова емиграция, а по-скоро узаконяване на престоя на вече напусналите страната. Свободният режим на движение и пълният достъп до трудовия пазар на ЕС дават възможност на българите да заминават в чужбина за известен период от време и да се връщат спокойно обратно.", "date": "2017.10.19", "title": "Все повече български емигранти се завръщат у нас"}
{"url": "http://www.mediapool.bg/bronzova-kashta-shte-bade-izdignata-vremenno-na-myastoto-na-mavzoleya-v-sofiya-news270737.html", "text": "Бронзова артинсталация ще бъде поставена временно на мястото на мавзолея в София. Бронзовата къща на художника Пламен Деянофф ще бъде монтирана в градината на площад \"Александър Батенберг\" в столицата в края на годината или началото на следващата.\r\n\tТя ще остане там до края на 2018 г. Поставянето ѝ е свързано с българското председателство на Съвета на ЕС през първата половина на 2018 г. и последващото поемане на тази роля от Австрия, където авторът на инсталацията живее и работи.\r\n\tБронзовата къща не е масивна сграда, а по-скоро прилича на плетеница от детайли от масивен бронз, които са ръчно отлети и обработени. Тя ще е висока 14 метра, а основата ѝ ще е с размери 7 на 7 метра. Определя се като най-голямата в света скулпутра-сграда. Пространството между стените ѝ може да се използва за различни събития.\r\n\tСпоред представянето на проекта той е вдъхновен от дърворезбите в българските възрожденски сгради. В същото време стилистиката на скулптората е съвременна.\r\n\tПроектът на Пламен Деянофф беше представен в Софийската градска художествена галерия преди няколко месеца. Преди години скулпторът е имал амбиции да постави артинсталацията в родния си Велико Търново.", "date": "2017.10.19", "title": "Бронзова къща ще бъде издигната временно на мястото на мавзолея в София"}
{"url": "http://www.mediapool.bg/na-sto-godini-si-otide-frenskata-aktrisa-daniel-dariyo-news270738.html", "text": "Френската актриса Даниел Дарийо е починала на стогодишна възраст на 17 октомври, съобщи \"Хъфингтън Пост Франция\" в четвъртък. Кинолегендата си е отишла в дома си в Южна Франция. Нейното здравословно състояние се е влошило след като неотдавна паднала, съобщи партньорът й Жак Женврен.\r\n\tРодената на 17 май 1917 г. актриса има една от най-дългите в киното кариери. До 2010 г. - в продължение на осем десетилетия, тя се снима в над 140 филма.\r\n\tУчилата пиано Дарийо дебютира в киното на 14-годишна възраст в мюзикъла \"Балът\". Ролята получава случайно.\r\n\t\"Отидох в студиото така, както някой ходи на училище. Бях мързелива и си останах такава\", разказва Дарийо.\r\n\tСветовна известност получава на 18 години с главната роля във филма \"Майерлинг\" (1936) за нещастната любов на наследника на австро-унгарския престол Рудолф и дъщерята на австрийския дипломат Мария фон Вечера.\r\n\tЗнойната й красота и нацупено лице я правят световна звезда. През 1938 г. си партнира с Дъглас Фербанкс  в романтичния холивудски филм \"Гневът на Париж\".\r\n\tРешението й да продължи да работи след нацистката окупация и да се снима във филми в студио, създадено от пропагандния шеф на райха Йозеф Гьобелс, я белязва като колаборационистка. Дарийо разказва, че била принудена да участва в рекламно пътуване до Берлин през 1942, за да освободят съпруга й – дипломата и плейбой Порфирио Рубироса, смятан от нацистите за шпионин. След освобождаването му Дарийо напуска студиото и се укрива под фалшиво име.\r\n\tТри години след войната отново е на върха след запомнящи се роли в \"Мадам де...\" и \"Руи Блас\" на Жан Кокто. Партнира си с актьори от ранга на Жан Габен в \"Истината за Беба Донж\" (1953) и Жерар Филип в \"Червено и черно\" през 1954 г.\r\n\t\r\n\tКаквито и съмнения да е имало за военновременната й дейност, те са забравени след завладяващото й изпълнение през 1959 в \"Marie-Octobre\" – трилър за оцелелите от мрежа на френската съпротива, които се опитват да разберат кой е предал убития им лидер.\r\n\tСред останалите й известни филми са  \"Прекрасни създания\", \"Дръжте под око Амелия\", \"5 пръста\", \"Очите на любовта\", \"24 часа от деня на една жена\" и много други.\r\n\tПрез 2002 г. печели наградата Сребърна мечка на кинофестивала в Берлин за ролята си в \"Осем жени\". Този филм й носи и приза за най-добра актриса на Европейската киноакадемия.\r\n\tИзрасналата в семейство на музикант Дарийо също има музикална кариера. Тя е издала редица албуми.", "date": "2017.10.19", "title": "На сто години си отиде френската актриса Даниел Дарийо"}
{"url": "http://www.mediapool.bg/sadat-osvobodi-bez-myarka-politseiski-nachalnik-obvinen-za-podkup-news270739.html", "text": "Пловдивският апелативен съд освободи в четвъртък началника на \"Охранителна полиция\" в местното Трето РПУ Стоян павлов, който по-рано бе задържан и обвинен за подкуп.\r\n\tМагистратите обаче го освободиха от ареста без изобщо да му налагат мярка за неотклонение, приемайки, че няма достатъчно данни, уличаващи го в подпомагане на телефонни измамници, каквтото беше твърдението на прокуратурата.\r\n\tОсвен това съдът прецени, че няма и данни Павлов да се укрие или да извърши престъпление, ако е на свобода.\r\n\tПолицейският началник бе заподозрян, че е приел 300 лева от телефонни измамници. Част от доказателствата срещу него бяха видеокадри, на които обаче съдът не успя да различи конкретни лица.\r\n\tСпоред прокуратурата, доказателствената стойност трябва да се търси в поредността на кадрите, защото тя съвпада с показанията на двамата свидетели за срещи с Павлов, но този аргумент не бе приет.\r\n\tПо повод ареста на полицая окръжният прокурор на Пловдив Румен Попов заяви преди дни, че Павлов е консултирал и подпомагал телефонни измамници, извършили серия престъпления от началото на септември досега.\r\n\tНад 180 000 лв бяха предадени доброволно от възрастни хора в 21 измами през този период. В хода на разследването се е появила връзката на полицейския служител с бандата, като за посредник бе посочен неговият близък приятел Димитър Рангелов. Въпросният Рангелов продължава да е в неизвестност от ареста на полицая.", "date": "2017.10.19", "title": "Съдът освободи без мярка полицейски началник, обвинен за подкуп"}
{"url": "http://www.mediapool.bg/zapochnaha-problemite-okolo-ruskata-poddrazhka-na-mig-ovete-news270740.html", "text": "Военното министерство е отказало да приеме част от поръчаните нови и ремонтирани двигатели за изтребителите МиГ 29 заради липса на достатъчно информация за доставеното оборудване, съобщи зам.-министърът на отбраната Анатолий Величков в четвъртък.\r\n\tСпоред официална информация на Министерството на отбраната през миналата година е сключен договор за доставка на четири нови и шест ремонтирани двигатели за близо 22 милиона евро без ДДС с българската фирма \"Авиостарт“, която обаче се явява само посредник, тъй като оборудването трябва да бъде осигурено от руския производител РСК МиГ. Със същата компания има сключен още един договор за покупката на седем кутии на самолетните агрегати КСА-2 на обща цена от 11 165 000 евро без ДДС. Величков обаче каза пред парламентарната военна комисия, че договорът за двигателите е подписан през ноември и общата стойност на цялата поръчка е около 70 млн. лева и е трябвало да бъде от  април до септември 2017 г. \r\n\tВеличков съобщи, че и десетте двигатели са доставени, но МО е приело само първите два ремонтирани двигателя.\r\n\t, обясни той.\r\n\tОсновният проблем е, че липсват оригиналните формуляри на производителя и така не се знае кога са произведени доставените ремонтирани двигатели, колко време са работили и най-важното - какъв е остатъчният им ресурс.\n\n\r\n\t допълни Величков.\r\n\tДоставените двигатели са с формуляри само от ремонтната организация – заводът \"Чернишев\", а не от фирмата производител на двигателя, каквото е условието по договора. И в тях липсват необходимите за българските Военно-въздушни сили данни.\r\n\tВоенният министър Красимир Каракачанов от своя страна \"успокои\", че според него няма да има проблеми около доставеното оборудване и казусът ще бъде изчистен.\r\n\tТой обаче е показателен за трудната поддръжка на старите съветски машини в момент, в който Каракачанов обяви плановете си да ремонтира всички налични изтребители МиГ 29, но вече без посредници, а с преки преговори с РСК МиГ.\r\n\tЗабавянето на доставката ще затрудни допълнително и без това бедстващите от години български Военно-въздушни сили, които разчитат силно на поръчаното оборудване.\r\n\t\r\n\t\r\n\tСлед като проблемът е установен, фирмата доставчик е изпратила на МО част от комуникацията си със завода \"Чернишев\", според която именно там са произведени двигателите, разказа Величков.\r\n\tСтанало ясно още, че информацията, която се съдържа в оригиналните формуляри на двигателите по \"вътрешно нормативни документи на руската федерация е забранено да бъде предоставена при положение, че става въпрос за износ в друга страна\".\r\n\tЗа да се излезе от ситуацията, военният министър Красимир Каракачанов е изпратил писмо до РСК МиГ, в което пита изрично дали заводът производител е и ремонтната организация.\r\n\tСпоред Величков именно това е основният въпрос.\r\n\tОсвен това в писмото се настоява да бъдат разяснени причините, поради които не може да бъде предоставена информацията, която ни интересува.\r\n\t, обясни Величков.\r\n\tСпоред него вече има съгласие от руска страна и българският военен аташе в Москва може на място да се запознае с фактите.\r\n\tВеличков обясни обаче, че от ВВС са направили преглед на оригинален формуляр, издаден от производителя на действащ наш МиГ, и в него се е съдържал целият необходим набор информация.\r\n\t\r\n\tВоенният министър Красимир Каракачанов от своя страна успокои, че според него няма проблем около двигателите.\r\n\tпосочи Каракачанов.\r\n\t\r\n\tЗа да обясни сериозността на ситуацията, депутатът от ГЕРБ и бивш командир на Военно-морските сили Пламен Манушев сподели случай, в който са били закупени напълно бракувани двигатели, които не са работили адекватно.\r\n\t\r\n\tДо подписването на договорите се стигна, след като Министерството на отбраната не успя да преодолее зависимостта си от Москва, като прехвърли поддръжката на изтребителите МиГ 29 на Полша, която очаквано се оказа, че няма капацитет за това.\r\n\tПо информация от Министерството на отбраната през миналата година са били сключени общо три договора, които трябва да гарантират бъдещето на МиГ-овете.\r\n\tПървият е за доставка на четири нови и шест ремонтирани двигатели за близо 22 милиона евро без ДДС. Договорът е подписан с българската фирма \"Авиостарт“, но тя е само посредник. Двигателите ще бъдат осигурени от руския производител.\r\n\tДоговорът поскъпна значително спрямо плановете на Министерството на отбраната, което първоначално бе заложило таван от 36 млн. лева (малко над 18 млн. евро).\r\n\tВторият договор е за покупката на седем кутии на самолетните агрегати КСА-2, който отново е през български посредник – \"Авионамс\", и е на обща цена от 11 165 000 евро без ДДС.\r\n\tТретият договор около поддръжката на МиГ-овете е за доставка на резервни части и консумативи с украинската фирма \"Укринмаш\" за 1 733 082,02 евро без ДДС.\r\n\tСитуацията около договорите е изключително чувствителна, тъй като на практика от тях зависи дали България ще може да охранява сама въздушното си пространство. Ако изпълнението им по една или друга причина се забави, каквито индикации вече има, военната ни авиация отново ще навлезе в обичайната за нея през последните години силна турбуленция.", "date": "2017.10.19", "title": "Започнаха проблемите около руската поддръжка на МиГ-овете"}
{"url": "http://www.mediapool.bg/bulgaria-poe-predsedatelstvoto-na-dunavskata-strategiya-na-es-za-edna-godina-news270741.html", "text": "България пое официално председателството на Стратегията на Европейския съюз за Дунавския регион за една година. Това стана по време на шестия Годишен форум на Дунавската стратегия, който се проведе на 18 и 19 октомври в унгарската столица Будапеща, съобщиха от Министерството на регионалното развитие и благоустройството.\r\n\tМотото на тазгодишния форум е \"За сигурен, свързан и проспериращ Дунавски регион\". В рамките на събитието бяха дискутирани теми, свързани с енергийната сигурност, развитието на регионалната инфраструктура и подобряването на свързаността на региона.\r\n\t\"България поема огромното предизвикателство, но и отговорността, да ръководи паралелно две председателства от ключово значение за Европейския съюз\", заяви зам.-министърът на регионалното развитие Деница Николова, визирайки и предстоящото председателство на Съвета на ЕС през 2018 г.\r\n\tТя посочи, че това прави националната задача още по-сложна, но отбеляза, че България има уникален шанс както да ръководи европейския дневен ред, така и да обогати познанията си, да сподели практики и опит при разработването на политики, отчитайки и националните приоритети за икономически растеж, създаване на работни места, намаляване на регионалните различия и засилване на териториалното сближаване.\r\n\t\"Дунавската макрорегионална стратегия е един от тези уникални подходи, предоставящи възможности за сътрудничество и изграждане на мрежи между държавите членки в региона на река Дунав. Стратегията въвежда и споделя като основен принцип \"Европа без граници\" - в това обединение имаме страни от ЕС, имаме такива, които са на етап предприсъединителен процес, имаме и държави извън ЕС\", каза Николова.\n\n\r\n\tПредседателството на България на Дунавската стратегия ще обхване една година – от октомври 2017 г. В рамките му са планирани работни формати, които ще бъдат организирани в първото шестмесечие на 2018 г. Водещите събития са годишният форум и срещата на министрите през октомври 2018 г.\r\n\tКлючов фактор за справяне с екологичните, социално-икономическите и демографските предизвикателства е и регионалният туризъм, затова развитието му като генератор на икономически растеж ще е във фокуса на Седмия годишен форум на Дунавската стратегия, който ще се проведе на 18 и 19 октомври 2018 г. в София. Очаква се на него широко да се дискутират възможностите за привличане на публични и частни инвестиции в туризма, както и използването на финансови инструменти.\r\n\tДунавската стратегия е одобрена през 2011 г. и обхваща 14 държави с над 100 милиона население, което е една пета от населението на ЕС. Девет от страните са членки на Европейския съюз – Австрия, Германия, Чехия, Словакия, Словения, Унгария, Хърватия, България и Румъния, а останалите пет – Сърбия, Босна и Херцеговина, Черна гора, Молдова и Украйна, се намират в Дунавския басейн.\r\n\tСтратегията залага на регионалния подход – насърчаване на съвместната работа между широк кръг от заинтересовани страни за справяне с общите предизвикателства, но без да се създават нови институции.\r\n\tВ глобален план изпълнението на Дунавската стратегия трябва да превърне региона в привлекателно място за живеене, което предлага добри възможности за работа, чиста природа и богат културен живот.\r\n\tФокусът е в сътрудничеството и оползотворяването на общите възможности като например доизграждане на транспортни връзки, намаляване на замърсяването и опасността от наводнения, ограничаване на зависимостта от доставчиците на енергия, справяне с демографските промени и др.\r\n\tДунавската стратегията се основава на четири приоритета, наречени стълбове – свързаност, околна среда, изграждане на просперитет и устойчивост на региона. Те от своя страна съдържат 11 области на сътрудничество.\r\n\tВ първия стълб влизат \"Мобилност и интермодалност\", \"Устойчива енергия\", \"Култура и туризъм“. Във втория са \"Качество на водите\", \"Управление на рискове\", \"Биоразнообразие, ландшафти\", \"Качество на въздуха и почвите\". В третия стълб са \"Общество на знанието\", \"Хора и умения\" и \"Конкурентоспособност\", а в четвъртия - \"Институционален капацитет и сътрудничество\" и \"Сигурност\".\r\n\tВсяка от областите има по две държави-координатори. България си партнира в третата приоритетна област \"Култура и туризъм\" с Румъния и по приоритетна област 11 \"Сигурност\" с Германия.\r\n\tЦелта на Стратегията е да се развие огромният икономически потенциал на река Дунав, втората по дължина река в Европа (2850 км), която свързва страните от Централна Европа с Черноморския регион, Южен Кавказ и Централна Азия.\r\n\tЕдна от конкретните ѝ задачи е подобряване на навигацията и корабоплаването, като се премахнат пречките пред плавателността на реката и се увеличат превозваните стоки с 20% до 2020 г., сравнено с нивата от 2010 г.\r\n\tВажен аспект в сътрудничество между дунавските държави е и опазването на биоразнообразието и околната среда. Долното течение на Дунав например е най-слабо развитата икономическа зона, но биоразнообразието в него е съхранено в най-голяма степен, докато в Горен Дунав са загубени 80% от разнообразието на видове и местообитания заради свръх индустриализация.\r\n\tПроблемът с управление на риска от наводненията също не познава граници и трябва да се решава с общи усилия. Важна е и конкурентоспособността на региона, която може да се подобри чрез съвместни действия за подпомагане на малките и средните предприятия, създаването на клъстери, стимулиране на иновациите и изследователската дейност.\r\n\tДунавският регион е една от най-перспективните туристически дестинации в Европа, тъй като на територията му има уникални природни дадености, които могат да привличат туристи от цял свят. Това са например трансгранични влажни зони, сред които езерата Кълъраш, Сребърна, Сухая, Комплекс беленски острови, Бистрец, остров Ибиша.\r\n\tНа територията на България има 9 обекта, включени в списъка на ЮНЕСКО за опазване на световното културно наследство – две природни и седем архитектурни. Голяма перспектива има създаване на общи туристически продукти, общи културни коридори, културни маршрути, запознаване с местни занаяти и производства.\r\n\tДунавската стратегия няма отделно финансиране и разчита на съществуващите европейски програми. Това според анализатори е пречка за изпълнението й.\r\n\tОт приемането на стратегията през 2011 г. националният координатор на България е представител на политическия кабинет на министъра на регионалното развитие и благоустройството на ниво заместник-министър.", "date": "2017.10.19", "title": "България пое председателството на Дунавската стратегия на ЕС за една година"}
{"url": "http://www.mediapool.bg/sadiite-v-sas-otkazaha-da-vzemat-strana-v-skandala-s-shefkata-na-sada-news270698.html", "text": "Общото събрание на Софийския апелативен съд (САС) отказа да вземе страна в скандала около председателя на съда Даниела Дончева, която бе обвинена в действия със \"силен корупционен мирис\" от колегата ѝ Милен Василев преди десетина дни.\r\n\tНад 1/3 от апелативните съдии поискаха темата да бъде обсъдена, но след няколкочасово събрание в четвъртък единодушно отказаха да вземат становище по случая, става ясно от съобщение на пресслужбата на съда.внушенията, които се правят чрез заявлението са недопустими, а начинът, по който то е разпространено в коридора и впоследствие в медиите – неприемлив\".\r\n\tОсвен това от САС уточняват, че по време на Общото събрание самият Милен Василев е изразил съжаление, че е подписал заявлението до колегите си с \"неуважение\" към председателя Дончева.\r\n\t\"Общото събрание на Апелативен съд – София отказа да вземе становище и по заповедта за влизане на съдия Василев в друг съдебен състав. Магистратите приеха, че това не е в тяхната компетентност, още повече че по въпроса вече са сезирани и правят проверки Инспекторатът към Висшия съдебен съвет, Прокуратурата на Р. България, както и Върховният касационен съд\", добавиха от пресслужбата на съда.\r\n\tСъобщението завършва с това, че апелативните съдии са приели решение, с което са се съгласили, че според Закона за съдебната власт (ЗСВ) е изцяло в правомощията на председателя на съда да разпределя съдиите по състави.\r\n\tСъдии, присъствали на събранието, коментираха пред закачено в съдийския коридор на САС и в него се посочваше, че Даниела Дончева неправомерно му е иззела висящите дела, премествайки го в друг състав и заемайки неговото място.\r\n\tМакар да уточняваше, че няма доказателства в тази посока, съдия Василев отбелязваше, че има подозрения, че рокадата е била провокирана от \"нездрав интерес\" на председателя на съда да поеме казус за над 102 млн. лв., свързан с фалита на КТБ.\r\n\tДончева отхвърли съмненията на колегата си, отговаряйки, че той е бил преместен от 6-и в 11-и състав на Търговското отделение по утвърдена в САС практика. Причина за преместването му бе освобождаването на 11-и състав от Стефан Гроздев, който стана член на ВСС от парламентарната квота.\r\n\tВпоследствие председателят на САС сезира по случая главния прокурор Сотир Цацаров, Инспектората към ВСС и Съдийската колегия на съвета, настоявайки компетентните органи да я проверят за данни за корупция.\r\n\tМеждувременно ръководителят на Върховния касационен съд Лозан Панов разпореди друга проверка по случая за това дали заповедта на Дончева за разместване на въпросните състави е в съответствие със Закона за съдебната власт.", "date": "2017.10.19", "title": "Съдиите в САС отказаха да вземат страна в скандала с шефката на съда"}
{"url": "http://www.mediapool.bg/borisov-v-bryuksel-turtsiya-ne-tryabva-da-se-pipa-news270742.html", "text": "Споразумението с Турция за бежанците и преговорите за членство на Анкара в Европейския съюз трябва да продължат, заяви премиерът Бойко Борисов в Брюксел в четвъртък.\r\n\t, заяви Борисов преди заседанието на Европейския съвет, на което между другото ще бъдат обсъдени и отношенията между ЕС и Турция.\r\n\tСпоред Борисов по време на българското ротационно председателство на ЕС не трябва да се говори за приключване на преговорите за присъединяване на Турция.\r\n\t\r\n\tТой определи като \"нелепо\" обсъждането на темата за присъединяване на Турция към Европейския съюз в момента, но уточни, че отношенията с нея трябва да се запазят.\n\n\r\n\tказа oще Борисов, цитиран от БТА.\r\n\t\r\n\tПо повод въпроса за европейската отбрана, който е сред темите от заседанието на Европейския съвет, Борисов отбеляза, че е необходимо да се осмисли кой е противникът.\r\n\t, добави премиерът по повод споровете около модернизацията на армията в България.\r\n\t, призова Борисов.\r\n\t, коментира премиерът.\r\n\t, призова премиерът.\r\n\t\r\n\tБорисов изрази очакването, че на заседанието на Европейския съвет днес и утре няма да бъде постигнато съгласие по въпроса с преговорите с Великобритания.\r\n\tКонсенсус няма да има, коментира той пред български журналисти. Разводът винаги е проблем за децата и никога не носи щастие, особено когато става дума за пари, а в случая за това става въпрос. Най-много ще се радвам да не съм прав. Ако някой е оптимист, само мога да му се възхитя. Усещането ми е, че много трудно ще се разберем, добави той по повод преговорите с Лондон.\r\n\tПравим всичко необходимо да се разграничим от емоциите и да вкараме прагматизъм във взимането на решения. В края на краищата Великобритания си тръгва от ЕС, за нас е важно бъдещето на ЕС, а след това на Великобритания, добави премиерът.\r\n\t\r\n\tПо-рано в четвъртък Борисов се срещна с председателя на Европейския съвет Доналд Туск и премиерката на Великобритания Тереза Мей.\r\n\tНа срещата с Туск двамата са обсъдили приоритетите по време на българското председателство на Съвета на Европейския съюз през 2018 г. и предстоящата среща на върха на тема \"Западни Балкани\" през май в София, съобщи правителствената пресслужба.\r\n\tБългарският премиер посочил, че страната ни се подготвя отговорно за своето първо председателство и в сътрудничество с останалите страни от Тройката председателства.\r\n\tАктивно се работи с Естония за постигане на максимална приемственост по отворените досиета, казал Борисов и посочил, че по време на своето председателство България ще търси баланс и консенсус по актуалните теми на Европейския съюз.\r\n\t, е било общото мнение на Борисов и Туск.\r\n\t, заявил Доналд Туск и посочил, че ще разчита на българското правителство да бъде стабилен партньор за единството в региона.\r\n\t\r\n\tПо-време на срещата с Тереза Мей Борисов е получил и покана да посети Обединеното кралство.\r\n\t , заявили Бойко Борисов и Тереза Мей.\r\n\tМей посочила, че е запозната отлично с усилията на страната ни за опазване на границата на Европейския съюз и приветства правителството за постигнатото.\r\n\tВъв фокуса на разговорите е била и темата за оттеглянето на Обединеното кралство от ЕС.\r\n\t, заявил министър-председателя Бойко Борисов.\r\n\tПремиерът Борисов посочил, че силна и обвързваща роля за отношенията между двете държави е и голямата българска диаспора в Обединеното кралство.\r\n\t, заяви Борисов.", "date": "2017.10.19", "title": "Борисов в Брюксел: Турция не трябва да се пипа"}
{"url": "http://www.mediapool.bg/pediatriyata-u-nas-e-v-tezhka-finansova-i-kadrova-kriza-news270743.html", "text": "Заради лошото финансиране и липсата на кадри педиатрията у нас се намира в критично състояние, което до няколко години може да се отрази катастрофално на медицинските грижи за децата и да се повиши детската смъртност. Това стана ясно в четвъртък на кръгла маса за детското здравеопазване в парламента, по време на която специалисти очертаха най-тежките проблеми в педиатрията и някои възможни решения.\r\n\tПредседателят на Българската педиатрична асоциация проф. Владимир Пилософ съобщи, че основните проблеми в педиатрията в момента са лошото финансиране и липсата на кадри и тяхната квалификация.\r\n\t\r\n\tТой даде за пример, че през последните години разходите за детското здравеопазване възлизат на 285 млн. лева годишно, което е под 12% от общите разходи за медицинска помощ от 2.4 млрд. лева. При бюджет на здравната каса от 3.8 млрд. лева за следващата година, разходът за детското здравеопазване е направо нищожен.\r\n\tПредседателят на парламентарната здравна комисия д-р Даниела Дариткова, която също е педиатър, коментира, че въвеждането на клиничните пътеки е било пагубно за българската педиатрия, защото от самото начало това са сред най-недофинансираните пътеки и многообразието на детската патология не може да се впише в няколко алгоритъма.\n\n\r\n\tКато основен проблем обаче детските лекари изведоха липсата на кадри, тъй като има опасност дори до няколко години да се реши финансовия проблем, да няма на кого да се дадат парите.\r\n\t\r\n\tВ страната в момента има едва 10 детски хирурзи. Националната здравна карта, която беше отменена наскоро от съда, пък идентифицира недостиг на 400 педиатри в страната.\r\n\tД-р Димитър Печилков от Националната кардиологична болница съобщи, че в момента заради липсата на медицински сестри в интензивното отделение болницата е принудена да прави само спешни и неотложни операции на деца.\r\n\tПо думите му така не може да се отговори на потребностите от лечение и да се поддържа квалификацията на лекарите.\r\n\tНационалният консултант по неонатология проф. Боряна Слънчева коментира, че в момента в малките болници с най-ниското – първо ниво на компетентност изобщо няма неонатолози, в болниците с второ ниво – почти няма, а в най-големите болници с трето ниво на компетентност неонатолозите са със средна възраст над 50 години.\r\n\tПо думите й скоро ще се стигне до закриването на акушеро-гинекологични отделения именно заради липсата на неонатолози, които да се грижат за децата. Тя посочи, че болниците не обявяват места за специализанти заради финансовите трудности, тъй като издръжката на 1 специализант годишно излиза около 12 000 лева. Д-р Таня Андреева, която е лекар специализант, пък посочи, че места за специализация обявяват болници, които изобщо не разполагат с педиатри и тези места не са примамливи за младите лекари.\r\n\tПилософ коментира, че около 72 процента от случаите на смъртност при децата до 1 година се дължат на проблеми в перинаталния период (малко преди раждането, по време и до седмица след раждането), както и на вродени аномалии. Затова усилията за намаляването на детската смъртност трябва да бъдат насочени именно в тази посока.\r\n\tСпоред Слънчева обаче именно заради липсата на неонатолози до няколко години сме застрашени от нарастване на детската смъртност, тъй като няма да има специалисти, които да се грижат за децата в периода след раждането.\r\n\tВ последните години детската смъртност намалява и е 6.5 на 1000 живородени деца. За сравнение средният за ЕС показател е 3.8 на 1000 живородени и страната ни е водеща по детска смъртност заедно с Румъния.\r\n\t\r\n\tЗа да се решат поне част от проблемите, Българската педиатрична асоциация предлага няколко мерки, сред които лекарствата за амбулаторно лечение на деца до 7 години да бъдат безплатни и да няма ограничение при заплащането на педиатричните клинични пътеки за деца до 6 години или поне до 1 година.\r\n\tЕдна от идеите е и изграждането на , която да обедини разпокъсаните отделения на съществуващите лечебни заведения.\r\n\t\r\n\tДруго предложение е личните лекари и педиатрите от извънболничната помощ да бъдат компенсирани от държавата за потребителската такса от 3.40 лева за преглед, от която децата са освободени.\r\n\t\", коментира председателят на здравната комисия Даниела Дариткова (ГЕРБ). Тя обаче уточни, че въпросът предстои да се обсъжда от управляващите и в момента не може да се ангажира с промяна в закона.\r\n\tОтносно събирането на такси от личните лекари за издаване на извинителни бележки, Дариткова заяви, че според нея в основния пакет, покриван от НЗОК трябва да се допише и тази дейност, така че за нея да не се събират повече пари. “Аз оставям на съвестта на всеки колега да вземе това решение, но за мен е логично и този елемент от здравната грижа да се дава безвъзмездно, защото медицинската бележка е резултат от безплатен преглед“, коментира Дариткова.\r\n\t, каза тя.", "date": "2017.10.19", "title": "Педиатрията у нас е в тежка финансова и кадрова криза"}
{"url": "http://www.mediapool.bg/knsb-svikva-natsionalen-protest-za-po-visoki-zaplati-news270744.html", "text": "КНСБ ще организира национално протестно шествие на 27 октомври в София, съобщи на извънреден брифинг в четвъртък президентът на конфедерацията Пламен Димитров. Очакванията са в събитието да се включат около 6000 души.\r\n\tПротестиращите ще имат две спирки - пред Министерския съвет и пред седалището на Асоциацията на индустриалния капитал в България. Сградата на АИКБ е избрана, тъй като председателят на асоциацията Васил Велев в момента ръководи и съвместната асоциация на четирите национално представени работодателските организации. Часове преди съобщението на КНСБ Велев обяви пред \"Нова телевизия\", че заплатите у нас и сега растат, при това три пъти по-бързо от БВП, а България вече е \"страна с относително високи доходи\".\r\n\tПротестът е с искане за по-високи заплати както в бюджетния сектор, така и в реалния.\r\n\tПламен Димитров отбеляза, че от КНСБ са анализирали подробно проектопредложенията за увеличение на заплатите в бюджетната сфера и синдикатът има претенции за повишаване с повече проценти, както и на повече места.\r\n\t\"Предлага се масово около 5% увеличение на заплатите, а ние искаме поне 10% и повече\", допълни лидерът на синдиката. Той припомни, че исканията на КНСБ са за поне 10% увеличение на заплатите в Агенцията за социално подпомагате, Агенцията по заетостта, Главна инспекция по труда. Остават и исканията на огнеборците. КНСБ ще подкрепи протестите и на работещите в науката на 1 ноември.\n\n\r\n\tСиндикатът продължава да настоява заплатите в реалния сектор да растат поне със 100 лв. всяка година.\r\n\tЛидерът на КНСБ Пламен Димитров отново заяви, че исканията нямат никакъв политически привкус.\r\n\tДопълнителната мотивация за протеста е и  на размера на обезщетенията за болест. Според проектобюджета на НОИ за 2018 г. през първите три дни работодателят вече ще плаща 50 на сто вместо 70 на сто от осигурителния доход, както е в момента. Според Димитров фалшивите болнични не могат да се борят чрез намаляване на права, а с по-добър контрол.\r\n\tСиндикатите ще протестират и срещу опитите да се отнемат права на хората чрез повдигането от страна на бизнеса на темата за класа \"прослужено време\".\r\n\tЧасове преди обявлението на Пламен Димитров за протеста, лидерът на АИКБ Васил Велев каза пред \"Нова телевизия\", че заплатите у нас и в момента растат, при това три пъти по-бързо от икономиката. Ръстът на разходите на работодателите за труд е над 11%, а на икономиката – 4%, каза Велев.\r\n\tПо думите му от присъединяването на България към ЕС насам средната заплата в страната е нараснала три пъти.\r\n\t\"Ние вече сме друго качество. България вече е страна с относително високи доходи\", смята Велев. Той споделя мнението на колегата си Кирил Домусчиев, че \"у нас практически няма безработица\". Заради дефицита на кадри страната трябва да отвори вратата за трудовата миграция към България на украинци, молдовци, арменци, белоруси и др.\r\n\tВ същото време Велев не смята, че евентуално допълнително повишаване на заплатите в частния сектор у нас ще спре българите да емигрират в развитите държави. \"Вдигането на заплатите не е алтернатива на трудовата миграция\", каза Велев.", "date": "2017.10.19", "title": "КНСБ свиква национален протест за по-високи заплати"}
{"url": "http://www.mediapool.bg/karakachanov-se-gotvi-noemvri-da-zadvizhi-proekta-za-novi-iztrebiteli-news270746.html", "text": "Военният министър Красимир Каракачанов съобщи, че амбицията му е още до началото на ноември да внесе в Министерския съвет предложението си за проекта за нов тип изтребители.\r\n\t\"Процедурата стартира от това да се дадат нови оферти\", каза Каракачанов.\r\n\tПреди ден той обясни, че идеята му е да бъдат поискане и оферти за нови изтребители Ф 16 и \"Юрофайтър\", които да се конкурират с предложението за новите шведски машини \"Грипен\".\r\n\tДосега бяха събрани оферти само за нови изтребители \"Грипен\" и за втора ръка Ф 16 и \"Юрофайтър\".\r\n\tПроектът се преработва в Министерството на отбраната, след като парламентарната проверка установи нередности в подготовката му, довели до елиминирането на офертата на САЩ и Португалия за изтребители втора ръка Ф 16.\r\n\tСлед като бъдат събрани нови оферти, те трябва да бъдат оценени и да започнат преговори.", "date": "2017.10.19", "title": "Каракачанов се готви ноември да задвижи проекта за нови изтребители"}
{"url": "http://www.mediapool.bg/putin-sasht-tselyat-da-iztlaskat-rusiya-ot-evropeiskiya-pazar-na-energonositeli-news270747.html", "text": "Най-новите санкции на САЩ имат за цел да изтласкат Русия от европейския пазар на енергоносители, за да бъде накарана Европа да купува по-скъпия американски втечнен природен газ. Това заяви руският президент Владимир Путин, цитиран от ТАСС и Ройтерс. Той говори в четвъртък по редица международни проблеми пред международния дискусионен клуб \"Валдай\".\r\n\t \r\n\tПрезидентът подчерта, че в международните дела все повече се намесват икономическите отношения. Той обърна внимание и на опитите да се пречи на проектите за прокарване на нови газопроводи, въпреки че такава диверсификация на логистиката е \"икономически ефективна, изгодна за Европа и служи за укрепване на нейната сигурност\".\r\n\t \r\n\tСпирайки се на положението на Корейския полуостров, Путин отново осъди ядрените опити на Северна Корея, като призова възникналата по този повод криза да бъде решена чрез диалог и да не бъде притискан Пхенян в ъгъла чрез заплахи за използване на сила.\r\n\t \r\n\t\"Някои страни правят всичко възможно, за да запазят хаоса в Близкия изток, вместо да съдействат за овладяване с общи усилия на ситуацията в региона и за нанасяне на реален удар по тероризма\", заяви също руският президент и добави, че на тази политика има алтернатива, както са показали руските действия в Сирия.\r\n\t \r\n\tПодкрепата на Европа за разпадането на редица страни и за отделянето на Косово доведе до ръста на сепаратистките тенденции, включително до възникването на сегашната ситуация в Каталуния, каза руският президент. Според него ставащото в Каталуня е вътрешна работа на Испания. \"Сега виждаме как ЕС единодушно осъжда привържениците на независимостта в Каталуня. Не мога по този повод да не отбележа: трябваше по-рано да се мисли за това\", подчерта Путин.\r\n\tСпоред Путин досегашните рецепти за преодоляването на конфликтите в света вече не действат, а нови още не са изработени. \"Изостря се конкуренцията за място в световната йерархия, но много от предишните рецепти за глобалното управление, за преодоляването на конфликтите и на естествените противоречия вече не вършат работа, често не действат\", поясни той.\r\n\t \n\n\r\n\t\"Светът навлезе в епоха на стремителни промени. Онова, което доскоро бе смятано за фантастика, става реалност и всекидневие\", каза руският президент. Той призна, че интересите на различни държави не съвпадат във всичко, което е естествено.\r\n\t \r\n\tКогато балансът на тези интереси се нарушава, \"когато под въпрос се поставя спазването или дори самото наличие на общоприети правила за поведение, когато собствените интереси се прокарват на всяка цена, противоречията стават непредсказуеми и опасни, водят до остри конфликти. В тези условия и при такава постановка на въпроса нито един реален международен проблем не се решава. Отношенията между страните само деградират, а сигурността в света все повече отслабва. Вместо прогрес и демокрация, свобода на действие получават радикални елементи, екстремистки групировки, които отричат самата цивилизация, стремят се да я хвърлят в хаос и варварство. Историята от последните години е ярка демонстрация за това\", изрази мнение Путин.\r\n\t \r\n\tСъвършено очевидно е, че сами по себе си съвременните технологии не са способни да гарантират устойчиво развитие, посочи той. \"Хармонично бъдеще е невъзможно без социална отговорност, без свобода и справедливост, без уважение към традиционните етични ценности, към достойнството на човека. Иначе прекрасният нов свят вместо благоденствие и перспективи за всеки може да се изроди в тоталитаризъм, кастово общество, конфликт и ръст на противоречията\", отбеляза руският президент пред участниците във форума \"Валдай\".", "date": "2017.10.19", "title": "Путин: САЩ целят да изтласкат Русия от европейския пазар на енергоносители"}
{"url": "http://www.mediapool.bg/ochakvano-targat-za-tol-sistemata-se-obzhalva-news270748.html", "text": "Както се очакваше двама от кандидатите за тол системата са обжалвали търга. Това са чешката \"Толлнет\" и обединение \"БГ Път\", в което влизат българската фирма \"Контракс\" АД и унгарската \"Ай Сел Глобал Солюшънс\" (I-Cell), става ясно от  за защита на конкуренцията (КЗК).\r\n\tЗа да се избегне ново забавяне на процедурата, ще бъде поискано предварително изпълнение на договора с избрания победител – консорциум от дъщерни фирми на австрийската \"Капш\", каза министърът на регионалното развитие Николай Нанков по време на блиц контрола пред парламентарната комисия по регионално развитие.\r\n\t\"Знаем, какъв риск поемаме, но нямаме нито ден за губене\", допълни Нанков. Той изрази надежда, че ще бъде допуснато предварително изпълнение от компетентните органи в следващите няколко седмици, най-вече от КЗК, за да може да се пристъпи към сключване на договора с избрания изпълнител.\r\n\tЗа пет месеца нещата по тол системата са придвижени почти до необратим край, а екипът е готов да направи всичко необходимо да изпълни поетия ангажимент и от следващата година системата да бъде въведена, отбеляза Нанков. Поръчката за тол системата беше обявена в началото на април 2016 г. и повече от година беше блокирана от непрекъснати жалби.\r\n\tЗа изпълнител за внедряване на системата за платеното преминаване по пътищата беше избрано обединението \"Капш Трафик Солюшънс\". В него влизат \"Капш Телематик Технолоджис България\" ЕАД, \"Капш Телематик Сървисиз\" Полша, \"Капш Трафикком\" Италия, \"Капш Трафик Транспортейшън\", Испания. Те спечелиха търга с максималните 100 точки за техническата оферта и цена от близо 150 млн. лв. без ДДС, която е с 50 млн. лв. по-ниска от прогнозната стойност.\r\n\tВтори в надпреварата остана българското обединение \"Тол България\", в което влизат \"Телелинк\" ЕАД, \"Сиенсис\" АД и \"Сирма Солюшънс\" АД. Тяхното предложение беше с цена близка до прогнозната – 193.5 млн. лв.\n\n\r\n\tОстаналите четирима кандидати не бяха допуснати до отварянето на ценовите предложения. За чешката \"ТоллНет\" това е поредна жалба срещу търга за въвеждане на платеното преминаване по пътищата за тежкотоварните автомобили над 3.5 тона за изминато разстояние. За леките коли хартиената винетка се заменя с електронна.\r\n\tАмбицията на правителството е до края на 2018 г. тол системата да бъде въведена, напомни Нанков.\r\n\tТой посочи, че с част от приходите от тол такси ще се финансира доизграждането на последните 50 километра на магистрала \"Хемус\", като разходите за това може да бъдат редуцирани до не повече от 500 млн. лева след препроектиране на участъка.Това ще стане след 2020 г., уточни Нанков.\r\n\tСпоред него би могло между 50 и 60 млн. лева да бъдат отделени от приходите от тол такси за ремонт на общински пътища. Това обаче може да се постави под въпрос дали е справедливо генериран ресурс от облагане за преминаване през републиканските пътища, да се влага за общински, допълни Нанков.", "date": "2017.10.19", "title": "Очаквано търгът за тол системата се обжалва"}
{"url": "http://www.mediapool.bg/rakovodstvoto-na-darzhavnoto-audivideo-orfei-e-smeneno-zaradi-loshi-finansi-news270745.html", "text": "Ръководството на държавното дружество \"Аудиовидео Орфей\" е сменено заради тежкото финансово състояние на фирмата. Министърът на културата Боил Банов е освободил досегашните членове на борда Стефан Горанов, Александър Ангелов и Христин Конов. На тяхно място са назначени Даниел Хаджиев, Мая Грозданова и Иван Павлов, съобщиха от Министерството на културата.\r\n\tКъм първата половина на годината дружеството регистрира загуба от 28 525 лв. в сравнение с 10 804 лв. година по-рано, показва отчетът му, публикуван на страницата на Министерството на финансите. Загубата се дължи основно на намалелите приходи на държавната фирма, която се занимава с производство, съхранение и разпространение на аудиовизуални продукти и презентационна дейност. „Аудиовидео Орфей” ЕАД е единственото специализирано предприятие в България за дигитална реставрация на филмов архивен материал, своеобразен гарант за опазване на националното културно наследство. Дружеството е в списъка с фирми, които са забранени за приватизация.\r\n\tОт Министерството на културата не дават подробности за биографиите на новите управители на дружеството. От тях за Даниел Хаджиев се знае, че е бил зам.-председател на Държавна агенция \"Архиви\", назначен по предложение на Божидар Димитров в качеството му на министър без портфейл в първото правителство на Бойко Борисов. В  от 2015 г. бивш зам.-кмет на Ивайловград, в който е роден Хаджиев, го обявява за сивия кардинал, който дирижира решенията на местните общинари. Тогава Хаджиев е отрекъл.", "date": "2017.10.19", "title": "Ръководството на държавното \"Аудивидео Орфей\" е сменено заради лоши финанси"}
{"url": "http://www.mediapool.bg/tereza-mei-shte-opita-da-umilostivi-evropeiskiya-savet-s-otstapki-za-brekzita-news270699.html", "text": "Лидерите на страните от Европейския съюз се събраха в четвъртък за двудневно заседание в Брюксел. Предстои тази вечер Европейският съвет да обсъди, свързани с миграцията, както и отношенията с Турция, Иран и Северна Корея.\r\n\t \r\n\tВероятно най-очаквано от дневния ред на заседанието обаче е насроченото за утре обсъждане на хода на преговорите за напускането на Великобритания. Заради становището на ЕК, че досега няма достатъчен напредък, не се очаква държавните и правителствените ръководители да упълномощят комисията да продължи преговорите с въпроса за бъдещите отношения с Великобритания. Нещо за което Лондон настоява силно.\r\n\t \r\n\tЗа да постигне тази цел британският премиер изглежда ще се опита да обещае отстъпки. Осведомителните агенции предават, че Тереза Мей ще произнесе още днес на заседанието на Европейския съвет реч, в която ще обещае на трите милиона граждани на ЕС, пребиваващи на Острова, възможно най-добрите условия след Брекзита.\n\n\r\n\t\r\n\tСпоред предварително разпространения текст на речта тя ще каже: \"Гражданите на ЕС, които устроиха живота си в Обединеното кралство имат голям принос за нашата страна. И ние искаме те и техните семейства да останат. Не мога да бъда пой-ясна: гражданите на ЕС, живеещи законно в Обединеното кралство днес, ще могат да останат\".\r\n\t \r\n\tМей ще обещае още, че е назначи група от компютърни, технически и правни експерти, която да гарантира, че процесът ще протече гладко.\r\n\t \r\n\tТя щяла да изрази увереност, че преговорите с Брюксел по правата на гражданите ще са водят \"гъвкаво и творчески\" от двете страни, така че дискусиите да приключат успешно \"през следващите седмици\". Предлагайки отстъпки, премиерът ще заяви, че заселилите се във Великобритания граждани на ЕС вече няма на са длъжни да разполагат с пълна здравна осигуровка (Comprehensive Sickness Insurance), каквато трябва да имат понастоящем според правилата на ЕС.\r\n\t \r\n\tНе е ясно доколко тези идеи могат да променят настроенията в Европейския съвет. Преговарящи по Брекзита от страната на ЕС изразяваха досега безпокойство от несъгласието на Лондон европейските граждани да могат търсят правата си в Съда на ЕС, ако британските съдилища не им ги признават. Предварителните информации за речта на Тереза Мей не съдържат нищо по тази тема.\r\n\t \r\n\tОт тях отсъстват и другите два основни въпроса (освен статута на европейските граждани във Великобритания и на британските в ЕС), които според Европейската комисия и страните членки, трябва да бъдат решени, преди да се премине към преговори за бъдещите отношения: колко трябва да плати Великобритания за \"развода\" и границата между Република Ирландия и британската провинция Северна Ирландия.\r\n\t \r\n\tСпоред Брюксел сумата на поетите от Лондон задължения към бюджета и политиките на ЕС възлиза на поне 60 милиарда евро, припомня Франс прес. Единствената чута досега от британска страна сума е едва 20 милиарда.\r\n\t \r\n\tПоредният кръг от преговорите миналата седмица завърши безрезултатно, а главният преговарящ на ЕС за Брекзит Мишел Барние обяви на пресконференция, че преговорите с Великобритания са в задънена улица.\r\n\t \r\n\tДругите теми на заседанието\r\n\t \r\n\tПредвижда се държавните и правителствените ръководители от ЕС да изразят \"голямо разочарование от състоянието на върховенството на закона\" в Турция. Те няма да приемат заключения и няма да вземат отношение засега по настояванията за замразяване на преговорите с Анкара за присъединяване към ЕС. Европейският съвет ще изрази задоволство от приложението на споразумението с Турция в областта на миграцията.\r\n\t \r\n\tПо въпроса с миграцията се очаква още да бъде решено, че е необходимо постоянно оказване на подкрепа на държавите по външните граници на ЕС, както и по-дейно връщане на незаконните мигранти. Държавните и правителствените ръководители ще обсъдят предложението на Европейската комисия за въвеждането на доброволни квоти за разселването на мигранти, основно от Африка. Успоредно с това ще бъде обмислено въвеждането на търговски и визови облекчения за държавите, откъдето незаконно дошлите в ЕС мигранти произхождат, както и постоянното и достатъчно запълване на фонда за Африка.\r\n\t \r\n\tПредвижда се Европейският съвет да изрази решимост за възстановяването на обичайния режим в Шенген възможно най-скоро, като същевременно се вземат предвид заплахите за сигурността на отделните държави от пространството без гранични проверки. Европейският съвет ще заяви готовност до края на годината да бъде одобрено въвеждането на европейското сътрудничество в отбраната за държавите, които желаят да се присъединят.\r\n\t \r\n\tТемите за Иран и Северна Корея предизвикаха трудно постигане на съгласие по предварителните текстове на заключенията. Предвижда се на заседанието да бъде изразена отново подкрепа за прилагането на ядреното споразумение с Техеран и формално да бъдат потвърдени приетите от Съвета на ЕС нови широки санкции срещу Северна Корея, включително забраната за продажбата на петрол на Пхенян.\r\n\t \r\n\tПоложението в Каталуня не е включено в дневния ред на срещата на върха, но според европейски източници то ще се обсъжда на закрити врата в рамките на форума. Испанският премиер Мариано Рахой, който обикновено охотно отговаря на журналистически въпроси, тази вечер излезе от колата си и веднага влезе в сградата на Съвета на ЕС, игнорирайки въпросите на пресата, предаде БТА от Брюксел.\r\n\t\r\n\tСрещата на върха на ЕС няма да се състои в новата сграда на Съвета на ЕС, както беше първоначално предвидено, поради нов инцидент в сряда, довел до отделяне на отровен дим.\r\n\t \r\n\tСрещата бе преместена в старата сграда на Европейския съвет \"Юстус Липсиус\" като предпазна мярка. Тя се намира на около 100 метра от чисто новата сграда \"Европа\".\r\n\t \r\n\tВчерашният инцидент е вторият за по-малко от седмица, при който в кухните на сградата се отделя отровен дим. Няколко служители на ЕС получиха леки натравяния.\r\n\t \r\n\tЕвропейският съвет съвет заседаваше в \"Европа\" от началото на тази година.\r\n\t \r\n\tМеркел: Има напредък, но е рано да минем към втората фаза на преговори с Лондон\r\n\t \r\n\tИма напредък в преговорите с Великобритания за Брекзита, но още е рано да се преминава към следващата фаза на диалога, заяви германската канцлерка Ангела Меркел при пристигането си в Брюксел за срещата на върха на ЕС.\r\n\t \r\n\t\"Напредъкът все още не е такъв, че да можем да започнем втората фаза, но той ни мотивира да продължим работа\", каза Меркел.\r\n\t \r\n\tСъбитията в Турция сериозно безпокоят Европа, но няма да се съкращава помощта в рамките на споразумението за бежанците, заяви канцлерката на Германия.\r\n\t \r\n\t\"Поехме ангажимент в следващите години да отделим още 3 милиарда евро освен трите милиарда, които вече сме отпуснали. Трябва да спазим това обещание, защото става дума за нужди, свързани с бежанците\", изтъкна Меркел, цитирана от Ройтерс.\r\n\t \r\n\tТя същевременно заяви, че ставащото с демокрацията в Турция \"е нещо много отрицателно и то не само защото много германци са задържани\". Меркел посочи, че на срещата на върха ще се обсъди съкращаване на помощта за Турция за подготовката й за нейно евентуално членство в ЕС и че тя ще подкрепи такова предложение, отбелязва Асошиейтед прес.\r\n\t \r\n\tМеркел същевременно похвали Турция, че е спряла огромния бежански поток към Европа в рамките на споразумението й с ЕС.\r\n\t \r\n\tКанцлерката изрази надежда, че ще може да се намерят решения на каталунската криза въз основа на испанската конституция, предаде Франс прес. Тя подчерта, че подкрепя \"позицията на испанското правителство\".\r\n\t \r\n\tЕС подкрепя постигнатите договорености в иранското ядрено споразумение, заяви Меркел.\r\n\t \r\n\tФренският президент Еманюел Макрон заяви, че останалите 27 страни членки на ЕС са единни в позицията си по Брекзита и единодушно подкрепят главния преговарящ на ЕС Мишел Барние, предаде Ройтерс.\r\n\t \r\n\tМакрон добави, че лидерите на ЕС ще изразят послание в полза на единство на Испания по повод кризата с Каталуня, предаде Франс прес.\r\n\t \r\n\tОсновните положения на бъдещите реформи на ЕС трябва да се формулират в следващите месеци, заяви Макрон.", "date": "2017.10.19", "title": "Тереза Мей ще опита да умилостиви Европейския съвет с отстъпки за Брекзита"}
