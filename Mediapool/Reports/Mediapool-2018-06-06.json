{"url": "https://www.mediapool.bg/bulgaria-e-na-15-o-myasto-po-dela-pred-sada-v-strasburg-news279967.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария отново е на 15-о място по брой на висящи дела пред Европейския съд по правата на човека в Страсбург (ЕСПЧ), става ясно от приетия в сряда обобщен доклад по изпълнението на решенията на съда.\r\n\tСрещу България в Страсбург са водени общо 623 дела през 2017 г. На този фон челните позиции в негативната класация се заемат от Румъния (9900), Русия (7750), Турция (7500) и Украйна (7100). Срещу България се водят близо 15 пъти по-малко дела, отколкото срещу Румъния, при 2.5 пъти по-малко население.\r\n\tПреди две години България неизменно бе в първата десетка на страните с най-много дела пред ЕСПЧ. Спадът в класацията започна с филтрирането на делата от самия съд в Страсбург и с въвеждането на вътрешни механизми за компенсиране на жертвите на бавното правосъдие. Така огромна част от жалбите вече не отива в Страсбург, а в българския съдебен инспекторат.\r\n\t\"Тези данни потвърждават тенденцията за намаляване на броя на висящите жалби срещу държавата и след като години наред страната ни е заемала между седмо и девето място в тази класация, през последните седем години тя трайно е извън 10-те страни с най-много жалби пред ЕСПЧ“, се казва в анализа на правителството.\r\n\tПрез 2016 г. България пак е заемала 15-а позиция по висящи дела пред съда в Страсбург, но делата са били точно 100 повече, отколкото през миналата година.\n\n\r\n\tОт гледна точка на присъдите, България има сериозни проблеми със съдебния контрол при експулсиране на чужденци на основание защита на националната сигурност, полицейското насилие и незаконното използване на специални разузнавателни средства\r\n\tДокладът за делата пред съда в Страсбург се изготвя от министъра на правосъдието, приема се от правителството и се внася в Народното събрание.", "date": "2018.06.06", "title": "България е на 15-о място по дела пред съда в Страсбург"}
{"url": "https://www.mediapool.bg/izoliran-kurort-e-izbran-za-myasto-na-sreshtata-na-varha-tramp-kim-v-singapur-news279962.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският президент Доналд Тръмп и севернокорейският лидер Ким Чен-ун ще се срещнат в луксозен курорт на остров Сентоса за ядрени преговори следващата седмица в Сингапур, предаде Асошиейтед прес, като се позова на Белия дом.\r\n\t\r\n\tИсторическата среща ще се състои в \"Капелла Хотел\", съобщи в туит говорителката на Белия дом Сара Сандърс.\r\n\t\r\n\t\"Благодарим на страхотните ни сингапурски домакини за гостоприемството\", написа тя.\r\n\t\r\n\tРазположен на четвърт миля от крайбрежието на града държава, остров Сентоса е известен със скъпите си хотели, голф игрища и увеселителни паркове. Американски подготвителен екип бе засечен в хотела миналата седмица да се среща със севернокорейски представители.\r\n\t\r\n\tХотелът се откличава с луксозни удобства, безупречно обслужване и, преди всичко, уединение - за бизнес и релакс. Две от сградите му са построени през 80-те години на 19 век за британските офицери, базирани на острова.\n\n\r\n\t\r\n\tВчера вечерта работници освежиха боята на фасадата, разположена бе допълнителна охрана, а пред двата входа на хотела бяха опънати червени килими.\r\n\t\r\n\tПредставители на администрацията са разглеждали и хотел \"Шангри-Ла\", домакин на ежегодния Международен форум за сигурност и на срещата през 2015 г. между китайския президент Си Цзинпин и тайванския президент Ма Инцзюн.\r\n\t\r\n\tОчаква се Тръмп да отседне в този хотел, който е близо до оживен търговски район и не е толкова изолиран като островния комплекс, избран за срещата с Ким.", "date": "2018.06.06", "title": "Изолиран курорт е избран за място на срещата на върха Тръмп-Ким в Сингапур"}
{"url": "https://www.mediapool.bg/volfgang-ishinger-se-opasyava-ot-epohalen-razlom-v-otnosheniyata-mezhdu-sasht-i-es-news279963.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на Мюнхенската конференция по сигурността Волфганг Ишингер заяви, че сегашната трансатлантическа криза е \"епохален разлом\" в историята на Запада, предаде ДПА.\r\n\t\r\n\tКонфликтът между американския президент Доналд Тръмп и Европейския съюз по въпросите на търговията, климатичните изменения, международните споразумения и институции е много по-всеобхватен от неразбирателството за войната в Ирак преди 15 години, посочва Ишингер в интервю за ДПА.\r\n\t\r\n\tФундаменталните вярвания на Запада не бяха променени тогава, отбелязва бившият германски посланик във Вашингтон.\r\n\t\r\n\t\"Това, с което се сблъскваме сега е много по-сериозен процес, защото с него се разклащат основополагащи елементи на Запада и западните ценности\", добавя той.\r\n\t\r\n\tПрез 2002-2003 г. Германия и Франция отказаха да се включат заедно със САЩ във войната в Ирак, което доведе до значително обтягане в трансатлантическите отношения.\n\n\r\n\t\r\n\tНастоящите проблемни точки включват решението на Тръмп да наложи наказателни мита на внаса на метали от ЕС и от други страни, а също така и едностранното му оттегляне от Парижкото споразумение за климата и от иранската ядрена сделка.\r\n\t\r\n\tТръмп ще се срещне с европейските си съюзници в петък в Канада на срещата на Г-7. Там ще бъдат германският канцлер Ангела Меркел, френският президент Еманюел Макрон, италианският премиер Джузепе Конте, британският премиер Тереза Мей, а също така и лидерите на ЕС Доналд Туск и Жан-Клод Юнкер.", "date": "2018.06.06", "title": "Волфганг Ишингер се опасява от \"епохален разлом\" в отношенията между САЩ и ЕС"}
{"url": "https://www.mediapool.bg/samo-za-nyakolko-mesetsa-kim-chen-un-poluchi-diplomaticheski-nashivki-news279960.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед като замени заплахите от ядрена война с дипломатическа любезност, севернокорейският лидер Сим Чен-ун за няколко месеца се оказа изкусен стратег в международните отношения, в невероятно състезание с Доналд Тръмп.\r\n\t\r\n\tРезкият му завой след 1 януари - когато за всеобща изненада обяви участието на Пхенян на олимпийските игри в Южна Корея, изглежда като изваден от севернокорейски наръчник по успешна дипломация, напомнят експерти.\r\n\t\r\n\tНо без съмнение безпрецедентното си влияние на международната сцена властелинът на Пхенян дължи и на импулсивността и непредсказуемостта на американския президент, обясняват те.\r\n\t\r\n\tСлед години на напрежение, свързано с ракетните и ядрените опити на Пхенян, които поставят континенталната американска територия в обсега на севернокорейските бойни глави, Ким Чен-ун обяви, е дългият му поход към атомно оръжие е завършен и започна отваряне към света, като позволи изключително разведряване.\r\n\t\r\n\tПърво действие: Ким Чен-ун стисна на 1 януари ръката, която му подаде южнокорейският президент Мун Дже-ин, избран през миналата година, застъпвайки се за диалог. Обстановката беше идеална, месец преди олимпийските игри в Юга, които Сеул представи точно като \"игри за мир\".\n\n\r\n\t\r\n\tВторо действие: Ким се възползва от възможността да направи нещо, което никога не си беше правил труда да върши от идването си на власт в края на 2011 г., и отдаде дължимото на китайския си покровител.\r\n\t\r\n\tСлед третото действие и изключително рядката среща с президента Мун в края на април, тридесетгодишният лидер се подготвя за четвърто действие, историческа среща на върха идния вторник в Сингапур с Доналд Тръмп.\r\n\t\r\n\t\"Всичко това беше предварително обмислено\", смята Ким Хьон-ук, преподавател в националната дипломатическа академия в Сеул. \"Ким знаеше, че като започне с възстановяване на междукорейските връзки, ще си отвори пътя към разговори със САЩ и ще върне Китай в играта\".\r\n\t\r\n\tСлед севернокорейските заплахи за ядрен апокалипсис и размяната на обиди с Доналд Тръмп, Ким Чен-ун възстанови репутацията си на цивилизован държавник, който е забавен и слуша внимателно на срещите си с Мун или с китайския президент Си Цзинпин.\r\n\t\r\n\tПаралелно той умножи жестовете на добра воля - освобождаването на американски затворници, демонтирането на полигона за ядрени опити или мораториума върху изстрелването на ракети - които ще може да напомни, щом дойде моментът, в случай на дипломатически провал.\r\n\t\r\n\tСевернокорейският лидер демонстрира известен талант да \"изправя едни срещу други регионалните играчи\", отбелязва Джун Пак, бивша служителка на ЦРУ, сега изследовател в института \"Брукингс\", и той \"вижда Пекин като ключова противогежест и вероятно като застрахователна полица пред САЩ\".\r\n\t\r\n\tЕволюцията е радикална за лидер, който за шест години никога не е напускал Северна Корея, нито се е срещал с чуждестранен държавен глава.\r\n\t\r\n\tОтсега нататък той ще впрегне всичко в дипломацията: през последните месеци на два пъти се срещна с Мун и Си и изпрати емисари във Вашингтон, град, който преди това обещаваше да превърне в пепелище.\r\n\t\r\n\tКъм Пекин неговият подход е \"класически пример за балансирана дипломация\", според Гу Каб-у, преподавател в университета за севернокорейски изследвания в Сеул.\r\n\t\r\n\t\"Той стига до Вашингтон през Пекин и Сеул\", посочва Гу. За малка държава това е най-ефективният начин да увеличи дипломатическото си влияние\".\r\n\t\r\n\tМоже би обаче именно Доналд Тръмп, без да си дава сметка, позволи на севернокорейския лидер да покаже дипломатическите си умения.\r\n\t\r\n\tЗащото срещата на върха в Сингапур е резултат на спонтанността на американския президент, който беше приел, без да се допита до съветниците си, севернокорейската покана, предадена от Юга.\r\n\t\r\n\tИ когато Тръмп неочаквано се отметна с писмо, с което отмени срещата, Мун и Ким се видяха на четири очи за втори път за няколко седмици и се появиха нови снимки, свидетелстващи за междукорейското приятелство.\r\n\t\r\n\tСлед броени дни Доналд Тръмп анулира анулирането.\r\n\t\r\n\t\"Ким се възползва от перфектно съвпадение\", смята Гу. \"Всичко това щеше да е невъзможно, ако Мун Дже-ин, Доналд Тръмп и Ким Чен-ун не бяха в съгласие\".\r\n\t\r\n\tПо принцип, нищо не позволява да си представяме уреждане на чувствителното ядрено досие, тъй като Вашингтон и Пхенян изглеждат отдалечени на светлинни години един от друг по главния въпрос за денуклеаризацията.\r\n\t\r\n\tСпоред експертите обаче севернокорейската дипломатическа стратегия ще трябва също така да не допусне повторение на американската кампания на натиск срещу Пхенян в случай, че в Сингапур нещата отидат на зле.\r\n\t\r\n\tЗащото ако срещата на върха се провали, Ким Чен-ун по-скоро ще продължи своята офанзива с чар, отколкото да възобнови ракетните изпитания, смята Го Мьон-хьон, експерт от института за политически изследвания \"Асан\".\r\n\t\r\n\t\"В случай на неуспех, Южна Корея и Китай ще трябва да имат възможност да продължат да подкрепят Северна Корея в дипломатически план\", пояснява той.", "date": "2018.06.06", "title": "Само за няколко месеца Ким Чен-ун получи дипломатически \"нашивки\""}
{"url": "https://www.mediapool.bg/mach-mezhdu-izrael-i-arzhentina-v-erusalim-be-otmenen-poradi-palestinski-zaplahi-news279957.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПриятелски футболен мач между отборите на Аржентина и Израел, предвиден за събота в Ерусалим, бе отменен поради заплахи на палестинци към аржентинците и техния капитан Лионел Меси. Това потвърди в сряда израелското посолство в Буенос Айрес в съобщение в Туитър, предаде ДПА.\r\n\t\r\n\tПонастоящем аржентинският отбор пребивава в Барселона на подготовка за финалния турнир за Световната купа от 14 юни до 15 юли в Русия. Палестинци демонстрираха пред стадиона, където тренират латиноамериканците, като рамахваха синьо-бели фланелки на аржентинския отбор, покрити с петна с цвят на кръв.\r\n\t\r\n\tМиналата седмица палестинската информационна агенция УАФА разпространи изявление на президента на палестинската футболна асоциация Джибрил Раджуб. В него той казва, че \"това не е мач за мир, а политически мач, целящ да прикрие фашистката и расистка окупация\". Освен това Раджуб призова палестинците да изгарят фланелки и снимки на Меси, ако той играе в Ерусалим.\r\n\t\r\n\tИзраелската футболна асоциация заяви, че ще внесе жалба във ФИФА срещу действията на палестинския футболен шеф, който е \"преминал всички червени линии\", съобщи ДПА.\r\n\t\r\n\tИзраелският министър на отбраната Авигдор Либерман изрази съжаление, че \"футболните рицари от Аржентина\" не са удържали на натиска на \"раздухващите омраза към Израел\". Президентът Реувен Ривлин каза, че това е тъжен ден за израелския спорт и за неговите собствени внуци, но добави, че е обезпокоен повече от \"политизирането на аржентинското решение\", допълни АП.", "date": "2018.06.06", "title": "Мач между Израел и Аржентина в Ерусалим бе отменен поради палестински заплахи"}
{"url": "https://www.mediapool.bg/parizh-berlin-i-london-iskat-sasht-da-ne-nalagat-sanktsii-na-tehni-firmi-v-iran-news279961.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФранция, Германия и Обединеното кралство поискаха от САЩ да не налагат санкции на техните фирми, опериращи в Иран, предаде Франс прес.\r\n\t\r\n\t\"Като съюзници очакваме от САЩ да се въздържат от предприемане на мерки, които биха навредили на европейските интереси\", написаха в писмо до американския държавен секретар Майк Помпейо и финансовия министър Стивън Мнучин министрите на финансите и на външните работи на трите европейски страни.\r\n\t\r\n\tПисмото е с дата 4 юни и за него съобщи в сряда в Туитър френският финансов министър Брюно Льо Мер.\r\n\t\r\n\tТе изброяват сферите, в които искат да им бъдат опростени евентуални санкции - фармацевтична индустрия, здравеопазване, енергетика, автомобилостроене, гражданска авиация, инфраструктура и банково дело, посочва Ройтерс.\r\n\t\r\n\t\"Иранско оттегляне от (ядреното споразумение) допълнително ще разклати региона, където още конфликти биха били катастрофални\", се казва в писмото.", "date": "2018.06.06", "title": "Париж, Берлин и Лондон искат САЩ да не налагат санкции на техни фирми в Иран"}
{"url": "https://www.mediapool.bg/peevski-izkomandva-prez-mediite-si-kpkonpi-da-opovesti-nezabavno-proverkata-mu-news279935.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДепутатът от ДПС, издател на вестници и неуспял шеф на ДАНС Делян Пеевски настоя антикорупционната комисия да \"оповести незабавно\" резултатите от проверката след подаден срещу него сигнал.\r\n\tВ изявление за вестниците си \"Монитор\" и \"Телеграф\" той заявява, че антикорупционната комисия \"трябва да оповести незабавно резултатите от проверката, а не нейният председател да обяснява как тя била приключена\".\r\n\tМедийният бос уточнява, че не е уведомен за установеното и още днес ще отправи официално питане към органа.\r\n\t\"След като ме проверяват, да имат доблестта да кажат и какво са установили\", посочва Пеевски, според когото липсата на отговор обслужвала кръга \"Капитал\", като давала възможност да се фабрикуват фалшиви новини около името му.\r\n\tПреди ден шефът на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев обяви, че подадения срещу Пеевски сигнал е \"отработен и приключен\". Той обаче обясни, че по закон не е задължително информацията от нея да бъде обявена публично.\n\n\r\n\tГеоргиев бе принуден да говори по темата, след като на международна конференция беше публично обвинен в лицемерие от председателя на гражданското сдружение \"Боец\" Георги Георгиев. Именно сдружението сезира органа да провери Пеевски за извършени престъпления като незаконно придобито имущество и активи, неизпълнени служебни задължения и корупция.\r\n\tПламен Георгиев обаче обясни, че част от съображенията да не се качва информация на сайта е, за да пази КПКОНПИ своите източници. Думите му бяха приети с ирония от председателя на \"Боец\", който му припомни, че веднага след подаването на сигнала, гражданската инициатива го е обявила публично.\r\n\t\r\n\tВ изявлението си, разпространено от собствените му медии, депутатът от ДПС повтаря тезата си, че няма основание да се притеснява, тъй като е проверяван многократно от прокуратурата и данъчните, и подчертава, че всички проверки претърпели \"пълно фиаско\".\r\n\tЗа пореден път развива и пропагандираната в медиите му теза, че причината за сигналите срещу него е, че разобличавал \"шайката български олигарси, ограбили страната\". В същото време авторитетната неправителствена организация \"Репортери без граници\" твърди, че тъкмо Пеевски е \"най-мрачното въплъщение на ненормално състояние на нещата\" в медиите в България.\r\n\t\r\n\tМеждувременно твърдението на депутата, че сигналите срещу него претърпяват \"пълно фиаско\" намери поредно потвърждение. Спецпрокуратурата постанови отказ от образуване на дело по сигнал на \"Боец\", с който се настояваше да бъдат проверени взаимните обвинения между президента Румен Радев и премиера Бойко Борисов за нерегламентирани връзки с Пеевски.\r\n\tСпоред постановление, цитирано от сайта \"Клуб Z\", в случая става въпрос единствено за \"политическа реторика\" и няма никакви данни за извършено от ДПС депутата престъпление. Като аргумент в тази посока дори е цитирано изявление по случая на самия Пеевски.\r\n\tВ него той заявява, че няма \"никакво отношение към техните спорове за самолети, танкове, търгове и разни комисии. Считам за несериозно премиер и президент, от висотата на тяхната позиция, да ме използват в опит за разрешаване на съществуващите между тях, или техните администрации, проблеми, както и да се упражняват върху името ми, особено с подобна неприемлива за институциите, които представляват риторика\".\r\n\t\"Изказванията на президента и премиера са израз на тяхното умение да говорят убедително и умело в защита на собствените си позиции при конкретната ситуация и възникнал помежду им проблем, т.е. са единствено и само политическо красноречие и не могат да бъдат свързвани с каквито и да е било твърдения за факти, още по-малко относими към нормите на наказателното право\", категорично заключва спецпрокуратурата.\r\n\t\"Прокуратурата цитира Пеевски... И буквално се гаври с Румен Радев\", коментира председателят на \"Боец\" Георги Георгиев, цитиран от \"Клуб Z\".", "date": "2018.06.06", "title": "Пеевски изкомандва през медиите си КПКОНПИ да \"оповести незабавно\" проверката му"}
{"url": "https://www.mediapool.bg/parlamentat-ostavi-na-kabineta-restarta-na-aets-belene-news279927.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентарната комисия по енергетика в сряда гласува решение, с което оставя на правителството отговорността за рестарта на ядрения проект \"АЕЦ Белене\".\r\n\tКомисията трябваше да обсъди две проекторешения за рестарта на ядрения проект. Едното е на ГЕРБ и \"Обединени патриоти\", а другото е на БСП.\r\n\tВ крайна сметка вариантът на БСП бе отхвърлен и бе решено Народното събрание да препоръча на кабинета да отмени своето решение от март 2012 г. за спиране на ядрения строеж. Реално това решение беше потвърдено с подобно парламентарно. Във вторник зам.-шефът на енергийната комисия Валентин Николов от ГЕРБ посочи пред журналисти, че за да се поднови ядреният проект, не трябва отмяна на решението на НС, тъй като фактически парламентът не е въвеждал мораториум върху АЕЦ \"Белене\". Няма мороториум, нормативно Министерският съвет е този, който може да решава дали да се строи АЕЦ, отбеляза Николов.\r\n\tСпоред решението на енергийната комисия, което утре се очаква да бъде гласувано и в пленарна зала, Народното събрание възлага на правителството и министъра на енергетиката до 31 октомври 2018 г. да бъде обявена процедура за избор на стратегически партньор в ядрения проект. Изрично условие е изграждането на централата да е на пазарен принцип и без предоставяне на държавна гаранция, чрез отделяне на активите и пасивите на проекта \"Белене\" в отделно проектно дружество.\r\n\t\"Лесно е да кажем, че няма да правим нищо с \"Белене\", но въпросът е много ли сме богати, за да оставим 3 млрд. лв. ей така да потънат\", коментира енергийният министър Теменужка Петкова след гласуването. Тя попита протестиращите срещу проекта не се ли интересуват каква ще бъде енергийната сигурност на България през следващите години.\n\n\r\n\t\r\n\tПо-рано, по време на енергийния форум \"Булатом\" директорът на Българския енергиен холдинг Петьо Иванов посочи, че вече е започнала подготовката за формирането на проектна компания с активите и пасивите на АЕЦ \"Белене\". \"Националната електрическа компания\", която притежава проекта, вече е обявила обществена поръчка за избор на оценител на досегашните ядрени активи на НЕК.\r\n\tКаква е цената, за която ще се извърши оценката, той не можа да каже, но от думите му стана ясно, че от нея зависи какъв ще е капиталът на проектната компания за АЕЦ \"Белене\", в която правителството очаква да привлече сттратегически инреститор. Иванов посочи, че ако има нужда, ще бъде ползван и външен консултант за изработването на тръжната процедура за инвеститор в ядрения проект.\r\n\tТака реално плащанията по проекта ще започнат веднага след парламентарния картбланш за АЕЦ \"Белене\". Иванов посочи, че в момента съхранението на доставеното ядрено оборуване за спрения проект струва на НЕК 6 млн. лв. годишно.\r\n\t\r\n\tПо време на конференцията отново бе посочен инвеститорския интерес към довършването на централата.\r\n\tЗасега такъв официално е обявен от руската \"Ростаом\", чиято дъщерна компания \"Атомстойекспорт\" бе избрана за строител на централата и е изработила доставеното вече оборудване за проекта, в който НЕК е вложила 3.5 млрд. лв. общо. Китайската държавна ядрена корпорация CNNC от повече от година се среща с правителствени представители и дори във вторник бе поредната среща с енергийния министър Теменужка Петкова, след която бе обявено, че китайският инвеститор отново е потвърди интереса си и очаква решението на парламента по казуса. При посещение на Петкова в Русия на международен ядрен форум стана ясно, че интерес към проекта е проявила и френската \"Фраматом\", която е на компанията \"Арева\".\r\n\tПосланикът на Франция Ерик Льобедел посочи пред участниците в Булатом, че френските \"Фраматом\" и \"Арева\" имат интерес към възобновяването на проекта, тъй като участват в него от самото начало.\r\n\t\"Арева\" и германската \"Сименс\" трябваше да доставят съществена част от оборудването за АЕЦ \"Белене\".\r\n\tПредставителят на Китайската държавна ядрена корпорация CNNC Сие Дзядзие, който отговаря за международните ѝ проекти, обяви пред форума, че в средата на февруари 2018 г. неговата компания е внесла в Министерския съвет много предварителна оферта за развитие на ядрения строеж. \"Отворени сме да дискутираме с правителството най-доброто за възобновяването на проекта\", каза Дзядзие. От думите му обаче стана ясно, че китайската компания все пак иска да получи държавни гаранции. Какъв вид ще са те, той не пожела да уточни, като коментира пред журналисти,че може да са всякакви. Пред форума обаче посочи, че може да се ползва моделът на турската АЕЦ \"Аккую\" (където има дългосрочни договори за изкупуване на тока) или опита на Великобритания (където има доплащане на пазарните разлики в цената на тока от бъдещата АЕЦ \"Хинкли Пойнт\").\r\n\t\r\n\tОчевидно намерението на правителството да реализира проекта без никакви държавни гаранции няма да сработи, тъй като и Таско Ерменков посочи пред конференцията, че в света няма случай на изградена ядрена централа без никаква държавна гаранция или участие. Ерменков отново каза, че БСП смята, че държавата трябва сама да реализира АЕЦ \"Белене\"\r\n\t\"С правителството трябва да влезем в дълбока дискусия как да се развие проектът и какви гаранции може да предостави държавата за това\", каза Дзядзие. Той не пожела да коментира какъв процент от ядрения проект е готова да придобие CNNC, но посочи, че са водени разговори и за участие на български партньор. Той също така призна, че една от опциите за АЕЦ \"Белене\" е Китай да вземе руските реактори, а на тяхно място да инсталира китайска технология. \"Всякакви варианти са възможни. Това е въпрос на проучвания и разговори с правителството, допълни той и подчерта, че Китай има тесни бизнес отношения с \"Росатом\", които може да се развият в АЕЦ \"Белене\".\r\n\tДзядзие допълни, че компанията му е проучила какви са пазарните и регулаторните рискове пред проекта. Шефът на Агенцията за ядрено регулиране Лъчезар Костов отново повтори,че такъв няма и всички досегашни разрешителни и нотификации от Еврокомисията са валидни.\r\n\tПредставителят на CNNC допълни, че дори и да влезе в проекта има все още много работа по финансовия му модел, както и по преговорите за договора за построяване и предаване на централата, който така и не беше подписан от НЕК и \"Атомстройекспорт\" заради спорове за инфлацията, която се отразява върху крайната цена на строежа. Реално това оскъпяване на основната оферта на \"Атомстройекспорт\", която бе за близо 4 млрд. евро, доведе до искане от Борисов руснаците да дадат фиксирана цена. Такава бе предоставена и бе в размер под 7 млрд. евро, но първият кабинет на ГЕРБ реши, че не може финансово да си го позволи и прекати проекта.\r\n\tНовите изчисления сочат, че АЕЦ \"Белене\" ще струва 10 млрд. евро.", "date": "2018.06.06", "title": "Парламентът остави на кабинета рестарта на АЕЦ \"Белене\""}
{"url": "https://www.mediapool.bg/yunker-prizova-za-sblizhavane-na-vizhdaniyata-po-vaprosite-za-migratsiyata-news279965.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на Европейската комисия Жан-Клод Юнкер призова в сряда държавите от ЕС да сближат вижданията си по въпросите за миграцията. Той направи това изявление на съвместна пресконференция с канцлера на Австрия Себастиан Курц, предава БТА от Брюксел.\r\n\t\r\n\tЮнкер определи вчерашното заседание на Съвета на ЕС по правосъдие и вътрешни работи в Люксембург като \"противоречиво\" заради прозвучалите там мнения по обсъжданите промени в миграционното законодателство. Той добави, че не е в състояние да отхвърли общото предложение на Австрия и Дания мигрантите да бъдат държани в лагери извън ЕС.\r\n\t\r\n\tПредседателят на ЕК съобщи, че днешните разговори с Курц и австрийското правителство в Брюксел, свикани в навечерието на австрийското председателство на Съвета на ЕС от началото на юли, са засегнали много теми, включително Западните Балкани.\r\n\t\r\n\tИмам големи очаквания за австрийското председателство, добави той. По някои въпроси имаме различни виждания, но по повечето споделяме общи гледни точки, посочи Юнкер.\r\n\t \n\n\r\n\tТой определи правителството във Виена като \"проевропейско\", макар крайната десница да е част от управлението.\r\n\t \r\n\tЮнкер призова за прекратяване на проверките по вътрешните граници на Шенген. Австрия е една от държавите, въвели подобни извънредни проверки с оправданието за заплаха за сигурността от неуправляемото движение на мигрантите.\r\n\t\r\n\tКурц определи обстановката, в която предстои началото на австрийското председателство, като сложна. По неговите думи е трудно предвиждането дори на краткосрочното бъдеще покрай поведението на САЩ и Русия, както и заради предстоящото напускане на ЕС от Великобритания.\r\n\t \r\n\tТой отбеляза, че ако до края на месеца Европейският съвет не постигне решение по промените в миграционното законодателство, въпросът ще бъде обсъден на среща в Залцбург през септември.", "date": "2018.06.06", "title": "Юнкер призова за сближаване на вижданията по въпросите за миграцията"}
{"url": "https://www.mediapool.bg/gorski-pozhar-v-chernobilskata-zabranena-zona-e-lokaliziran-news279959.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГорският пожар, който избухна в Чернобилската забранена зона вчера, е локализиран, съобщи мнистерството на вътрешните работи на Украйна, цитирано от ТАСС в сряда.\r\n\t\r\n\tСитуацията е под контрол. Продължават да тлеят само отделни огнища - трева, подлес, паднали дървета и пънове. За потушаването на пожара са привлечени 35 единици техника и 150 пожарникари. Полицията разследва причините за възникването на пожара.\r\n\t\r\n\tСистемата за контрол на радиационната обстановка бе приведена в режим на извънредна ситуация, след като првоначално бе съобщено, че основното огнище се намира в района на хранилището за отработено ядрено гориво. Украинската служба за извънредни ситуации обаче увери, че разпространение на продукти от горенето към Киев не се наблюдава, а радиационният фон, както в Чернобил, така и в украинската столица, не е надвишен.\r\n\t\r\n\tИ преди са възниквали пожари в Чернобилската забранена зона, предизвикани от възпламеняване на гори и торфени площи. През април 2015 г. възникна един от най-големите пожари, обхванал 400 хектара от забранената зона. През 2016 г. също имаше пожари.", "date": "2018.06.06", "title": "Горски пожар в Чернобилската забранена зона е локализиран"}
{"url": "https://www.mediapool.bg/feisbuk-prizna-che-obmenya-danni-na-svoi-potrebiteli-s-kitaiski-kompanii-news279955.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФейсбук призна, че има споразумения за обмен на потребителски данни с поне четири китайски компании, предадоха Ройтерс и Асошиейтед прес.\r\n\t\r\n\tСред тях е Хуауей, третият по големина производител на смартфони в света, който бе посочен от представители на американското разузнаване като заплаха за националната сигурност заради твърдения, свързани с начина, по който борави с лични данни.\r\n\t\r\n\tКитайските компании Хуауей, Леново, Опо и Ти Си Ел са сред общо около 60 компании, които са получили достъп до данни на социалната мрежа по \"контролиран\" начин, одобрен от Фейсбук, каза в сряда в комюнике неговият вицепрезидент по мобилните партньорства Франсиско Варела.\r\n\t\r\n\tТой направи това изявление, след като в. \"Ню Йорк таймс\" публикува статия, в която описва подробно как Фейсбук е давал на производителите на мобилни устройства голям достъп до данните на приятелите на потребители без тяхното изрично съгласие. Данните са включвали история на работните места, дали са обвързани, или не и други подобни информации за ползвателите на мобилните устройства и техните приятели.\r\n\t\r\n\tФейсбук казва, че достъпът до данните е бил необходими, за да могат потребителите да ползват всички функции на едноименното приложение на смартфоните си.\n\n\r\n\t\r\n\tСенатор Марк Уорнър, най-високопоставеният демократ в сенатската комисия по разузнаването, каза, че новината поражда легитимни безпокойства. Той пожела да узнае как Фейсбук гарантира, че данните не се прехвърлят на китайски сървъри.\r\n\t\r\n\tКитайски телекомуникационни компании попаднаха в радара на служители на американското разузнаване, които твърдят, че те предлагат възможности за чуждестранен шпионаж и застрашават критично важни инфраструктури в САЩ.", "date": "2018.06.06", "title": "Фейсбук призна, че обменя данни на свои потребители с китайски компании"}
{"url": "https://www.mediapool.bg/nato-rusiya-tryabva-da-promeni-povedenieto-si-za-da-badat-svaleni-sanktsiite-news279929.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия трябва да промени поведението си, преди санкциите да бъдат отменени, заяви генералният секретар на НАТО Йенс Столтенберг на пресконференция преди двудневната среща на министрите на отбраната от алианса.\r\n\tСанкциите са важни, защото стореното от Русия в Украйна води до последици. Не целим да изолираме Русия, приветствам подкрепата на Италия за диалога с Москва, добави той.\r\n\tСтолтенберг посочи, че НАТО възприема сериозно различията, възникнали между САЩ и ЕС покрай налагането на вносни мита от Вашингтон за европейския внос на алуминий и стомана.\r\n\tВярвам, че е възможно да ограничим последиците, без да отслабваме НАТО, докато преодолеем тези различия, коментира той.\r\n\tПо думите му трансатлантическата връзка се задълбочава с увеличеното северноамериканско военно присъствие в Европа.\n\n\r\n\tГенералният секретар отбеляза, цитиран от БТА, че последният танк на САЩ е напуснал Европа през 2013 г., а сега се завръщат цели танкови бригади и това показва истинска промяна след оттеглянето на американските сили с края на Студената война.\r\n\tТой обясни, че промяната се налага заради действията на Русия. Всичките ни действия са с отбранителна цел и са насочени към сдържане, така предотвратяваме конфликт, обобщи Столтенберг.\r\n\tПо неговите думи в НАТО неведнъж са възниквали различия - покрай търговията, опазването на природата и споразумението с Иран сега, а по-рано около Суецката криза, оттеглянето на Франция от военното командване на алианса, войната в Ирак преди 15 години.\r\n\tВсеки път сме успявали да се обединим около основната ни задача - да се защитаваме взаимно. Необходимо е да продължим по този път, призова Столтенберг.\r\n\tТой съобщи, че в следващите дни министрите на отбраната от пакта ще утвърдят изпращането на още 3000 военни инструктори в Афганистан. Трябва да убедим талибаните, че не могат да спечелят на бойното поле. Биха получили повече в мирни преговори, поясни генералният секретар.\r\n\tСтолтенберг добави, че се предвижда разгръщането на нова обучителна мисия и за военните в Ирак.\r\n\tВоенните министри ще обсъдят също разходите за отбрана, съгласно първите данни за тази година. Движим се в правилната посока, но ни остава още много работа, посочи Столтенберг по повод целта за постигането на отбранителни разходи, равни на два процента от БВП на съюзниците до 2024 година.\r\n\tУтре министрите ще приемат решение за назначаването на 1200 допълнителни служители в новите командни центрове на НАТО в САЩ и Германия, които ще ръководят силите за бързо реагиране. Ще бъде обсъден план до 2020 г. на разположение за задействане в срок до 30 дни да бъдат 30 съюзнически изтребителни ескадрили, 30 бойни кораба и 30 механизирани батальона. Става дума за укрепването на готовността на съществуващите, а не за нови сили, уточни Столтенберг.\r\n\tВ отговор на въпрос той потвърди, че има различни виждания сред съюзниците по въпроса за разширяването на газопровода \"Северен поток\".\r\n\tВзимаме решенията с единодушие. Важна е сигурността на енергийните доставки, приветстваме усилията за разнообразяването на източниците на енергия, заяви генералният секретар.", "date": "2018.06.06", "title": "НАТО: Русия трябва да промени поведението си, за да бъдат свалени санкциите"}
{"url": "https://www.mediapool.bg/sasht-pritiskat-nato-za-poveche-sili-v-boina-gotovnost-za-vazpirane-na-ruskata-zaplaha-news279930.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСАЩ оказват натиск над европейските си съюзници да подготвят повече батальони, кораби и самолети в бойна готовност в рамките на НАТО, твърдят официални източници - нова стъпка за засилване на възпиращата сила на алианса срещу потенциална руска атака.\r\n\tМинистърът на отбраната на САЩ Джеймс Матис ще потърси широко споразумение за този план на утре в Брюксел по време на срещата на министрите на отбраната от НАТО, подготвяйки почвата за одобряването му от лидерите на НАТО на среща на върха през юли, заявиха пред Ройтерс дипломати от НАТО и САЩ.\r\n\tПланът ще изисква НАТО да има 30 сухопътни батальона, 30 ескадрили изтребители и 30 бойни кораба - например разрушители - готови за разполагане до 30 дни след привеждането им в бойна готовност, макар че предложението не обсъжда конкретна численост на военнослужещите или краен срок за създаването на стратегията.\r\n\tРазмерът на батальоните варира в различните страни от НАТО - от 600 до 1000 войници.\r\n\tТова изправя европейските правителства, порицавани от президента на САЩ Доналд Тръмп за орязването нна военните разходи след Студената война, пред предизвикателството да решат дългогодишни проблеми с хеликоптерите и самолетите, спрени от полети поради липса на резервни части.\n\n\r\n\t\"Имаме противник (Русия), способен бързо да навлезе в балтийските страни и Полша при сухопътна атака\", каза високопоставен дипломат от НАТО, запознат с плановете на САЩ. \"Не можем да си позволим лукса да загубим месеци, докато се мобилизираме\", допълни дипломатът, според когото предложението на САЩ е известно като \"30-30-30-30\".\r\n\tАмерикански представител заяви, че инициативата цели преди всичко да противодейства на Русия и съответства на Стратегията за национална сигурност на Пентагона за 2018 г., която обвинява Москва, че се стреми \"да разклати НАТО\".\r\n\tРуските военни учения миналата година, в които според западни представители са участвали 100 000 военни, също така породиха опасения от случайни конфликти, които биха могли да бъдат предизвикани от подобни учения или от евентуални интервенции в рускоезични райони на балтийските страни.\r\n\tКремъл твърдо отрича да има подобни цели и твърди, че именно НАТО е заплахата за сигурността в Източна Европа.\r\n\tЗаварени неподготвени от завземането на Крим през 2014 г. и руската интервенция в Сирия през 2015 г., САЩ приемат с недоверие публичните декларации на Кремъл и искат да бъдат подготвени за всяка евентуалност.\r\n\tСъс своите над 2 милиона военнослужещи силите на НАТО превъзхождат по численост тези на Русия, чиито военнослужещи на действителна служба са около 830 000 според британския Международен институт за стратегически изследвания.\r\n\tАнексирането на Крим от Русия накара НАТО да създаде малки сили за бързо реагиране (spearhead force) и да разположи четири батальона в балтийските страни и Полша, подкрепяни от американски войници и оборудване на ротационен принцип.\r\n\tНе е ясно обаче колко бързо алиансът би могъл да придвижи многобройни сили към източния си фланг и колко дълго би могъл да ги поддържа, имайки предвид, че Франция е ангажирана до краен предел на силите си в Африка, а британските съкращения са ограничили размера на силите, готови за разполагане.\r\n\tСпоред изследване от 2016 г. на корпорацията \"Ранд\" Великобритания, Франция и Германия биха могли да сформират по една бригада всяка, съставена от три или повече батальона заедно с бойни танкове и други бронирани машини, за около месец. Но ресурсите им биха били сериозно изтощени, оставяйки ги без капацитет за каквито и да било други конфликти.\r\n\tДруга неизвестна величина е как предложението на САЩ \"30-30-30-30\" би пасвало на останалите предложени инициативи за подобряване на европейската военнна боеспособност и адресиране на дефицитите във въоръжението и други военни активи.\r\n\tПрез декември ЕС постави началото на отбранителен пакт за развиване на сили за отговор при кризи и съвместна работа за разработка на нови хеликоптери и кораби. Президентът на Франция Еманюел Макрон се стреми към създаването на нови европейски \"сили за намеса\" под френско ръководство.\r\n\t\"Ние разполагаме само с определено количество сили в Европа и те не може да бъдат обвързвани с всяко военно предложение\", каза високопоставен дипломат от НАТО.\r\n\t\r\n\tПо БТА.", "date": "2018.06.06", "title": "САЩ притискат НАТО за повече сили в бойна готовност за възпиране на руската заплаха"}
{"url": "https://www.mediapool.bg/svetat-e-po-razmiren-v-sravnenie-s-predi-10-godini-news279956.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРавнището на мира в световен мащаб е спаднало в сравнение с преди 10 години, което се дължи главно на конфликтите в Близкия изток и Африка. Това установява проучване на австралийския Институт по икономика и мир (ИИМ), огласено днес и цитирано от Ройтерс.\r\n\t\r\n\tДиректорът на института Стив Килелия обясни пред агенцията, че това \"бавно, постепенно спадане на равнището на мира\", произлизащо от Близкия изток и Северна Африка, се прехвърля и в други зони. \"Както можете да видите, мирът е интегрално обвързан с икономическото благосъстояние\", добави той и окачестви проучването на ИИМ като единственото, което отчита икономическите последици от насилието.\r\n\t\r\n\tЗа създаването на своя т.нар. Световен индекс на мира институтът е използвал данни на мозъчни тръстове, изследователски институти, правителства и университети. Обобщението установява, че насилието през 2017 г. е нанесло щети на икономиката за 14,8 трилиона долара, тоест близо 2000 долара на човек. Ако най-размирните страни - Сирия, Южен Судан и Ирак - бяха като най-спокойните - например Исландия или Нова Зеландия, това би донесло на техните икономики 2000 долара на глава от населението, пише в доклада на Института по икономика и мир.\r\n\t\r\n\tЕвропа е класирана като най-мирния район в света, а Близкият изток и Северна Африка - като най-размирните.\r\n\t\r\n\tСправка в уебсайта на института сочи, че през 2017 г. България, класирана между Ботсвана и Малайзия, запазва 28-ото място от предходната година, което е в \"светлозелената зона\" на висока сигурност. България изпреварва по релацията сигурност-икономика няколко държави от ЕС, сред които Хърватия, Латвия, Полша, Естония, Литва, Италия и даже Великобритания.\n\n\r\n\tВ индекса, включващ 163 държави, Русия заема 151-о място, изпреварена непосредствено от Северна Корея и следвана от Пакистан, ДР Конго, Украйна, Централноафриканската република, Судан, Либия, Сомалия, Йемен, Южен Судан, Ирак, Афганистан и Сирия.", "date": "2018.06.06", "title": "Светът е по-размирен в сравнение с преди 10 години"}
{"url": "https://www.mediapool.bg/kabinetat-otlozhi-otpuskaneto-na-porednite-20-mln-lv-za-bdzh-news279931.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството е отложило отпускането на извънредните 20 млн. лв. за спасяването на БДЖ от фалит на заседанието си в сряда, стана ясно от изказване на финансовия министър Владислав Горанов.\r\n\tКабинетът трябваше да разреши  на извънредни 20 млн. лева на железниците, за да не фалира дружеството. Причината е, че сметките на компанията бяха запорирани по искане на кредитори, а половината сграда на централата на железниците в София . Идеята беше сумата впоследствие да бъде възстановена от очакваните приходи от отдаването на \"Летище София\" на концесия. Намерението на правителството обаче срещна редица критики от икономисти, че се наливат поредните милиони в \"кацата без дъно\" БДЖ.\r\n\t коментира в сряда Владислав Горанов, като посочи, че се водят интензивни разговори с облигационерите. По думите на министъра целта е постигане на по-добър резултат за компанията по изтегления през 2007 г. облигационен заем. Водят се разговори за това дали е възможно да се постигне някаква отстъпка от страна на облигационерите, допълни министър Горанов.\r\n\tВ отговор на въпрос той каза, че е готов да подкрепи търг за нов подвижен състав на железниците при определени условия.  заяви финансовият министър и изрази надежда до следващите две - три седмици правителството да разгледа концесията за летището.\r\n\tГоранов напомни, че  останалото се поема от българския данъкоплатец.\n\n\r\n\tПоследната бюджетна финансова инжекция за БДЖ бе направена преди около четири месеца, когато  на компанията, за да погаси свои дългове по облигационния заем от 2007 г. Този трансфер бе в рамките на одобрената от Европейската комисия  за железниците в размер на 224 млн. лв.\r\n\tПреди няколко дни Горанов припомни, че държавата отделя от бюджета си субсидия за жп превозите в размер на  По думите на финансовия министър БДЖ се нуждае от още 80 млн. лева, които също най-вероятно ще бъдат отпуснати.\r\n\tМиналата седмица стана ясно, че двама от кредиторите на БДЖ по втория облигационен заем са подали с Софийския градски съд  от главница по кредита. Съдът е одобрил иска частично и са запорирани сметки на дружеството за 20 млн. лв. Половината от централата на БДЖ в София пък бе обявена за продан.\r\n\t е взет през 2007 г. за рефинансиране на стари задължения към различни институции и за извършване на текущи ремонти на товарни вагони, като реално не е бил наложителен за извършването на дейността на дружеството. До момента остатъкът на задълженията по заема е в размер на \r\n\t\"Облигационерите са в законното си право да изискат дължими средства по съдебен път. Решението на СГС и временният запор на сметките на \"БДЖ Пътнически превози”  към настоящия момент, в случай че бъде намерено решение на възникналата ситуация в краткосрочен план\", заявиха от железниците .\r\n\tДържателите на книжа по втория облигационен заем (Dexia kommunalkredit bank AG, KA Finanz AG, Depfa Bank PLC, БНП Париба и др.) са сред най-големите кредитори на БДЖ.  и дори през 2014 г. кредиторите заплашиха да започнат процедура за предсрочната му изискуемост.\r\n\tПрез лятото на 2017 г. пък националният жп превозвач получи  От тях 20 млн. лева бяха за изплащане на средства по облигационния заем, а останалите - за погасяване на задължения към НАП.\r\n\tПлановете на железниците бяха до края на 2018 г. холдингът да погаси  но очевидно финансовото състояние на дружеството не позволява това.", "date": "2018.06.06", "title": "Кабинетът отложи отпускането на поредните 20 млн. лв. за БДЖ"}
{"url": "https://www.mediapool.bg/i-shumen-s-patriotichna-initsiativa-shte-smenyat-turskite-imena-na-mestnosti-news279966.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед като всички партии в Стара Загора с изключение на ДПС се включиха в странната инициатива на патриотите да бъдат преименувани местностите с турско-арабски имена, такъв ход се готви и в Шумен.\r\n\tНа 28 юни се очаква общинският съвет в града да обсъди искането на съветника от \"Атака\" Добрин Чайлев да се създаде временна комисия, която да проучи турско-арабските имена на местностите в общината и да предложи нови наименования, съобщиха издания в града.\r\n\tЧайлев съобщава, цитиран от ″Дневник″, че вече е внесъл докладна записка за създаване на временна комисия за преименуването и има входящ номер от 4 юни. Следващото заседание на общинския съвет е на 28 юни и по думите на Чайлев искането му по закон трябва да бъде включено в дневния ред.\r\n\tОбщинският съветник от \"Атака\" каза, че инициативата е лично негова и само той се е подписал под искането. След това обаче е провел разговори със свои колеги и е получил уверение за подкрепа от общинските съветници от \"Патриоти за Шумен\" и Националния фронт за спасение на България.\r\n\tЧайлев говорил и с представител на ГЕРБ, които имат 14 от общо 41 съветници и са най-голямата група, но засега от ГЕРБ са му казали, че трябва да обсъдят въпроса и нямат решение за подкрепа. ДПС разполагат с петима общински съветници.\n\n\r\n\t\"Отсега искам да успокоя, че няма да се сменят имената на Томбул джамия (на снимката) или на Куршум чешма, става дума за местности, не за исторически обекти\", заяви Добрин Чайлев. Засега той няма данни колко местности ще бъдат засегнати от евентуална промяна.\r\n\tРешението на общинският съвет в Стара Загора да смени думи като \"бунар\", \"баир\", \"кория\" с \"кладенец\", \"рид\" и \"горичка\" предизвика остра реакция и неодобрение. От мюсюлманското вероизповедание определиха случващото се като \"нов \"възродителен процес\"", "date": "2018.06.06", "title": "И Шумен с ″патриотична инициатива″: ще сменят турските имена на местности"}
{"url": "https://www.mediapool.bg/mezhdunarodnite-razgovori-v-es-shte-struvat-nai-mnogo-19-evrotsenta-na-minuta-news279964.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМеждународните разговори в рамките на ЕС да не струват повече от 19 евроцента на минута. Това е заложено в новия Кодекс за електронните съобщения, който беше договорен след 12-часови преговори между Европейската комисия, представлявана от българския комисар по цифровата икономика и общество Мария Габриел, Европейския парламент и Европейския съвет, председателстван от България, съобщиха от представителството на ЕК в България.\r\n\tТова е най-голямото и важно законодателно досие в обхвата на Цифровия единен пазар, който трябва да донесе мрежите от ново поколение 5G. Това означава по-бърза и сигурна скоростна връзка с интернет.\r\n\t\"Новите правила проправят пътя за 500 милиарда инвестиции в мрежи с много голям капацитет, включително в отдалечени и селски райони, за по-добри обществени услуги и по-голяма защита на интересите на предприятията и хората\", каза еврокомисарят Мария Габриел. По-думите ѝ по-добрата свързаност ще допринесе за създаването на много нови малки и средни предприятия, ще стимулира предприемачеството и иновациите, ще се превърне във важен двигател на икономическия растеж.\r\n\tКакво предвижда новият Кодекс за електронните съобщения?\r\n\tНовият Кодекс за електронните съобщения ще засили разгръщането на 5G мрежи, като се гарантира наличието на 5G радиочестотен спектър в ЕС до края на 2020 г.. Той ще предостави на операторите и предвидимост от поне 20 години по отношение на лицензите, е посочено в съобщението.\n\n\r\n\tОсвен това се улеснява въвеждането на нови фиксирани мрежи с много високи капацитети чрез по-предвидими правила за съвместно инвестиране и насърчаване на споделянето на риска при разполагането на мрежи.\r\n\tНовите правила ще осигурят и по-тясно сътрудничество между Европейската комисия и Органа на европейските регулатори в областта на електронните съобщения (БЕРЕК) при надзора на новите мерки.\r\n\tНовият кодекс ще даде и повече ползи и защита на потребителите, независимо от това дали провеждат традиционни разговори по телефона или чрез Skype, Viber, WhatsApp и други.\r\n\tЦената на международните разговори в рамките на ЕС не трябва да надвишава 19 цента на минута, като същевременно се гарантира ненарушаване на конкуренцията, иновациите и инвестициите, е посочено още в съобщението.\r\n\tКодексът гарантира, че всички европейци ще имат достъп до комуникационни услуги като електронно правителство, онлайн банкиране или видео разговори.\r\n\tОсвен това се предвижда тарифите за разговори да бъдат по-прозрачни, а потребителите - по-добре защитени, когато се абонират за пакетни услуги. Вече ще е много по-лесна смяната на оператора със запазване на номера, включително с правото на компенсации, ако процесът отнеме по-дълго време, обещава ЕК.\r\n\tОсвен това се осигурява по-добра защита на гражданите в извънредни ситуации чрез по-точно локализиране на местоположението на обаждащия се, разширяване на възможностите за текстови съобщения и видео обаждане при спешни случаи, по-добра защита срещу хакерство или злонамерен софтуер.\r\n\tКакво предстои \r\n\tНасърчаването на инвестициите в мрежи с много висок капацитет става все по-важно за образованието, здравеопазването, производството или транспорта. За да отговори на тези предизвикателства и да подготви цифровото бъдеще на Европа, през септември 2016 г. ЕК предложи създаването на европейски Кодекс за електронните съобщения и предложение за регламент относно органа на европейските регулатори в областта на електронните съобщения.\r\n\tКодексът ще модернизира настоящите правила на ЕС в областта на далекосъобщенията, които са актуализирани последно през 2009 г.\r\n\tПрез март 2018 г., преговорните екипи се споразумяха за пътя към управлението на радиочестотния спектър, за да могат да въведат 5G в ЕС.\r\n\tСлед като бъде изцяло приет от Европейския парламент и Съвета, държавите-членки ще\r\n\tразполагат с две години за транспониране на Кодекса за електронните съобщения в националното законодателство.", "date": "2018.06.06", "title": "Международните разговори в ЕС ще струват най-много 19 евроцента на минута"}
{"url": "https://www.mediapool.bg/novoto-italiansko-pravitelstvo-poluchi-vot-na-doverie-v-senata-news279940.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовата популистка коалиция в Италия получи вот на доверие в Сената и по този начин съставът на кабинета ѝ и програмата за управление бяха одобрени от горната камара, предаде ДПА.\r\n\t\r\n\tСнощи сенаторите подкрепиха вота на доверие със 171 гласа \"за\" срещу 117 \"против\". Двайсет и пет сенатори се въздържаха.\r\n\t\r\n\tГласуването беше първото изпитание за коалицията между противопоставящата се на имиграцията партия \"Лигата\" и антисистемното Движение \"5 звезди\", след като правителството встъпи в длъжност в петък.\r\n\t\r\n\tПодобно гласуване ще има и в сряда в долната камара на парламента - Камарата на депутатите. В обръщението си към сенаторите премиерът Джузепе Конте заяви, че водещ приоритет ще бъде слагането на край на незаконната имиграция и че Рим трябва да засили връзките с Русия.\r\n\t\r\n\tВ гласуването освен сенаторите от двете управляващи партии доверие на правителството гласуваха и няколко сенатори от избирателните райони в чужбина. Против кабинета гласуваха бившият съюзник на \"Лигата\" - десноцентристката партия на Силвио Берлускони \"Форца Италия\" и левоцентристката Демократическа партия. Другата партия съюзник от десноцентриската коалиция - \"Италиански братя\" се въздържа.", "date": "2018.06.06", "title": "Новото италианско правителство получи вот на доверие в Сената"}
{"url": "https://www.mediapool.bg/frantsiya-predupredi-che-naprezhenieto-s-iran-mozhe-da-eskalira-news279919.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренският президент Еманюел Макрон предупреди, че има опасност от ескалация, която може да доведе до конфликт, след като Иран обяви, че увеличава капацитета си за обогатяване на уран, съобщи Франс прес.\r\n\t\"Има взаимно покачване на напрежението и приканвам всички да стабилизират ситуацията и да не се поддават на тази ескалация, защото тя ще доведе само до едно нещо - до конфликт\", каза Макрон след среща с израелския премиер Бенямин Нетаняху в Париж.\r\n\tНамерението на Иран не означава, че той е излязъл извън рамките на споразумението от 2015 г. за ядрената му програма, добави френският президент.\r\n\t\"Отново изразих пред премиера (Нетаняху) дълбокото си убеждение, което се споделя от европейските ни партньори, че иранското ядрено споразумение от 2015 г. трябва да се запази, за да има контрол над ядрената дейност в региона\", обясни Макрон на съвместна пресконференция с Нетаняху.\r\n\tКак може някой да смята, че \"пълното отсъствие на контрол и задължения е за предпочитане пред рамката от 2015 г.\", запита Макрон, цитиран от Асошиейтед прес.\n\n\r\n\tТова споразумение е \"етап, който трябва да бъде допълнен от споразумение за ядрената дейност след 2025 г. и работа по въпросите за балистичната дейност на Иран и регионалното присъствие на Иран\", добави френският президент.\r\n\tИзраелският премиер каза, че не е поискал от Франция да се оттегли от ядрената сделка с Иран, защото според него тази сделка ще се разпадне, след като САЩ се оттеглиха от нея и наложиха отново санкции на Техеран.\r\n\t\"Не поисках от Франция да се оттегли от сделката с Иран, защото мисля, че тя ще се разпадне под натиска на икономическите реалности\", каза Нетаняху, имайки предвид заплахите от нови американски санкции срещу фирмите, които биха работили с Иран.\r\n\t\"За мен най-голямата заплаха за света днес са ядрените оръжия в ръцете на радикален ислямистки режим като Иран\", заяви израелският премиер.\r\n\tНа въпрос дали иранското решение да увеличи капацитета си за обогатяване на уран не дава право на гласовете в САЩ и Израел, които смятат, че режимът в Техеран няма да спази задълженията си, Макрон отвърна отрицателно.\r\n\t\"Станалото просто показва, че когато някой реши да се оттегли от някое споразумение, това не насърчава другата страна да го спазва. Смятам, че това е въпрос на елементарен здрав разум, с който никога не трябва да се разделяме в живота\", каза леко иронично френският президент.", "date": "2018.06.06", "title": "Франция предупреди, че напрежението с Иран може да ескалира"}
{"url": "https://www.mediapool.bg/turski-rapar-zaplashen-ot-10-godishna-prisada-news279916.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПопулярният турски рапър Ежел е заплашен от 10 годишна присъда заради окуражаване на употребата на наркотици. 28-годишният музикант, чието истинско име е Йомер Серкан Ипекчиоглу, е обвинен в подбуждане към употребата на канабис чрез публикации в социалните мрежи, както и в текстовете на песни, съобщи агенция Доган.\r\n\tТой бе арестуван миналия месец в Истанбул от полицията за борба с наркотиците.\r\n\tПрокурорите настояват той да получи ефективна присъда, съобщи БГНЕС.\r\n\tПравозащитната организация ”Амнести интернешънъл” вече започна кампания с настояване за освобождаването на Ежел, заявявайки, че е \"задържан единствено за мирно упражняване на правото му на свобода на изразяване\".\r\n\tЕдин от примерите, представени в обвинителния акт, е снимка, която певецът споделил в своя акаунт в Twitter, показвайки го с растение канабис. Снимката била харесана от над 5000 фенове.\n\n\r\n\t\"Под влиянието на хашиш светлината е по-ярка, поемат се кълба дим / Моят път е тъмен, посоката ми, звездите и шумовете. Луната е по-красива от слънцето\", се казва в текста на песента \"Нощи\".\r\n\tЕжел отрича всякакви злоупотреби. Той призна, че е направил снимката с растението, без да има за цел да насърчи употребата на наркотици.\r\n\tРоденият в Анкара композитор привлече вниманието на обществеността с дебютния си албум \"Muptezhel\" миналата година. Неговата музика носи влиянието на звезди като Еминем и 50 Сент. Песните му са гледани няколко милиона пъти онлайн.\r\n\tКритиците обвиняват правителството на президента Реджеп Тайип Ердоган, че притиска творци, които често се оплакват от цензура.", "date": "2018.06.06", "title": "Турски рапър заплашен от 10-годишна присъда"}
{"url": "https://www.mediapool.bg/oad-reshi-da-zapochne-protsedura-po-zamrazyavane-na-chlenstvoto-na-venetsuela-news279941.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОрганизацията на американските държави (ОАД) прие резолюция за започване на процедура по замразяване на членството на Венецуела в организацията от 34 страни \"в името на представителната демокрация\", предадоха Ройтерс и Асошиейтед прес.\r\n\t\r\n\tНа заседание на ОАД във Вашингтон 19 страни гласуваха за започване на процедурата, четири бяха против, а 11 се въздържаха. Резолюцията бе внесена от САЩ, Аржентина, Бразилия, Канада, Коста Рика, Чили, Гватемала, Мексико, Парагвай и Перу.\r\n\t\r\n\tЗа приемането на резолюцията бяха нужни 18 гласа. В нея не се споменава изрично преустановяване на членството на Венецуела, но се създава възможност за процедура, която може да доведе до такова замразяване, ако то бъде подкрепено от 24 страни от ОАД.\r\n\t\r\n\tВ документа също така се заявява, че победата на Николас Мадуро в президентските избори през май не е легитимна. Тази позиция вече бе приета поотделно от 15 страни от ОАД.\r\n\t\r\n\tДосега ОАД е вземала подобни мерки само два пъти. През 1962 г. Куба бе изключена от организацията, а членството на Хондурас за кратко бе замразено след военен преврат през 2009 г. През 2009 г. бе отменено изключването на Куба, но Хавана отказа да се върне в състава на ОАД, отбелязва АП.", "date": "2018.06.06", "title": "ОАД реши да започне процедура по замразяване на членството на Венецуела"}
{"url": "https://www.mediapool.bg/fani-davidova-mozhe-li-nyakoi-sas-zdrav-razum-da-dopusne-zalichavane-na-imenata-ot-obvinitelnite-aktove-news279917.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\r\n\tАпокалипсисът най-после дойде! Шегувам се, разбира се. Погледната ″от високо“, цялата картина на защитата на личните данни не е променена особено. Сериозна регулация имаше и преди това. Знаете ли, принципите на защитата на личните данни винаги са били едни и същи от както това законодателство е видяло бял свят, те остават непроменени и днес след влизането в сила на Общия регламент за защита на личните данни – т.е. GDPR.\r\n\tПредварително се извинявам на армията нови експерти по GDPR, че ще отнема малко от героичния им блясък, но основните положения при защита на личните данни са отдавна познати, и пак много се извинявам, не са нещо страшно, а обратното – те са прости и логични:\r\n\t1. Личните данни трябва да се обработват справедливо и законосъобразно.\r\n\t2. Да се обработват само с предварително определена и обявена цел\r\n\t3. Количеството данни, които се събират, трябва да е пропорционално на целта.\r\n\t4. Личните данни трябва да бъдат актуални във всеки един момент.\r\n\t5. Да се съхраняват само толкова, колкото да се изпълни целта, за която са събрани.\r\n\t6. Да се спазват правата на субектите на данни: право на информация, право на достъп, право на възразяване, право на поправка, право на изтриване право на жалба.\r\n\t7. Осигуряване на адекватна техническа защита срещу незаконна обработка.\r\n\t8. Да се прехвърлат на трети лица само при определени условия.\r\n\tТова е – никога не е било различно и сега не се изисква нищо повече от администраторите на данни.\n\n\r\n\tНай-честите злоупотреби с лични данни винаги са били свързани или с прекомерно събиране на данни или с използването на данните не за това, за което са били събрани първоначално.\r\n\t\r\n\tЗащото технологиите се развиват и предоставят много и нови възможности за злоупотреба с данни, а правото трябва да отговори на това, като даде адекватна защита на субектите на данни.\r\n\tПреди 15 години не беше посилно да се направи таргетирано профилиране на хора, както това се прави сега благодарение на социалните мрежи, обменът на данни не беше така улеснен от облачните услуги. Днес тези възможности са факт и законодателят трябва да осигури гаранции, хората спокойно да могат да обменят информация и данни, без да се страхуват, че това, което сами и доброволно са предоставили, да кажем за да се похвалят, да споделят, да се ползват от всички видове онлайн услуги, ще бъде използвано за нещо различно от първоначалната идея.\r\n\tGDPR не означава световно вето върху де що има лична данна по земята.\r\n\tТочно обратното – GDPR е регулация, която цели да осигури свободния обмен на данни и информация при гарантиране правата на гражданите. Трябва да можем да се ползваме спокойно от всички възможности, които предлага съвременният свят, без да се притесняваме, че сме наблюдавани, профилирани и заради това класирани в нечий план или стратегия, която може да бъде използвана включително срещу нашите интереси и права.\r\n\tВсъщност, фундаментално новите неща, които GDPR въвежда са едва четири: разширява се териториалният обхват на защита; въвежда се извънредно висок размер на санкции; нови изисквания към формата на съгласието за обработване на данни и въвеждане на задължение за някои структури да назначат Длъжностно лице по защита на данните (ДЛЗЛД). Всичко останало е само усъвършенстване и изчистване на старата регламентация.\r\n\t\r\n\tАми, в началото и аз много се чудех защо има такова неразбиране и защо попадам на огромно количество щуротии по прилагане на регламента. Коментирах с колега, специалист по търговско и корпоративно право текста на GDPR и той ми каза, че за него това не е правен текст, а методика или учебно помагало.\r\n\tТогава си дадох сметка, от къде произтича проблемът с прилагането на GDPR. В повечето случаи правото ни дава конкретни отговори, рецепти и формули, които да прилагаме. Тук това няма как да стане, защото са покрити необятен кръг от ситуации. Затова GDPR ни дава подход и инструмент за решение, а не точен алгоритъм.\r\n\tВсяка компания, всяка ситуация, трябва да прегледа дейността си през ″рентгена “ на принципите на защита на данните, които изброих по-горе: Какви данни на физически лица задължително трябва да събера, за да мога да си свърша основната дейност; за какво ги използвам; докога ги съхранявам; какви средства на защита осигурявам, информирал ли съм субектите на данни за правата им.\r\n\tИ за всяка компания отговорите ще са различни, съответно необходимите мерки ще са различни в зависимост от дейността, която упражняват и количеството данни, които обработват.\r\n\t\r\n\tАко компаниите и до момента са спазвали изискванията на законодателството за защита на данните, те не би следвало да похарчат кой знае какъв бюджет, за да приведат вътрешните си политики в съответствие с изискванията на Регламента.\r\n\tБезспорен положителни ефект от влизането в сила на GDPR е обновяване на фокуса върху защитата на личните данни. Наложи се всеки един Администратор, да прегледа и опресни вътрешните си процедури по събиране и обработване на лични данни, да опресни знанията на своите служители и да ги направи по-внимателни във връзка с обработването на лични данни. Наложи се Администраторите на данни да “изчистят” излишното и ненужно количество данни, които досега съхраняваха “за всеки случай”, и да оставят единствено необходимия минимум от данни, както и да дадат адекватни на новите технологии средства на защита на данните.\r\n\tТочно това ще следят и институциите, които ще са ангажирани с контрола по прилагане на регламента: Обработването на лични данни при всеки администратор, отговаря ли на вече изброените принципи на защита и осигурени ли са адекватни мерки за сигурност.\r\n\tМного ми се иска да подчертая, че GDPR се отнася не само до компаниите и частните предприемачи. От моя гледна точка той се отнася с двойно по-голяма тежест за органите на държавна и местна власт, макар да не съм забелязала дори сянка на притеснение у последните.\r\n\t\r\n\tКъде да дават съгласие и къде не ще преценят гражданите. Моята препоръка е по-скоро към компаниите: четете регламента с очите на разума и здравата логика, а не с очите на паниката.\r\n\tВ случая с необходимостта от искане на съгласие – четете чл. 6, чл. 7 и чл. 49 от регламента. Напълно ясно е, че когато има законово задължение за събиране на определени данни (напр. при сключване на трудов договор), съгласие не следва да се иска. Напълно ясно е, че когато закон изисква събирането на данни (напр. при деклариране на доход), съгласие не се иска.\r\n\t\r\n\tЗа малко да кажа ″Не″, но после чух уточнението ″български условия“, а то е необятна вселена, що се отнася до възможности за пречки, и моето въображение не би могло да предположи какви варианти ще предложи реалността.\r\n\tФакт е, че заради въвеждането на новия регламент ще отпадне задължителната регистрация на администраторите на данни към КЗЛД, което е по-скоро облекчение, отколкото затруднение пред бизнеса. Но как ще бъдат прилагани изискванията на регламента към конкретни администратори, не мога да кажа.\r\n\tИмам известни притеснения, че ще има престараване в изискванията към Администраторите, но ще видим. Много държа да подчертая, че страховитите глоби няма да бъдат налагани толкова лесно. Няма да има ситуация “Добър ден, ти непоискани мейли ли изпращаш - я дай тука глоба 20 милиона”.\r\n\tНалагането на финансова санкция според регламента е супер крайна мярка, която задължително е предхождана от много други далеч не толкова страшни действия от страна на контролиращия орган.\r\n\t\r\n\tПотребителите и компаниите са равнопоставени и взаимнозависими едни от други. Те не биха могли да бъдат във война. Защо компаниите да използват оръжие срещу тези, от които зависи печалбата им? Задължителна част от развитието на всяка компания е добрата репутация и доверието, което имат потребителите в нея. Ако компаниите искат да оцелеят в конкурентна среда, те трябва да внимават и да защитават адекватно данните на потребителите, които при първи сигнал, че има вероятност от злоупотреба с данните им, ще се преместят при конкурента.\r\n\tПоложението стои по съвършено различен начин в държавния сектор. Там гражданите нямат нито избор, нито опция да откажат да предоставят данните си. Ето защо и регламента де факто предвижда по-строги изисквания именно към публичните органи, отколкото към частните компании. Така например, органите на публична власт до един са задължени да назначат служител по защита на данните, докато за компаниите от частния сектор това не е така.\r\n\t\r\n\tФигурата на ДЛЗД е прекрасна илюстрация на това кое е предизвикателството при приложението на регламента. Няма рецепта, няма формула. Преценява се всеки конкретен казус, като се прегледа през принципите на защита на личните данни, които изброих в началото.\r\n\tДва примера, които ще дадат отговор на вашия въпрос. Работодател с назначени, ако щете, 5 хиляди души служители. Събира и обработва основно лични данни на наетите лица във връзка с трудовото им правоотношение. Ниско рискови данни, събират се на основание трудов договор, съществува законово задължение за обработване, обема от данни, сроковете за тяхното съхранение са установени в трудовото законодателство. Няма основание да се назначава ДЛЗД независимо от големия брой физически лица, чиито данни се обработват.\r\n\tДруг вариант обаче: малка компания с двама служители – разработват и продават мобилни приложения. На пръв поглед такава компания дори не следва да описва регистрите, които обработва. Но едно от приложенията, които компанията продава, дава възможност на клиентите си да обменят бързо файлове съдържащи медицински данни с лекарите си, с близките си и т.н – кръвни изследвания, снимки от скенер, рецепти и пр., а компанията софтуерно обслужва този обмен. В този случай се налага използването на услугите на ДЛЗД, поради съществото работата, която компанията извършва и данните, които обработват във връзка с това.\r\n\tПо друг начин казано, когато компаниите се колебаят дали трябва или не трябва да си назначат ДЛЗД, трябва да извършат конкретна преценка на собствената си дейност и нейната технология спрямо изискванията на регламента.\r\n\t\r\n\tАз нямам коментар за това. Няколко пъти прочетох новината в деня на излизането ѝ, защото честно казано помислих, че не съм разбрала.\r\n\tНе мога да коментирам и не мисля, че някой е в състояние да го направи. Просто защото Чл.2 от GDPR изрично изключва от приложното поле обработването на лични данни в полицейската и наказателната дейност.\r\n\tПо същия начин прокуратурата би могла да се позове и на Закона за здравето. Не съм в състояние да коментирам подобно нещо. Само ще отбележа, че ограничаването на принципа на публичност на Наказателния процес (чл.20 НПК) е нещо много, много опасно.\r\n\t\r\n\tПроблемите с българската адаптация започват още на техническо ниво.\r\n\tНе е нормално и не подлежи на коментар факта, че две години българските отговорни институции не са в състояние дори да направят достоверен официален превод на GDPR.\r\n\tНа  на КЗЛД в момента стои такова съобщение: “Поради установени технически грешки в превода на български език на Общия регламент за защита на данните, е стартирана официална процедура за отстраняването на тези грешки.”\r\n\tПредполагам, че ще има “престараване” в прилагането на регламента, но сериозни рискове пред защитата на професионалните тайни според мен не съществуват.\r\n\tНай малкото защото Регламентът се прилага с приоритет пред българското законодателство. Дори и в случай на конфликт, ще се приложи GDPR, а там категорично няма такава опасност.\r\n\tАз вярвам в българския законодател и не вярвам подобна възможност да бъде осъществена. Извинявам се, но може ли нечий здрав разум, да допусне публичните органи да засекретяват имената на лицата в обвинителните актове (нарушавайки основния принцип на публичност - един от темелите на Наказателния процес), а от друга, частни лица – лекари, адвокати, обвързани с конфиденциалност по закон да бъдат задължени да разкриват имената на клиентите си. Това е абсурд, който не мисля, че ще бъде допуснат.\r\n\t\r\n\tРегламентът се прилага с приоритет пред българското законодателство. Дори и в случай на конфликт, ще се приложи, GDPR, а там категорично няма такава опасност. Практиката на ЕСПЧ относно защитата на журналистическите източници е доста константна през годините и е в полза на журналистите.\r\n\tСледва ли да се заличават лични данни изобщо в публични съдебни актове е въпрос, по който неколкократно е изразявал становище ЕСПЧ. Например в делото Társaság a Szabadságjogokért срещу Унгария ([2009 г.] ЕКПЧ 37374/05 , съда констатира, че журналистите изпълняват функцията на \"социален наблюдател\" и така имат право на защита при легитимно събиране на информация по въпрос от обществено значение. Ограничаването на тази свобода \"представлява форма на цензура\", противоречаща на изискванията на член 10 от ЕКПЧ.\r\n\t\r\n\tДа ограничат достъпа до публични регистри, това напълно лишено от логика решение е отдавнашна мечта на българската администрация. През годините бяха правени няколко опита за това, спомням си със сигурност два последователни през 2005 и 2006 година, когато бяха направени два опита за промяна на ЗЗЛД точно в тази посока - да се ограничи достъпът до публични регистри и да се затворят данните, свързани с наказателното преследване.\r\n\tТук трябва много да се внимава, защото е много вероятно подобен опит да бъде повторен, а GDPR изрично предвижда дерогации относно данните, които са част от публични регистри или представляват информация от обществен интерес. Това означава, че данните част от публичните регистри задължително трябва да останат публични.", "date": "2018.06.06", "title": "Фани Давидова: Може ли някой със здрав разум да допусне заличаване на имената от обвинителните актове"}
{"url": "https://www.mediapool.bg/katar-poiska-da-vleze-v-nato-news279921.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВластите в Катар обсъждат възможността да кандидатстват в НАТО, съобщи вицепремиерът на държавата и министър на отбраната Халед бен Мохамед ал-Атийя в интервю пред списание \"Ал-Таляйа\".\r\n\t \r\n\t\"Ние активно сътрудничим с НАТО, това сътрудничество се развива всяка година и може да се стигне до разполагане на наша територия на военни или специализиран център на Алианса. Ние сме основни съюзници и ще търсим пълноценно членство в НАТО\", каза вицепремиерът.\r\n\t \r\n\tСпоред него, така страната ще се бори по-успешно с тероризма и каналите, по които той се финансира, а също така ще стане гарант на мира и сигурността в района.", "date": "2018.06.06", "title": "Катар поиска да влезе в НАТО"}
{"url": "https://www.mediapool.bg/makron-razgovorite-s-tramp-sa-kato-krenvirshite---po-dobre-da-ne-znaete-kakvo-sadarzhat-news279920.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДали наистина телефонният разговор между Доналд Тръмп и Еманюел Макрон за американските мита е бил ужасен, както твърди Си Ен Ен? Изключено е да коментирам, заяви френският президент и се позова на прочутото изказване на Бисмарк за производството на кренвирши, предаде Франс прес.\r\n\t\"Никога не съм разказвал какво става в кулисите\", заяви Макрон на съвместна пресконференция с израелския премиер Бенямин Нетаняху в Париж.\r\n\t\"Защото както е казал Бисмарк, ако обясним на хората от какво се правят кренвиршите, не е сигурно, че ще те ще продължат да ги ядат!\"\r\n\tВ четвъртък вечерта Макрон се е обадил на Тръмп да му каже, че решението на американския президент да наложи на Европа мита върху стоманата и алуминия е незаконно и погрешно и че ЕС ще отвърне на удара.\r\n\tБелият дом и Елисейският дворец съобщиха без коментари за разговора между двамата лидери, които публично афишират голямо приятелство.\n\n\r\n\tИзточник на Си Ен Ен обаче заяви, че разговорът преминал ужасно, защото \"Макрон мислеше, че може да говори откровено предвид отношенията им, но Тръмп не понесе да бъде критикуван така\".\r\n\tФренският президент категорично отказа да потвърди това твърдение.\r\n\t\"Държа хората да видят поднесеното ястие, но не съм убеден, че коментарите от кухнята способстват за доброто поднасяне на блюдото или подходящото му консумиране. Някакви хора са говорили за телефонния разговор, това не е дошло от моя страна!\", отсече Макрон.\r\n\tТой единствено призна, че разговорът е бил откровен.\r\n\tИзраелският премиер очевидно също бе запознат с кренвиршите на Бисмарк.\r\n\t\"Съгласен съм, невинаги е положително да се разказва съдържанието на някои разговори. Бисмарк е казал: в добра компания не се показва как се правят кренвирши и как се прави политика\", каза усмихнато Нетаняху.\r\n\t\"След Първата световна война Удроу Уилсън е казал, че вярва в откритите политики, до които се стига по открит начин. Аз пък вярвам в откритите политики, до които се стига тайно, защото за преговорите е полезно да останат поверителни\", добави израелският премиер.", "date": "2018.06.06", "title": "Макрон: Разговорите с Тръмп са като кренвиршите - по-добре да не знаете какво съдържат"}
{"url": "https://www.mediapool.bg/poreden-protest-sreshtu-aets-belene-borisov-izlaga-desnite-izbirateli-news279918.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПореден протест срещу рестартирането на проекта за строителството на АЕЦ ”Белене” се проведе пред парламента в сряда, ден преди очакваното рестартиране на проекта.\r\n\tАкцията бе организирана от ”Демократична България” и събра стотици граждани, които призоваха за оставка на управляващите.\r\n\tТе отправиха три искания: да се изостави окончателно идеята за строеж на АЕЦ \"Белене\", а площадката да се превърне в икономическа зона, да бъде потърсена отговорност на виновниците за поръчването на оборудванет, както и то да бъде продадено или да се използва от АЕЦ \"Козлодуй\".\r\n\tЛидерът на ДСБ и съпредседател на коалиция \"Демократична България\" Атанас Атанасов коментира, че \"проектът е икономически неизгоден, екологично опасен и искат да го строят, ако изобщо ще го строят, на площадката, която е сеизмично опасна\".\r\n\t\"Ние сме тук, защото Борисов излъга десните избиратели. Защото в предизборната програма на ГЕРБ не беше записано, че ще възобновяват строежа на \"Белене\". Ако го бяха записали, днес той нямаше да е премиер и нямаше ГЕРБ да е на власт, защото тези десни гласове, които се заблудиха, че той е алтернатива на БСП и го подкрепиха, нямаше да гласуват за него\", каза Атанасов.\n\n\r\n\tМартин Димитров от коалицията \"Демократична България\" коментира пред БНР, че \"Белене\" няма да бъде построена, но има опасност още милиарди да бъдат похарчени.\r\n\t”Смятам, че ”Белене“ няма да има и дори хората, които защитават централата, и те са наясно, че ”Белене“ няма да бъде построена. Техният план е да похарчат още милиарди, и наистина има опасност това да се случи. Това е най-сеизмично опасната площадка в целия ЕС и по тази причина аз твърдя, че в крайна сметка ”Белене“ няма да бъде построена, но има огромна опасност, защото БСП и ГЕРБ единодушно ще рестартират ”Белене“ тази седмица в българския парламент – заедно”, каза Димитров.\r\n\tОчаква се тази седмица парламентът да разгледа евентуалното отпадане на мораториума за изграждането на АЕЦ ”Белене”. Управляващите казаха, че има четири потенциални за  строителството на централата.", "date": "2018.06.06", "title": "Пореден протест срещу АЕЦ \"Белене\": Борисов излъга десните избиратели"}
{"url": "https://www.mediapool.bg/ukraina-prizova-grazhdanite-si-da-ne-poseshtavat-svetovnoto-parvenstvo-v-rusiya-news279922.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУкрайна призова гражданите си да не посещават Мондиал 2018 в Русия, предупреждавайки за риск от необосновани арести и агресия, предаде Франс прес.\r\n\tПризивът бе отправен, след като в понеделник съдът в Москва осъди на 12 години затвор украинския журналист Роман Сушченко за шпионаж. Сушченко е един от около 70-те украинци, задържани от руските власти по причини, смятани от Киев и правозащитници за политически.\r\n\tВ свое изявление украинското министерство на външните работи \"препоръчва настойчиво на украинските граждани да се въздържат от пътуване в Русия за Световното първенство по футбол\".\r\n\tВ изявлението се посочва още, че руските сили за сигурност арестуват, обвиняват в шпионаж и тероризъм и извършват и други провокации срещу украинците.\r\n\t\"С всяко проявление на украинския си произход рискувате да предизвикате агресия от страна на руските запалянковци, повечето от които не крият враждебността си към Украйна\", отбелязва министерството.\n\n\r\n\tВ Украйна от четири години правителствените сили са в конфликт с проруски сепаратисти, в който са убити над 10 000 души.\r\n\tКиев и Западът обвиняват Русия, че поддържа военно бунтовниците. Москва отрича това да е истина.", "date": "2018.06.06", "title": "Украйна призова гражданите си да не посещават Световното първенство в Русия"}
{"url": "https://www.mediapool.bg/zaginalite-pri-izrigvaneto-na-vulkana-v-gvatemala-dostignaha-75-dushi-news279923.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНационалният институт по съдебна медицина на Гватемала съобщи, че броят на загиналите в неделното изригване на вулкана Фуего се е увеличил до 75 души, съобщи Асошиейтед прес.\r\n\tИнститутът уточни, че само 23 от намерените тела са идентифицирани до момента. Изключително високите температури на отделените вулканични вещества, които засипаха някои селища, налагат използване на проби ДНК или други методи за идентификация на жертвите.\r\n\tВ неизвестност са 192 души, съобщи представител на ведомството за борба с природни бедствия, цитиран от Франс прес.\r\n\tПри изригването има 46 ранени, а 3271 души са евакуирани. Освен това 2625 души са пренастанени. Бедствието е засегнало общо 1.7 милион местни жители.", "date": "2018.06.06", "title": "Загиналите при изригването на вулкана в Гватемала достигнаха 75 души"}
{"url": "https://www.mediapool.bg/rabotodatelite-vizhdat-risk-ot-nepazarno-reshenie-za-belene-na-bazata-na-falshiva-informatsiya-news279928.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИма опасност \"рестартирането\" на АЕЦ \"Белене\" да доведе до прилагане на схеми за непазарни приходи за евентуалните бъдещи инвеститори и непазарни начини за ощетяване на данъкоплатците. От друга страна, се разпространява неистинска информация за цената на електроенергията, произведена от АЕЦ \"Белене\", за обема на бъдещото електропотребление в страната и за липсата на енергийни алтернативи.\r\n\tТакова предупреждение отправи в отворено писмо до Народното събрание в сряда Асоциацията на организациите на българските работодатели (АОБР), която включва Асоциация на индустриалния капитал в България, Българска стопанска камара, Българска търговско-промишлена палата и Конфедерацията на работодателите и индустриалците в България.\r\n\tВ писмото се посочва, че \"на 7 юни предстои Народното събрание да вземе изключително отговорно решение по въпроса за връщането на този проект в дневния ред на българската енергетика и при какви условия да стане това или, респективно - за продължаване на мораториума\".\r\n\tЧленовете на асоциацията припомнят, че нееднократно са изразявали позицията си, че разработването и реализацията на нови енергийни проекти е приемливо при категоричното условие да стане изцяло на пазарен принцип, без ангажименти както за гарантирани количества, така и за преференциални цени.\r\n\tМинистър Петкова анонсира, че проектът АЕЦ \"Белене\" ще се осъществява при \"пазарни условия\", но като такива тя огласява до момента само две изисквания: да няма държавни гаранции по осъществяването на проекта; да няма дългосрочни договори за изкупуване на произведената електроенергия. Не откриваме публично заявена изрична забрана на: преференциално ценообразуване; възможни доплащания на ценови разлики и/или премии; корпоративни гаранции от държавните дружества в енергетиката, например Български енергиен холдинг, Национална електрическа компания, АЕЦ Козлодуй, пишат работодателските организации. И продължават:\n\n\r\n\t\"Всъщност, гореизложените изисквания едва ли изчерпват възможните непазарни начини за ощетяване на данъкоплатците – корпоративни и физически лица. Следователно, осланяйки се на добронамереността както на законодателната, така и на изпълнителната власт, настояваме за ясна и еднозначна декларация, че ще бъдат пресечени всякакви възможности за \"иновации\" и прилагане на схеми за непазарни приходи.\"\r\n\tСпоред асоциацията на работодателските организации базовите принципи, които могат да обезпечат дългосрочната устойчивост на един проект, са прозрачност, пазарност, икономическа състоятелност. Отчитайки тези принципи, направените инвестиции до момента, както и мащаба на проекта АЕЦ \"Белене\", те смятат , че един успешен сценарий за реализация може да включва следните стъпки:\r\n\tДържавата апортира в публично дружество досегашните материални и нематериални активи, включващи инженеринг, лицензионни права, площадка, извършени строителни работи, както и цялото получено или предстоящо да бъде получено оборудване, на което България е законен собственик;\r\n\tПрави се проспект за публично предлагане на емисия акции на това публично дружество на фондовата борса в обем, обезпечаващ набирането на достатъчен капитал за осъществяване на инвестиционната програма – така по възможно най-прозрачен и пазарен начин ще бъде оценена икономическата състоятелност на проекта;\r\n\tПубличното дружество, в което след увеличението на капитала участват съответните инвеститори – стратегически, институционални, както вероятно и по-дребни такива (ако бизнес публиката наистина смята, че проектът е рентабилен), довършва изграждането на обекта АЕЦ \"Белене\", като е твърде вероятно да има необходимост от ангажиране и на дългов капитал;\r\n\tКато инвеститор и оператор на инсталацията АЕЦ \"Белене\", публичното дружество реализира произведената електроенергия на енергийната борса – от първия до последния мегаватчас на пазарни цени.\r\n\t\"Това, според нас, е реалистичната схема, по която би могъл да се осъществи проектът АЕЦ \"Белене\" – воден от икономическа логика и прагматизъм – без идеологеми, геополитически интерпретации, патетична фразеология и търсене на политически дивиденти. В същото време, като отчитаме заявените официални намерения да се стартира процедура за избор на стратегически инвеститор, считаме, че предварителните условия за водене на преговори с потенциалните кандидати следва да включват като основни изисквания - осигуряването на прозрачност, реализация на проекта на пазарен принцип и други приложими условия, част от които са посочени по-горе\", добавят работодателите.\r\n\tСпоред тях е необходима \"публична дискусия с участието на всички заинтересовани страни, а не разпространяване на неистинска информация – за цената на електроенергията, произведена от АЕЦ \"Белене\", за обема на бъдещото електропотребление, за липсата на алтернативи\".\r\n\tС аргумента, че такава била цената на електроенергията, произвеждана от АЕЦ \"Козлодуй\", в публичното медийно пространство смело се коментират цени на произведената от бъдещата АЕЦ \"Белене\" електроенергия в интервала между 25 и 50 евро за мегаватчас. Теза, която определяме като несъстоятелна и неадекватна на наличната информация – за сравнение, проектът Hinkley Point C, Великобритания заявява цена от 92,50 британски паунда за мегаватчас, при договор за 35-годишен период. През 2019 г. се очаква в Беларус да заработи нова АЕЦ, цените на която са от порядъка на 110 евро за мегаватчас. Проектът Akkuyu, Турция предполага цена от 124 щатски долара за мегаватчас, а разчетите за проекта на разширяване с два нови блока Paksi, Унгария са в горната граница на интервала 80-110 евро за мегаватчас, се посочва в писмото на работодателските организации до парламента.\r\n\tНационалният статистически институт системно разработва и публикува енергийни разчети, в т.ч. общ енергиен баланс, първично енергийно потребление, енергийна интензивност на икономиката. Анализът им недвусмислено показва подобряване на енергийната ефективност – за сравнение, при 0,470 тона нефтен еквивалент за 1000 евро БВП през 2012 г., същият показател за 2016 г. е 0,423. Същият извод можем да направим и за електроинтензивността – докато през 2012 г. за 1000 евро БВП са били вложени над 820 киловатчаса, през 2016 г. използваната електроенергия е 765 киловатчаса. Впрочем, нетното електропотребление в страната (отчитайки нетното производство и физическия внос, приспадайки загубите в електропреносната мрежа, нуждите от регулиране на електроенергийната система и физическия износ) през последните години е устойчиво в интервала 31-32 тераватчаса (данни на ЕСО, КЕВР и НЕК), при 3-4 процентен икономически растеж годишно. Естествено, налице е значителен нереализиран потенциал за подобрения в това отношение, пишат работодателите.\r\n\tОсвен това обаче те посочват, че съществуват алтернативни възможности – както в сферата на енергопроизводство, така и по отношение на енергопотреблението и енергийната ефективност. Сред примерите – новите поколения ВЕИ вече генерират електроенергия със значително по-ниски цени в сравнение с близкото минало, нарастващото потребление на природен газ неминуемо ще замести част от консумираната понастоящем електроенергия (тенденция сред битовите абонати), разработват се интелигентни мрежови решения, оптимизиращи двупосочната електросвързаност, значителен е технологичният напредък и при възможните решения за ефективно съхранение на електроенергия и балансирано електропотребление при оптимална електрогенерация.\r\n\tПри реализация на проекта \"Белене\" следва да бъдат елиминирани всички рискове, свързани с доминиращите \"нашенски\" разбирания за качество и контрол на изпълнение, продукт на корупционната среда и политическа намеса, включително във чисто технически въпроси. Необходими са допълнителни гаранции за ефективно прилагане на нормите за възлагане на поръчки с висока обществена значимост и разходване на значими средства, за високо качество на изпълнение, за обективна оценка на технологията на реакторите, и управление на риска на най-високото достижимо равнище, приемливо за цялото ни общество, за европейските ни партньори и съседи.\r\n\tНе на последно място, гласуването на решение относно мораториума от Народното събрание следва да протече паралелно с обсъждането на Стратегията за устойчиво енергийно развитие до 2030 г., чието изготвяне бе възложено на Министерството на енергетиката, припомнят в заключение на писмото си до народните представители от Асоциацията на на организациите на българските работодатели.", "date": "2018.06.06", "title": "Работодателите виждат риск от непазарно решение за \"Белене\" на базата на фалшива информация"}
{"url": "https://www.mediapool.bg/parlamentat-prie-po-visoki-globi-i-zatvor-za-brakonieri-news279924.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентът прие на първо четене по-високи глоби и затвор за бракониери. Те бяха предложени от парламентарната група на \"Обединени патриоти\" с промени в Наказателния кодекс.\r\n\tПроектът предвижда при незаконен улов в рибостопански води с мрежи, взривни вещества и др. на нарушителите да бъде налагана глоба от 200 до 1000 лв. В момента долният праг е 100 лева.\r\n\tПри повторно престъпление в проекта е разписано лишаване от свобода до две години (досега една) и глоба от 500 до 2000 лв., както и лишаване от права за ловуване.", "date": "2018.06.06", "title": "Парламентът прие  по-високи глоби  и затвор за бракониери"}
{"url": "https://www.mediapool.bg/da-zapazim-koral-seziraha-prokuraturata-za-nezakonna-ograda-okolo-plazha-news279926.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСдружение \"Да запазим Корал\" сезира в сряда Върховната административна прокуратура (ВАП) за това, че е ограничен достъпът на граждани до плажа, след като местен собственик постави ограда.\r\n\tСигналът бе подаден ден, след като туристическото министерство обяви, че в случая няма нарушение на закона, тъй като граждани можели да стигнат до плажа през две места. Минитър Николина Ангелкова бе сезирана по случая в понеделник.\r\n\tСпоред проверката на подчинените ѝ единият подстъп към плажа е през общинския път, \"има възможност за пешеходно преминаване и през частния терен\".\r\n\t\"Собствениците на имота са уверили, че през летния сезон няма да възпрепятстват туристите да преминават пеша, за да стигат до плажа\", увериха от ведомството на Ангелкова.\r\n\t\"Настояваме да бъде извършена проверка от върховната прокуратура дали е извършена действително проверка на място по сигнала им, има ли документи, доказващи извършената проверка, както и съответстват ли изводите за липса на нарушения с констатираните факти от извършената проверка\", пишат в сигнала си до ВАП от \"Да запазим Корал\".\n\n\r\n\tОт сдружението посочват, че \"видно от десетки публикации и видеа, на територията на пясъчните дюни, намиращи се непосредствено зад плажната ивица е разположено ограждение от дървени колове, забити в дълбочина непосредствено в сивите и облесени дюни зад плажа, напречно свързано с преграждане от тел\".\r\n\t\"Ограждението възпрепятства свободния достъп на гражданите до територия, представляваща изключителна държавна собственост, предназначена за публично ползване. Считаме, че поставеното съоръжение ограничава и прави невъзможен достъпът за пешеходци или хора, използващи детски или инвалидни колички\", се казва още в сигнала, до прокуратурата.", "date": "2018.06.06", "title": "\"Да запазим Корал\" сезираха прокуратурата за незаконна ограда около плажа"}
{"url": "https://www.mediapool.bg/putin-ochakva-otmyana-na-sanktsii-i-podobryavane-na-otnosheniyata-sas-zapada-news279925.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският президент Владимир Путин каза пред китайски медии, че очаква постепенно вдигане на икономическите санкции и нормализиране на отношенията на Русия със Запада, предаде ДПА.\r\n\tВ интервю за държавната Китайска медийна група, публикувано преди предстоящата визита на Путин в Китай, той каза, че сегашните санкции срещу Русия нито я изненадват, нито я плашат.\r\n\tПодобни ограничения \"постепенно ще бъдат отменени\", заяви Путин и добави: \"И ние ще нормализираме отношенията си с всички наши партньори, включително със САЩ, както и с онези, които се подчиняват на Америка и ни налагат санкции\".\r\n\tВ момент когато САЩ и традиционните им съюзници се карат за митата върху вноса, каза Путин, че други страни също са започнали да понасят загуби, които САЩ \"са започнали да им причиняват\" и това \"рано или късно ще навреди на всички, включително на инициатора\" на тези действия.\r\n\tПутин пристига в петък на тридневна визита в Китай, по време на която ще присъства на годишната среща на Шанхайската организация за сътрудничество, военен и икономически блок с фокус върху Евразия.\r\n\tРуско-китайската търговия нарасна до 87 милиарда долара през миналата година, каза Путин. Двете страни искат да стимулират сътрудничеството си в области като инфраструктура, енергетиката, научните изследвания и високите технологии.\n\n\r\n\tПо отношение на неотдавнашните международни преговори със Северна Корея, Путин каза, че подкрепя усилията на Китай за намаляване на регионалното напрежение и изготвяне на \"пътна карта\" за денуклеаризация на Северна Корея.\r\n\tПутин изрази надежда, че американският президент Доналд Тръмп ще се срещне с със севернокорейския лидер Ким Чен-ун на 12 юни в Сингапур и нарече решението на американския президент да разговаря с Ким \"мъдро и зряло\".", "date": "2018.06.06", "title": "Путин очаква отмяна на санкции  и подобряване на отношенията със Запада"}
{"url": "https://www.mediapool.bg/spetsializiranata-onkobolnitsa-e-namalila-dalgovete-si-news279934.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУниверситетската болница за активно лечение по онкология (УСБАЛО) е подобрила финансовите си резултати като е увеличила приходите си и е намалила задълженията си, показват цифрите за първото четиримесечие на 2018 г, отчетоха от лечебното заведение.\r\n\tНа 10.68 млн. лв. възлизат финансовите постъпления на лечебното заведение за първите четири месеца на тази година. Те са се увеличили с над 600 хил. лв. в сравнение със същия период на миналата. Над 90% от тях са по линия на НЗОК. Успоредно с увеличаването на приходите ръководството на болницата оптимизира и разходите му. Те са намалели с над 330 хил. лв. спрямо същия период на миналата година. Основният дял от тях – близо 40%, е за медикаменти, следвани от разходите за възнаграждения – около 20%. Редуцирането на разходите за възнаграждения се дължи на прекъснати и преразгледани договори за консултантски и други външни услуги.\r\n\tБлагодарение на повишаването на приходите и оптимизирането на разходите болницата е намалила дълговете си. С над 1.7 млн. лв. по-малко са задълженията на болницата към различни доставчици в края на април тази година в сравнение със същия период на миналата.\r\n\tС 1 млн. лв. по-малко е и делът на просрочените ѝ плащания. Най-голям дял от тях отново е за медикаменти и консумативи.", "date": "2018.06.06", "title": "Специализираната онкоболница е намалила дълговете си"}
{"url": "https://www.mediapool.bg/portnih-se-nuzhdae-ot-nad-100-mln-lv-za-da-opravi-kanala-na-varna-news279932.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 100 млн. лв. са необходими на Варна, за да не се наводнява при силни валежи като този в понеделник, обясни кметът на града Иван Портних на специална пресконференция в сряда. В бюджета на Варна обаче нямало пари за подобен ремонт.\r\n\tПортних коментира, че проблемът стои нерешен от десетилетия. Наводненията по улиците се получават, защото в централната част на Варна битовата и дъждовната канализация трябва да се разделят. Кметът обясни, че общината е готова с проекти, но трябва да намери финансиране.\r\n\tИзграждането на разделна канализация в центъра на Варна ще струва около 60 млн. лв. Проект има, но финансиране - все още не. Необходим е и нов колектор, който би поел дъждовните води, които в момента се стичат от горната до долната част на града. Неговото изграждане ще коства 40 млн. лева.\r\n\t\"Щетите по тротоарите и настилката по новоремонтираните пътни участъци ще бъдат възстановени за сметка на фирмите изпълнители, защото са в гаранция. Работата им започва още днес (сряда)\", каза Портних. Останалите щети ще бъдат оправени с парите от инвестиционната програма на общината. Свлечените земни маси около морето ще бъдат разчистени, а подлезите ще бъдат отводнени.\r\n\tСилният дъжд в понеделник превърна строящия се в момент бул. \"Васил Левски\" във Варна в голяма река. Причината е, че новият булевард минава буквално върху централния отводнителен канал, който отвежда водата от северната част на Варна към южната. Според кмета обаче стихията не е нанесла сериозни щети по обекта.\n\n\r\n\t\"Строителството на новия бул. „Левски” ще бъде спряно докато не изсъхне почвата по трасето. Иначе по изградената досега инфраструктура на новия булевард няма сериозни щети\", каза Портних.\r\n\tКметът сравни дъжда от понеделник с бедствието в кв. \"Аспарухово\" през 2014 г., когато загинаха 13 души.\r\n\tВ понеделник за два часа във Варна са се изсипали 72 литра на квадратен метър вода. Средната месечна норма е 50 л/кв.м., обясни Портних. При бедствието в кв. \"Аспарухово\" за около час паднаха около 100 л/кв. м.\r\n\tПо време на пресконференцията си Портних омаловажи проблема с подлеза на ул. Шипка, който се превърна в плавателен канал и потопи до покривите няколко автомобила.\r\n\t\"Оттам минава битов колектор на канализацията, като при големи водни количества шахтите на колектора избиват и съоръжението се наводнява\", обясни кметът на Варна, без да обясни как ще бъде решен проблемът.", "date": "2018.06.06", "title": "Портних се нуждае от над 100 млн. лв, за да оправи канала на Варна"}
{"url": "https://www.mediapool.bg/sedmitsa-predi-mondiala-rusiya-iska-da-zabravi-diplomaticheskite-krizi-news279933.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПовече от седмица преди началния удар Русия добавя финалните щрихи към Световното първенство, чрез което се надява като домакин да възстанови своя имидж, помръкнал заради все новите кризи със Запада. Но среща проблеми.\r\n\tВ логистичен план нещата са наред, но предстоящото най-голямо спортно събитие на планетата е съпътствано от страхове, свързани с расизма и насилието. Феноменът \"маймунски викове\" вече от месеци изпълва отново руските стадиони, съживявайки спомена за буйствата на местните хулигани по време на европейското от 2016 г.\r\n\t \r\n\tПреизбран триумфално през март, руският президент Владимир Путин наистина положи усилия нищо да не попречи на състезанията - мерките за сигурност бяха драстично засилени, а хулиганите, взети на мушка от властите - настоятелно помолени \"да внимават\" през цялото лято.\r\n\t \r\n\tСдружението за борба с дискриминацията във футбола \"Феър\" има други поводи за безпокойство. \"Никак не сме сигурни, че ще бъдат предотвратени ненасилствените расистки инциденти, въпреки многократните уверения в добра воля\", предупреди британската организация в доклад от миналата седмица.\r\n\t \r\n\tВластите пък са назначили миналата година координатор, натоварен с превенцията на расизма, и заявяват, че очакваните за Мондиала един милион гости на страната от цял свят ще бъдат топло посрещнати в 11-те града, които ще приемат мачовете. \r\n\t \r\n\t\r\n\t \r\n\tЩо се отнася до 12-те стадиона, пръснати из европейската част на най-голямата страна в света, строежът на някои доста се позабави. Всички обаче бяха предадени далеч преди началото на турнира и ФИФА се размина със студената пот, която помним от Световното в Бразилия през 2014-а.\r\n\t \r\n\tКолкото до спортната страна, очертават се обичайните фаворити: Германия - носителка на титлата, Бразилия и Испания. Следват Франция, Аржентина и аутсайдери като Белгия или Португалия. А шансовете страната-домакин да се представи добре са скромни.\r\n\t \r\n\tОтборът на Станислав Черчесов не е записал нито една победа през 2018 г. и се нарежда на трагичното 66-о място в класацията на ФИФА. Може би затова страстите не бушуват все още в Русия и атмосферата не намеква за обещаното грандиозно футболно празненство. \r\n\t \r\n\tА някои московчани, които могат да си го позволят, са предпочели да напуснат града, за да избегнат неволите покрай първенството и хилядите зрители, очаквани в страната, несвикнала с масовия туризъм. \r\n\t \r\n\tБез да е изявен футболен фен, Владимир Путин се надява най-скъпият Мондиал в историята на обща стойност 683 милиарда рубли (13.2 милиарда долара по средния курс от 2013-а насам, или близо 11.3 милиарда евро), най-малкото да вкара Русия в големите заглавия на новините по друг повод, освен международното напрежение.\r\n\t \r\n\t\"Домакините\" - такъв бе впрочем отговорът на руския лидер, запитан миналата седмица кой според него ще вземе Световната купа.\r\n\t \r\n\t\r\n\t \r\n\tРусия получи правото да организира Мондиала-2018 в остра схватка с Обединеното кралство. Това стана през 2010 г. След това федерацията стана обект на западни санкции заради незаконната анексия на полуостров Крим и подкрепата ѝ за сепаратистите в Източна Украйна, в която я обвиняват Киев и Западът.\r\n\t \r\n\tНапрежението между Изтока и Запада идва и от болезнени точки като Сирия, където руската армия се намеси по искане на сирийския президент Башар Асад, и САЩ, където се подозира Москва да е полагала усилия за избирането на Доналд Тръмп.\r\n\t \r\n\tПоследна засега шумна афера бе отравянето на бившия руски двоен агент Сергей Скрипал и дъщеря му в Англия. Лондон обвинява Москва; скандалът предизвика най-мащабната в историята вълна от реципрочни експулсирания. \r\n\t \r\n\tОсвен това Русия бе обвинена, че е задействала подкрепяна от държавата програма за допинг, стигнала връхна точка по време на зимните олимпийски игри в Сочи през 2014 г. Близо три години след началото на скандала Русия все още не се е справила с последиците и националната ѝ служба за борба с допинга не е възстановила членството си в Световната антидопингова агенция.\r\n\t \r\n\tВъпреки тези скандали само Исландия и Великобритания измежду всички страни-участнички обявиха дипломатически бойкот на Световната купа. Русия няма да изживее отново травмата от олимпийските игри в Москва през 1980 г., бойкотирани от над 50 страни по инициатива на САЩ.\r\n\t \r\n\t\r\n\t \r\n\tСедмица преди началния удар спортните въпроси вземат надмощие. Футболните агитки предпочитат да разискват добре ли е десният крак на бразилеца Неймар и в каква форма е лявото рамо на египтянина Мохамед Салах. \r\n\t \r\n\tЗвездата на \"Пари Сен Жермен\" получи контузия и хвърли Бразилия в тревога през март. Той се завърна на терена в неделя с мач срещу Хърватия. Резултат: едно изиграно полувреме и слалом из хърватската защита, приключил с гол само 20 минути след влизането му в играта.\r\n\t \r\n\tКонтузен във финала на Шампионската лига, Мохамед Салах зае обаче мястото си сред 23-мата египетски национали. Нападателят на \"Ливърпул\", играч на годината в Англия, може да се завърне с участие срещу отбора на Русия във втория мач на \"фараоните\" на 19 юни. Нищо насърчително за страната организатор, неуверена в силите си.\r\n\t \r\n\tПървият мач от турнира ще се играе на 14 юни на стадион \"Лужники\" в Москва. Домакините от Русия ще се изправят срещу гостите от Саудитска Арабия. От спортна гледна точка сензация няма, но залогът е огромен - горко на падналия в битката между двата национални отбора, които са най-зле от всички класирани според ранглистата на ФИФА.", "date": "2018.06.06", "title": "Седмица преди Мондиала  Русия иска да забрави дипломатическите кризи"}
{"url": "https://www.mediapool.bg/edrite-fermeri-sa-nedovolni-ot-oryazvaneto-na-subsidiite-za-zemedelie-sled-2020-g-news279937.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАсоциацията на земеделските производители в България (АЗПБ) и Националната асоциация на зърнопроизводителите (НАЗ) изразиха недоволството си от предложението на Европейската комисия (ЕК) да намали бюджета за Общата селскостопанска политика (ОСП) с 5 на сто за следващия програмен период 2021 – 2027. Това стана по време на годишна европейска конференция за финансовите инструменти за земеделие и развитие на селските райони в ЕС, която се проведе в София.\r\n\tВ двете организации членуват предимно едри земеделци, които обработват големи площи със зърно и предлаганото намаляване на „тавана“ на субсидиите от 300 000 на 100 000 евро ще ги засегне болезнено.\r\n\tПрез настоящия програмен период въпреки въведения „таван“ има фермери, които получават милиони левове, защото в него не влизат добавките по зелени плащания, „Натура“, обвързана подкрепа и т.н.. Сега обаче се предлага всички те след 2020 г. да влязат под „тавана“ до 100 хиляди евро.\r\n\tСпоред Мариела Иванова от НАЗ таванът за директните плащания ще се отрази негативно на зърнопроизводството, ще намалеят площите и продукцията, ще се провокира раздробяване на стопанствата.\r\n\tБившият земеделски министър и настоящ председател на АЗПБ Венцислав Върбанов смята, че предложените промени в ОСП ще предизвикат \"тежка криза\" в аграрния сектор.\n\n\r\n\t\"Трябва сериозно да бъде оценен рискът от изпадане в неконкурентна позиция и дестабилизация на европейските производители и преработватели\", каза той.\r\n\tПредложеното намаление на разходите за ОСП с 5% в реално измерение ще е много по-голямо и за двата стълба на селскостопанската политика – директните плащания и развитието на селските райони, каза Върбанов. За нас е неприемливо намалението на бюджета след 2020 г., допълни той.\r\n\tСпоред Върбанов намалението на средствата няма да позволи на сектора да се справи с новите предизвикателства - нестабилност на цени и пазари, климатични промени и екстремни метеорологични прояви, болести, нови амбициозни цели за околна среда, търговска либерализация, демографски проблеми, растящи очаквания на потребителите.\r\n\tПредложението на ЕК е за бюджет на ОСП от 365 млрд. евро за периода 2021 – 2027 г. От тях 286 млрд. евро са предвидени за директните плащания (първи стълб) и 78.8 млрд. евро за развитие на селските райони (втори стълб).\r\n\tЗа България орязването на директните плащания е минимално - с 0.79 на сто. Така общата, предалагана засега, сума би била над 5.6 млрд. евро или по около 800 млн. евро годишно - колкото страната получава и в момента.\r\n\tПо-значително е намалението на средствата по Програмата за развитие на селските райони (ПРСР), където предвидените за България средства са 1.97 млрд. евро при 2.3 млрд. евро за настоящия програмен период.\r\n\tЗърнопроизводителите в България изостават спрямо средните добиви в ЕС и са под пазарен натиск на източните държави – големите производители на зърно от Черноморския регион като Украйна и Русия, отбеляза Мариела Йорданова от Националната асоциация на зърнопроизводителите. Тя посочи, че за последните 10 години световното зърнопроизводство е нараснало един и половина пъти, докато в Русия, Украйна и Казахстан – три и половина пъти.\r\n\tСпоред Мариела Йорданова на българските производители липсват застрахователни продукти за климатични и фитосанитарни рискове.\r\n\tНамаляването на бюджета на ЕС за земеделие през следващия период би могло да се балансира с разкриване на нови финансови инструменти, каза еврокомисарят по земеделие и развитие на селските райони Фил Хоган.\r\n\tГенералният секретар на най-голямата фермерска организация в Европа - \"Копа Коджека\" (Copa-Cogeca) - Пека Песонен каза, че организацията не може да приеме някои от намаленията в бюджета на ОСП и ще лобира за запазване на средствата. Според него финансовите инструменти може да се окажат финансов лост и едно от решенията, с които държавите членки да повишат растежа в сектора. Те трябва да бъдат допълнително средство, не да заместват субсидиите, а да работят заедно с тях, каза Песонен.\r\n\tЗначението на финансовите инструменти ще продължава да нараства в новата ОСП, заяви министърът на земеделието Румен Порожанов.\r\n\t\"Прилагането на финансови инструменти през последните години спомогна за намаляване на лихвения процент и облекчаване на условията за кредитиране. Така земеделието ни се открои като сектор с положителен ръст на кредитиране\", заяви зам. министърът на земеделието, храните и горите Лозана Василева.\r\n\tТя припомни, че страната ни е една от първите в ЕС, които прилагат финансовите инструменти в селското стопанство. Стартът е през 2011 г. със създаване на гаранционна схема със средства от ПРСР 2007-2013 г.\r\n\tБлагодарение на гаранционния фонд се ускори изпълнението на инвестиционните проекти и се предотврати загубата на евросредства през миналия програмен период, отбеляза Василева. Със средства от гаранционния фонд бяха подкрепени 544 бенефициенти с инвестиции на стойност 119 млн. евро. Към момента, по действащата гаранционна схема, с гаранции са подкрепени 124 предприятия, каза Лозана Василева.", "date": "2018.06.06", "title": "Едрите фермери са недоволни от орязването на субсидиите за земеделие след 2020 г."}
{"url": "https://www.mediapool.bg/bulgaria-e-treta-v-es-po-broi-izmami-s-evrofondove-razkriti-ot-olaf-news279938.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария, Румъния и Унгария са държавите от ЕС с най-много разкрити измами от звеното към Европейската комисия за разследване на измамите с европари – ОЛАФ (Европейска служба за борба с измамите). Това става ясно от  на структурата за 2017 г., разпространен в сряда.\r\n\tЗа петгодишния период между 2013 г. и 2017 г. службата  с препоръка за възстановяване на средства по проекти, получили пари от еврофондовете - структурните, инвестиционните и земеделските. Това е сравнително висок брой разследвания и поставя България на трета позицията в негативната класация. На първо място е Румъния – 107 разследвания с препоръка за връщане на пари, следвана от Унгария – 49.\r\n\tМного от държавите в ЕС имат  приключили с препоръки, а Швеция, Люксембург, Ирландия, Финландия, Естония, Дания, Кипър – нула броя. Хърватия, Белгия, Латвия, Малта, Словения са с по едно подобно разследване. За Германия са отчетени 7 разследвания, за Франция – 8, за Испания и Великобритания – по 5. По-голям брой случаи са отчетени за Гърция, Италия, Полша и Словакия.\r\n\tНе става ясно дали броят на разследванията се дължи на по-голямо внимание към определени държави от страна на европейската служба или по-голям брой получени сигнали.\r\n\tЗа България е препоръчано възстановяване на около 0.54% от плащанията, което е приблизително на средното ниво за ЕС, което е 0.43%.\n\n\r\n\tПрави впечатление, че българските институции между 2013 и 2017 г.  независимо от това дали са били с цел измама или просто грешки. Страната е обявила пред европейските служби 904 нарушения, докато Румъния е декларирала 5 759 случая, Гърция – 2 251, Чехия – 3 480, Словакия – 1 672. За сравнение Германия е декларирала сама 1 771 нередности с еврофондове на своя територия, а Франция – 1 240. Испания е абсолютен рекордьор по този показател с 11 161 обявления.\r\n\tОколо  за периода 2010 – 2017 г., сочи още докладът. За България процентът е 41%, а за Румъния – 33%. В Германия до присъди се е стигнало само в 21% от случаите, а в Литва – 67%.\r\n\tВ доклада на ОЛАФ е представена и статистика с разследванията на звеното на  тъй като това е един от източниците на средства за европейския бюджет. В тази класация България стои доста по-добре. Разследванията, завършили с препоръки, са 16, което е сравнително малък брой и доста под този за големите държави като Германия – 35 случая, и Франция – 24. За Холандия се отчитат 48 случая, за Италия – 31, за Румъния – 27.\r\n\tСпециално по отношение на митата в доклада на ОЛАФ е разказан български случай за разкрити нарушения в Агенция \"Митници\". Българското ведомство обаче по собствена инициатива е предало случая на разследващите в Брюксел.\r\n\tСтава дума за  която бе разкрита през май 2017 г. при акция на ГДБОП и прокуратурата. Оказа се, че схемата е действала през 2015 г. на територията на България и Македония, като прокуратурата повдигна обвинения срещу 8 българи, някои от които бивши служители на Агенция \"Митници\".\r\n\tВ доклада на ОЛАФ се припомня, че по случая са проверени 110 операции за транзит, докладвани от митниците, които са установили, че те са незаконно заличени от системата. Транзитните операции са инициирани в много държави членки – Полша, Унгария, Германия, Франция, Литва и Словакия. За всички тези операции като крайна дестинация в ЕС са обозначени две български гранични митнически служби, като крайната точка на движение на стоките са били Сърбия и Турция. Установено е обаче, че камионите и стоките изобщо не са преминали през въпросните митнически служби.\r\n\tПроверката е показала, че в някои от случаите незаконното електронно прочистване е станало часове, след като операциите по транзит са инициирани в системата, като физически е било невъзможно транспортът да се осъществи светкавично. Сръбските и турските митници са информирали българските си колеги, че стоките изобщо не са влезли физически на територията на двете държави. Хакерската атака е станала чрез отдалечен достъп до българската митническа информационна система.\r\n\t в които е отправила 309 препоръки до националните и европейските власти. Препоръчано е възстановяване на 3 млн. евро, което е значително повече в сравнение с предходни години. Започнати са 215 нови разследвания. Средно разследванията на ОЛАФ продължават около година и половина, става ясно още от доклада.", "date": "2018.06.06", "title": "България е трета в ЕС по брой измами с еврофондове, разкрити от ОЛАФ"}
{"url": "https://www.mediapool.bg/saprugata-na-tomislav-donchev-zaplashi-vsichki-tsigani-s-toyaga-news279936.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъпругата на вицепремиера Томислав Дончев Светлана Дончева пусна в сряда във Фейсбук откровено расистки коментар, заплашвайки всички цигани с \"тояга\". Тя написа: \"Морковите за циганите са на свършване, време е за тоягата!\"\r\n\tОт този коментар не стана ясно в какво се състои \"моркова\" за циганите, нито какво ще представлява тоягата. Малко по-късно публикацията бе свалена, след като събра множество коментари, включително много обвинения в расизъм към Дончев.\r\n\tСлед това Светлана Дончева излезе с нов коментар, в който обвинява някого в блокиране на публикацията ѝ.\r\n\t\"Да блокирате публикацията ми бе лесен ход, действие на слаби и страхливи хора. Не ме е страх от вас. Няма да ме накарате да мисля различно, да се изразявам свободно и да споделям, това, което мисля. Нахъсвайте се помежду си колкото искате. Изпращайте ми анонимните си гнусни извратени пожелания. Не ме трогвате. Само ме карате да си мисля, че вярата в интеграцията е илюзия, с която съм живяла дълги години.\"\r\n\tСветлана Дончева е експерт по еврофондовете в Българската стопанска камара и няма реална власт да използва \"тояга\" срещу някого, но пък съпругът ѝ е вицепремиер.\n\n\r\n\tНакрая Дончева обясни с трети постинг във Фейсбук, че \"морковът и тоягата\" е метафора, която се използва в политиката, икономиката и бизнеса и изразява процес на стимулиране и наказание в зависимост дали се спазват дадени правила или не.\r\n\t\"Не съм забелязала някоя държава, служител или предприятие да са се засегнали от подобно сравнение. Къде видяхте омраза, расизъм и ксеонофобия не знам. Да, вярно е, че публикацията ми засяга определена етническа група, за което се извинявам. Грешка беше, че ви сложих под общ знаменател. Не всички цигани са престъпници, както и не всички българи са честни и почтени граждани. \"Тоягата\", за която толкова много се вълнувате в моята публикация е израз на моето дълбоко убеждение, че към ромската общност трябва да се прилагат не само стимули, но и наказания, така както същото се прилага и за българите, когато нарушават правилата\", обяснява Дончева.\r\n\tТя недоумява къде точно има расизъм в нейното изказване, в което всички цигани са сложени под един знаменател и заплашени с тояга по неясен повод.\r\n\t\"Аз искам равноправие, но не само в правата, но и в задълженията. Вие, ромите, сте тези, които държите да се отличавате и към вас да се отнасяме специално, внимателно и деликатно. Ако считате, че сте равни, а аз вярвам, че сте такива, защо за вас има специални програми за интеграция? Ако всичко с вас е ОК, защо дъжавата, ЕС и много американски фондации наливат милиони долари и евро за да се интегрирате и вие все не сте интегрирани или поне много малка част от вас? Защо няма такива програми за евреи, арменци или руснаци? Този диалог може да продължи безкрайно, но аз не желая да го водя, защото очевидно няма смисъл. Има смисъл в спазването на законите и на обществените правила. А тези, които са се почувствали засегнати, моля за извинение! И още нещо. Това, че съм обвързана семейно с един от вицепремиерите на България не означава, че трябва да си запуша устата и да нямам право на свободно изразяване на това, което мисля. Аз съм независима личност и нямам никакво намерение да спазвам някакъв измислен остарял и ненужен етикет\", коментира Дончева в третия си коментар във Фейсбук.", "date": "2018.06.06", "title": "Съпругата на Tомислав Дончев заплаши всички цигани с тояга"}
{"url": "https://www.mediapool.bg/borisov-ne-razbira-zashto-go-narichat-sluga-na-putin-news279939.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов не разбира защо е оприличаван на \"слуга на Путин\", след като президентът Румен Радев е бил пръв в Москва, а за него няма подобни изказвания.\r\n\t, каза Борисов, цитиран от БНР.\r\n\tТой коментира, че държавният глава е показал, че не е безпартиен.\r\n\t, посочи той. \r\n\t \r\n\tБорисов отхвърли , че корупцията у нас се разраства \"като раково образувание\", и определи коментарите на държавния глава като  \"партийни изказвания\":\r\n\t \r\n\t\r\n\t \r\n\tПо , премиерът съобщи, че тази сутрин на ръководството на МВР.\r\n\tОт вътрешното ведомство му отговорили, че били положили много усилия и старания за навременното залавяне на Пелов, но той 4-5 пъти се измъквал от заложените му засади.\r\n\tБорисов добави, че ще изчака вътрешния министър да се върне и да се направят нужните анализи по случая.\n\n\r\n\t\"В никакъв случай не ми е приятно\", добави премиерът.\r\n\tСпоред него обаче проблемът е бил и в това, че има голям дефицит на полицаи.\r\n\t\"Много неща трябва да се променят, но мисля, че много добри неща се направиха\", допълни Борисов. Той се надява, че от този случай ще бъдат изведени необходимите поуки, особено за хората, които работят в проследяването, задържането и издирването.\r\n\t\r\n\tВ сряда Борисов откри ново предприятие в Индустриалната зона в Божурище. То е собственост на компанията \"Мултивак България Продакшън\" ЕООД, която е дъщерно дружество на световния лидер Miltivac, специализиран в производството на вакуум-опаковъчни решения, етикиращи машини, системи за контрол и инспекция, както и роботизирани опаковъчни линии.\r\n\t обърна се към гостите на откриването премиерът.\r\n\t \r\n\tТой отбеляза, че гръбнакът на германската икономика са семейните фирми. И допълни, че точно този вид фирми имат много инвестиции в Севлиево, Габрово, Дулово, Божурище и на други места в България.\r\n\t \r\n\t, добави премиерът.\r\n\t \r\n\tТой коментира, че преди няколко години индустриалната зона в Божурище е била гола поляна, а сега всичко се е изградило наново като един нов град. Според него инвестициите в страната ни са с над 2 млрд. повече и те са в заводи, фабрики и производство, а не само в сферата на услугите. Премиерът не уточни в сравнение с кого, къде или кога инвестициите са повече с 2 милиарда.\r\n\t \r\n\tНо пък обясни, че за инвеститорите е много важно, че в България има 10-процентен плосък данък, икономически растеж, стабилно евро спрямо лева, огромен фискален резерв и най-нисък дълг в Европейския съюз.\r\n\t \r\n\tПо думите му за още по-голяма сигурност България кандидатства за влизане в Еврозоната, за да се гарантират още повече инвестициите в страната ни. Кога по-точно формалното кандидатстване в еврозоната ще стане факт премиерът също не уточни.\r\n\t \r\n\tКомпанията \"Мултивак България Продакшън\" ЕООД, която е със сертификат за Инвеститор клас \"А\" от Министерството на икономиката, започна строежа на новия си завод от групата Милтивак през септември 2016 г. Новата производствена база се простира на обща площ от 20 000 квадратни метра и включва модерно производство, складова и логистична база, шоурум, офиси и социална сграда.\r\n\t \r\n\tС откриването на новата производствената база в България общият обем на производството на компанията ще бъде повишен, като прогнозният ръст през 2018 г. е около 10 на сто.", "date": "2018.06.06", "title": "Борисов не разбира защо го наричат \"слуга на Путин\""}
{"url": "https://www.mediapool.bg/skapite-voenni-sdelki-minavat-skorostno-prez-parlamenta-news279942.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроектите за закупването на нов тип изтребители и бронирани машини  ще бъдат гласувани в пленарната зала на парламента още в четвъртък. \r\n\t \r\n\tВ сряда те бяха одобрени и от парламентарната комисия по бюджет и финанси, след като преди ден минаха през ресорната военна комисия. \r\n\t \r\n\tПроектите отново бяха подкрепени от депутатите на ГЕРБ, \"Обединени патриоти\" и ДПС. \n\n\r\n\t \r\n\tОт БСП гласуваха \"въздържали се\", от партия \"Воля\" нямаше представител в комисията.\r\n\t \r\n\tСпоред информация на БНР обаче се очаква БСП да ревизира позицията си и да ги подкрепи в пленарна зала. \r\n\t \r\n\tВицепремиерът и министър на отбраната Красимир Каракачанов благодари на депутатите от бюджетната комисия за подкрепата: \r\n\t \r\n\t\"И наистина българската армия заслужава внимание, заслужава тези средства за обновление и модернизация, защото времената, в които се налага да живеем, не стават по-сигурни, а стават все по-опасни и все по-несигурни\". \r\n\t \r\n\tДвата проекта са на обща стойност над 3.2 млрд. лева с ДДС, а до седмици се очаква МО да подготви и проекта за купуването на два нови патрулни кораба, който с ДДС ще се доближи до 1 млрд. лева.", "date": "2018.06.06", "title": "Скъпите военни сделки минават скоростно през парламента"}
{"url": "https://www.mediapool.bg/deklaratsiya-na-dps-sreshtu-preimenuvaneto-na-mestnosti-predizvika-skandal-v-ns-news279943.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДекларация, прочетена от председателя на ДПС Мустафа Карадайъ в сряда, предизвика скандал в парламента.\r\n\tВ документа се заклеймява решението на Общинския съвет в Стара Загора, с което се преименуват 800 местности, чиито турско-арабски названия се трансформират в български.\r\n\tПатриотичната ″инициатива″ бе съобщена от ВМРО, а към нея на местно ниво са се присъединили ГЕРБ и БСП.\r\n\tСпоред ДПС с това действие ГЕРБ е доказала, че не уважава силата на изграденото и не оценява българския етнически модел. От партията призовават отговорните институции да предприемат незабавни действия, а всички държавни органи да осъдят всеки подобен акт, който създава предпоставка за напрежение.\r\n\t\"С това решение могат да бъдат провокирани реципрочни контрадействия на други общински съветници, но нашият апел е да не се отговаря на чужди провокации за разделение и противопоставяне. По този начин рискувате бъдещето на моята, на вашата, на нашата родина\", каза Карадайъ. Той призова свободните и активни граждани в защита на демокрацията.\n\n\r\n\t\"Вече прескочихте една минута. Благодаря ви господин Карадайъ\", каза пък председателката на парламента Цвета Караянчева, която му изключи микрофона и така му отне думата.\r\n\tПоследваха недоволни възгласи и викове \"Оставка\".\r\n\tВ коментар на декларацията на ДПС депутатът от \"Обединени патриоти\" професор Станислав Станилов посочи, че българският етнически модел не е измислен от почетния председател на движението Ахмед Доган.\r\n\t\"Българският етнически модел беше създаден от българския народ след Освобождението и, ако това не е вярно, в България няма да има турци, а то има и то твърде много. Българският етнически модел позволи на тези турци да останат и мирно да живеят с всички българи, което те сега не искат да го правят\", заяви Станилов.\r\n\tВ темата се намеси и Йордан Цонев.\r\n\t\"Искам да ви запитам: Там, където има други мнозинства в общинските съвети, как ще им попречите, ако те решат да отговорят на това с това, давате ли си сметка, аз да ви запитам като етнически българин и като християнин. Там дали си давате сметка за това. Дали си давате сметка, че през тези 20 години има отказ от реваншизъм, от една истински патриотична част от българското население. Когато говорите тук за разнообразието по българската земя, че има разнообразие от религии, разнообразие от етноси, разнообразие от имена, ако не си давате сметка, вие не сте патриоти\", каза той.", "date": "2018.06.06", "title": "Декларация на ДПС срещу преименуването на местности предизвика скандал в НС"}
{"url": "https://www.mediapool.bg/izyavleniya-na-poslanika-na-sasht-v-stil-tramp-vbesiha-berlin-news279944.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството на САЩ защити \"свободата на словото\" на посланика си в Германия, който предизвика бурни реакции с изказването си, че иска да подкрепя консервативни партии в Европа, предаде ДПА.\r\n\t\r\n\tВ публикувано в неделя интервю за американския крайнодесен сайт Брайтбарт посланикът Ричард Гренел, който е на тази длъжност от по-малко от месец, заяви, че с него са влезли в контакт \"множество консервативни движения от цяла Европа\", които споделили с него усещането си, че тяхното политическо течение е във възход.\r\n\t\r\n\t\"Абсолютно искам да подкрепя други консерватори навсякъде в Европа, други лидери\", добави Гренел.\r\n\t\r\n\tСлед остри реакции в Туитър той сякаш отстъпи донякъде, като нарече \"смехотворна\" мисълта, че би подкрепял консервативни партии или кандидати на избори в Европа.\r\n\t\r\n\t\"Стоя обаче зад думите си, че сме свидетели на пробуждане на мълчаливото мнозинство, на тези, които отхвърлят елитите и техния измислен свят\", уточни той, като заяви, че тази промяна \"е водена от Тръмп\".\n\n\r\n\t\r\n\tИзказванията на Гренел предизвикаха изненада и недоволство в САЩ и Германия, тъй като от посланиците се очаква да избягват открито политически изявления и да се държат неутрално.\r\n\t\r\n\tВчера член на германското правителство обвини Гренел в намеса във вътрешните работи на Германия, а левите партии поискаха посланикът да бъде отзован.\r\n\t\r\n\tГерманският външен министър Хайко Маас заяви, че е взел под внимание интервюто на Гренел за Брайтбарт и последвалите критики.\r\n\t\r\n\t\"Със сигурност ще има някои неща за обсъждане и затова е добре, че посланикът ще бъде приет от държавния секретар Андреас Михаелис\", каза Маас.\r\n\t\r\n\t\"Посланиците имат право да изразяват мнението си\", заяви говорителката на Държавния департамент Хедър Науърт, като същевременно призна, че с изказванията си Ричард Гренел \"представлява Белия дом\".\r\n\t\r\n\t\"Понякога има мнения, които може да се харесват или не. Има и свобода на словото. Смятам, че посланик Гренел единствено подчерта, че в момента в Европа има консервативни партии и кандидати, които се представят добре, нищо повече\", добави тя.\r\n\t\r\n\tПрез май Гренел също привлече вниманието с изказването си, че работещите в Иран германски компании трябва незабавно да прекратят дейността си там, след като САЩ се оттеглиха от иранското ядрено споразумение.\r\n\t \r\n\tС този президент всичко вече е различно\r\n\t \r\n\tПасажите, в които Гренел говори за мълчаливото мнозинство, благополучието на обикновения работещ човек и високомерието на политическия елит и в които той остро критикува сегашната бежанска политика в Европа, спокойно биха могли да бъдат повторени от него на някоя от сбирките на дясноконсервативната \"Алтернатива за Германия\". С тях той би си спечелил много аплодисменти, коментира Инес Пол от .\r\n\t \r\n\tДосега беше нечувано чужд посланик да се меси така грубо във вътрешната политика на страната-домакин. Та нали задачите на посланика са да разяснява възгледите на страната си, да гради мостове и да потушава конфликти! Всеки, който сега се възмущава и учудва на това, че Гренел дефинира своята роля по друг начин, очевидно още не е разбрал, че с този американски президент всичко вече е различно. Включително и досегашните правила в дипломацията, пише по-нататък авторката.\r\n\t \r\n\tДоналд Тръмп е предприемач, идващ от шоу-бизнеса, където са и най-големите му успехи. За него политиката не е \"изкуство на възможното\", както я беше дефинирал Ото фон Бисмарк. За Тръмп, както и за всички останали популисти най-важен е ефектът. В този смисъл: когато Гренел говори от Германия за серийна миграция и същевременно хвали австрийския хардлайнер Себастиан Курц, той отлично знае какво върши - американецът иска да окуражи онези сили в Европа, които (както и самият Тръмп) атакуват установения ред. Той адресира интервюто си към десните националистически лидери - като държавните ръководители на Унгария и Полша. Гренел се обръща към онези, които се противопоставят на Европа в днешния ѝ вид, продължава Инес Пол.\r\n\t \r\n\tАмериканският посланик използва страховете на хората много умело - подобно на началника си в Белия дом. Дипломатът използва и слабостите на системата, преследвайки следната цел: налагане на нов ред на Стария континент. Той трябва да отслаби ЕС, от което пък трябва да спечели най-вече Америка.\r\n\t \r\n\tОстрите реакции, прекомерната възбуда и призивите за отзоваване не помагат в борбата срещу тази стратегия, целяща да отслаби ЕС. В една надпревара, изразяваща се в това кой кого ще надвика, винаги ще печели Тръмп. На Германия и нейните европейски партньори не им остава нищо друго освен да приемат, че не могат да разчитат на Доналд Тръмп. Те трябва да приемат и това: американският президент не само заплашва Европа с търговска война, но и използва един от своите топ-дипломати, за да ускори разцеплението в Общността.\r\n\t \r\n\tИма само един адекватен отговор на тази нова форма на трансатлантически отношения: ясен договор за бъдещето на Европа, в който да има място не само за големите, но и за малките страни. Колкото и горчива да е истината: от съюзник в момента САЩ са се превърнали в опасност, която подклажда разделението. След интервюто на посланик Ричард Гренел вече няма никакво съмнение в това, пише авторката на Дойче веле.", "date": "2018.06.06", "title": "Изявления на посланика на САЩ в стил \"Тръмп\" вбесиха Берлин"}
{"url": "https://www.mediapool.bg/dvoikite-po-literatura-sled-7-klas-rastat-po-matematika-padat-news279945.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлабите оценки на първия модул от матурата по литература след 7 клас тази година са 8166, което е увеличение спрямо миналата година, когато те са били 7761. В същото време резултатите по математика се подобряват. Тази година има 12 869 \"двойки\" при 13 533 миналата година, съобщиха в сряда от Министерството на образованието и науката, представяйки анализ на резултатите от националното външно оценяване на седмокласниците.\r\n\tПрез 2016 г. слабите оценки по математика от първия модул бяха 17 983 и това беше изключително голям брой \"двойки\", припомни Евгения Костадинова, директор на дирекцията \"Съдържание на предучилищното и училищното образование\" в МОН. Тя отбеляза, че подобряването на резултатите по математика в 7 клас се дължи на упоритата работа, но и на изготвените планове от всички училища и от регионалните управления на образованието за повишаване на резултатите по математика.\r\n\t\"Резултатите от матурите по математика след седми клас са малко по-високи спрямо миналогодишните, а тези по български език - малко по-ниски. Ситуацията в различните области е различна\", коментира министърът на образованието Красимир Вълчев в Министерски съвет.\r\n\tТой уточни, че тези резултати трудно могат да се обвържат с последните промени в образователната система, които се очаква да имат ефект занапред. \"Днес по-скоро говорим за нормални колебания в отчетените резултати\", каза министърът.\r\n\t\n\n\r\n\tПрез 2018 г. на първия модул по български език и литература (БЕЛ) отличните оценки в седми клас са 1559, а през 2017 г. \"шестиците\" са били 3304. Сега отличните оценки в първия модул по математика са 6285, а през миналата година са били 3857.\r\n\tПрез тази година по български език и литература в седми клас с максимален резултат от 100 точки са трима ученици, като от МОН не уточняват дали това са момичета или момчета. През 2017 г. със 100 точки по БЕЛ са били шестима седмокласници.\r\n\tПрез 2018 г. с максимални 100 точки по математика са 68 седмокласници, а през 2017 г. са били 251. С 0 точки по БЕЛ през тази година са 151 ученици в седми клас, а през миналата година са били 105. По математика с 0 точки през 2018 г. са 182-ма ученици в седми клас, а през 2017 г. са били 151.\r\n\t\r\n\tСредният резултат от първия модул по БЕЛ в седми клас през 2018 г. е 32.60 точки (от 65 точки), което е равно на оценка \"добър\". Средният резултат от първия модул по математика сега е 30.43 точки (от 65 точки) или отново оценката е \"добър\".\r\n\tПрез тази година и по БЕЛ, и по математика има повече добри и много добри оценки, коментира Костадинова.\r\n\tОт МОН отчетоха, че продължава тенденцията все повече седмокласници да работят по втория модул по БЕЛ - за написването на преразказ с дидактическа задача по непознат за учениците текст.\r\n\tИ по БЕЛ, и по математика с най-висок среден брой точки по региони в страната са седмокласниците от София-град, Смолян, Варна и Бургас, като на последните места са учениците от Сливен, Ловеч, Монтана, Ямбол.\r\n\tАнализът на МОН показва, че по БЕЛ седмокласниците са показали по-добри умения за определяне на вида на изречението по състав, което е пряко свързано с пунктуацията на сложните изречения. Сега учениците са показали по-малко грешки при преобразуването на пряката реч в непряка и правилно са свързали цитати със заглавието на съответната творба.\r\n\tСпоред експертите на МОН занапред трябва да продължи работата на учениците, свързана с извличането и обработването на информация от текст и таблица, с разпознаването на съставното сказуемо в изречението и със съвместяването на глаголните времена в преразказа, който през тази година беше по откъс от творба на Бранислав Нушич.\r\n\tПо математика за първи път задача от геометрията е с най-висока успеваемост сред седмокласниците - 71 процента, и това е 9-та задача. Учениците са се справили успешно и с намирането на корените на линейното уравнение и на линейното неравенство.\r\n\t\r\n\tВ отговор на въпрос към министър Красимир Вълчев дали МОН ще обмисли промени в правилата за прием на първокласници в големите градове Вълчев каза, че от следващата година ще има промени, които \"по-скоро ще бъдат фини настройки в системата\", а не цялостно изменение на концепцията.\r\n\tПринципът на близост ще бъде запазен, каза министърът и допълни, че има нужда от прецизиране на районите, за да има по-равномерно разпределение на децата.\r\n\tТой съобщи, че днес правителството е приело постановление за съвместна работа на институциите по обхващането и задържането на децата в училище, с което механизъм за съвместна им дейност става постоянен.\r\n\tМинистърът каза, че предстои да се подобри информационната обезпеченост по този механизъм, като целта е в по-голяма степен да може да се проследява движението на децата, защото много от тях пътуват с родителите си и това е една от причините те да не са включени в образователната системата.\r\n\tВълчев припомни, че над 20 000 деца са включени допълнително в образователната система с помощта на механизма, а работата ще продължи и през следващата учебна година.", "date": "2018.06.06", "title": "\"Двойките\" по литература след 7 клас растат, по математика падат"}
{"url": "https://www.mediapool.bg/merkel-smyata-che-prisaedinyavaneto-na-rusiya-kam-g-7-zasega-e-nevazmozhno-news279948.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманската канцлерка Ангела Меркел изключи възможността за възстановяване на формата Г-8 на водещите индустриални държави, от който Русия беше отстранена, след като анексира Крим, предаде Асошиейтед прес.\r\n\t\r\n\tМеркел каза по време на своята първа сесия за отговаряне на въпроси на депутати в германския парламент, че изключването на Русия е било \"неизбежно\". По думите ѝ засега е невъзможно Русия да се присъедини към Г-7.\r\n\t\r\n\tНовата процедура беше договорена от управляващата коалиция и предвижда Меркел да отговаря на депутатски въпроси три пъти в годината. Досега нямаше практика ръководителят на германското правителство да взаимодейства пряко с парламентаристите на подобни сесии.\r\n\tКанцлерката беше попитана от депутат от партията \"Алтернатива за Германия\" дали изключването на Русия от Г-8 е било правилно и дали е добре да се възстанови този формат.\r\n\t\r\n\tТя отбеляза, че страните, които влизат в Г-7, се придържат към общи ценности, включително спазването на международното право. Според нея анексирането на Крим от Русия е било \"крещящо нарушение\" на международното право.\r\n\t\r\n\tМеркел обаче се застъпи за поддържане на диалог с Русия, включително от гледна точка на съществуващите разногласия.\n\n\r\n\t\r\n\t\"Има постоянни контакти, има контакти във формата Г-20. Трябва да разговаряме помежду си и правим това\", каза тя.\r\n\t\r\n\tКанцлерката заяви, че очаква \"трудни обсъждания\" на срещата на върха на Г-7 в Канада по-късно тази седмица.\r\n\t\r\n\tМеркел каза, че ще положи усилия, за да гарантира, че комюникето от форума няма да падне под договореностите от лидерските срещи на Г-7 и Г-20 миналата година.\r\n\t\r\n\tТя отбеляза, че междувременно САЩ са се изтеглили от Парижкото споразумение за климата и иранската ядрена сделка, а също така налагат мита върху вноса на алуминий и стомана от свои съюзници. По думите ѝ това свидетелства за \"сериозни проблеми с многостранните споразумения\".", "date": "2018.06.06", "title": "Меркел смята, че присъединяването на Русия към Г-7 засега е невъзможно"}
{"url": "https://www.mediapool.bg/brada-kachulka-i-shapka-skrili-ubitiya-beglets-vladimir-pelov-ot-mvr-news279915.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБрада, качулка и шапка е представлявала \"маскировката\" на куриозно избягалия от Централния софийски затвор преди два месеца рецидивист Владимир Пелов, която го е направила напълно неоткриваем за МВР.\r\n\tТова стана ясно на извънредния брифинг на шефа на Областната дирекция на полицията в София Георги Григоров и окръжния прокурор на столицата Наталия Николова.\r\n\tКакто е известно, Пелов бе убит при престрелка в центъра на родния му Ботевград във вторник вечерта, при която тежко бе ранен Марио Панчев-Дебелия. Първоначалната версия на разследващите е, че между двамата е възникнал конфликт заради неуредени финансови отношения, а не заради жена, както съобщиха медии.\r\n\tУбиецът Марио Панчев е криминално проявен за грабежи и незаконно притежание на оръжие, но не е лежал в затвора. Владимир Пелов излежаваше 30-годишна присъда за грабеж, отвличане на майка с дете и опит за убийство на двама служители на МВР, но избяга от затвора в началото на април.\r\n\t\n\n\r\n\tНовината предизвика вълна от иронични коментари и присмех към МВР в социалните мрежи заради признанието, че министерството имало данни, че Пелов се крие в Ботевград от поне месец. Очевидно това подразни и премиера Бойко Борисов, който също се изказа критично за работата на бившите му подопечни.\r\n\t, закани се министър-председателят в сряда.\r\n\tНа този фон в ролята на \"доброто ченге\" влезе заместникът на Борисов в ГЕРБ и бивш вътрешен министър Цветан Цветанов. Според него .\r\n\t, добави шефът на парламентарната вътрешна полиция без да уточнява дали вижда проблем, ако полицията хем е наблюдавала адреса, хем не е установила беглеца на него.\r\n\t\r\n\tМеждувременно главният секретар на МВР Младен Маринов отиде в парламента, за да запознае депутатите с подробности по случая в отсъствието на вътрешния министър Валентин Радев, който е в Люксембург на заседание с колегите си от ЕС.\r\n\tПрофесионалният ръководител на полицията бе повикан в Народното събрание по настояване на БСП. Той информира депутатите, че подчинените му са евакуирали блок в Ботевград, в който са открити взривни вещества. Маринов обаче опроверга твърденията, че в него е била и приятелката на Марио Панчев.\r\n\t, коментира главсекът.\r\n\tПо думите му към момента в МВР няма никакви данни за евентуално изтичане на информация от полицията към издирвания рецидивист. Маринов увери, че .\r\n\tПоявата му обаче така и не удовлетвори БСП, чийто депутат Иван Иванов коментира след изслушването на главния секретар, че единствено късметът е спасил гражданите на Ботевград при безразборната стрелба.\r\n\t, добави социалистът.\r\n\t\r\n\tЧасове по-рано шефът на ОДП-София Георги Григоров и окръжният прокурор на столицата Наталия Николова обявиха, че на местопрестъплението до музея в Ботевград са намерени 3 пистолета и 7 гилзи от куршуми. Дактилоскопска експертиза на отпечатъците на убития категорично е доказала, че той е беглецът Владимир Пелов. По делото са назначени и други експертизи. Разпитани са 7 свидетели, които обаче не са станали преки очевидци на престрелката, а са били в района. Някои от тях са откарали Панчев в \"Пирогов\". Предстои той също да бъде разпитан, но едва когато състоянието му го позволява.\r\n\t, добави окръжният обвинител на София.\r\n\t\r\n\tПодобно на признанието на вътрешния министър Валентин Радев след бягството на Пелов от затвора, че МВР имало предварителна информация за плановете му година по-рано, в сряда се оказа, че силовото ведомство е имало данни от месец насам, че той се е върнал в града, а не е излязъл зад граница, както допускаха властите в началото.\r\n\t, каза от своя страна Георги Григоров в опит да обясни невъзможността на подчинените му да намерят заподозрения в родния му град.\r\n\tПомолен да уточни в какво се е изразявал промененият външен вид на рецидивиста, шефът на ОДП-София бе подпомогнат от прокурор Николова: \r\n\tДвамата обаче така и не коментираха дали нагласата на разследващите е била, че Владимир Пелов пребивава в града в абсолютно същия вид, в който безпрепятствено напусна Централния софийски затвор през главния му вход заедно с все още неоткриваемия Радослав Колев, който изтърпяваше 26-годишна присъда за убийство. Уточниха единствено, че своеобразната дегизировка на Пелов станала известна на разследващите едва след разстрела му във вторник вечерта.\r\n\t, продължи с обясненията полицейският началник, отново подкрепян от прокурор Николова: \r\n\tПоследното твърдение звучи, меко казано, несериозно предвид факта, че на снимките, разпространени от самите разследващи веднага след бягството на Пелов от затвора, той е с лека брада, макар и тип – катинар.\r\n\tОт думите на Григоров стана ясно още, че МВР е получавало по около 10-15 сигнала на ден, свързани с местонахождението на Пелов, но той така и не е бил открит. За последно полицията в Ботевград е провеждала операция по издирването му в изоставена сграда в града, но безуспешно. Георги Григоров отрече неофициалната информация, че колегите му са открили оръжие на въпросния адрес.\r\n\tПопитан дали е възможно причината за безуспешното издирване на Пелов в родния му град да се крие в незаетите щатни места в полицейското управление, той отбеляза, че .\r\n\t\r\n\t, коментира междувременно кметът на Ботевград Иван Гавалюгов пред бТВ.\r\n\tПо думите му Пелов и Дебелия са приятели от дълги години и затова му се сторило изненадващо между двамата да възникне такъв конфликт, че да се стигне до престрелка.\r\n\t, продъжи Гавалюгов.\r\n\tСпоред него не е имало информация сред жителите на града, че Пелов е в града в последните 2 месеца след бягството от затвора: \r\n\tПо повод причините за стрелбата шефът на \"Национална полиция\" Христо Терзийски допусна във вторник сутринта, че не става въпрос само за неуредени финансови интереси, предвид факта, че беглецът очевидно е дебнел Панчев и се е снабдил с поне два пистолета, за да го атакува.\r\n\t, коментира по-рано и главният секретар на МВР Маринов без обаче да дава оценки на издирвателната дейност, извършена по случая от подчинените му.", "date": "2018.06.06", "title": "Брада, качулка и шапка скрили убития беглец Владимир Пелов от МВР"}
{"url": "https://www.mediapool.bg/advokatat-na-tramp-kim-yun-un-beshe-postaven-na-kolene-news279946.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАдвокатът на президента на САЩ Руди Джулиани заяви, че севернокорейският лидер Ким Чен-ун е \"бил поставен на колене\" и че след отменената среща на върха между двамата лидери е \"молел\" за среща с Тръмп, съобщи ДПА.\r\n\t \r\n\tДжулиани, който е на посещение в Израел, подчерта, че Тръмп е отменил срещата с Ким, защото севернокорейският лидер е отправил заплахи за ядрена война и обиди към висши американски представители.\r\n\t \r\n\t\"Казахме, че при тези условия няма да има среща на върха\", заяви Джулиани на конференция за капиталовите пазари в Тел Авив, организирана от вестник \"Глоубс\". \n\n\r\n\t \r\n\t\"Ким Юн-ун падна на колене и молеше за среща - тъкмо това положение, в което бихте искали да бъде\", заяви Джулиани, като сбърка името на севернокорейския лидер, като го нарече\"Ким Юн-ун\" вместо \"Ким Чен-ун\".\r\n\t \r\n\tДжулиани е бивш кмет на Ню Йорк и е смятан за близък довереник на президента. Той представлява Тръмп в разследването на специалния прокурор Робърт Мълър за руска намеса в президентските избори през 2016 г. и възможни връзки на предизборния му екип с Русия.", "date": "2018.06.06", "title": "Адвокатът на Тръмп: \"Ким Юн-ун\" беше поставен на колене"}
{"url": "https://www.mediapool.bg/valeri-simeonov-otklonili-sa-reka-za-da-vdignat-zavedenie-na-plazha-news279947.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВицепремиерът Валери Симеонов обяви, че ще сезира прокуратурата за незаконно строителство на 11 обекта на плажа в Слънчев бряг. Освен това той ще иска обвинението да направи проверка и на законността на схемата за преместваемите обекти на плажа, подписана от министъра на туризма Николина Ангелкова, както и за отклоняването на течението на река Хаджийска, за да бъде изградена една от дискотеките на южния плаж в най-големия морски курорт. Това обяви в сряда самият Симеонов пред БНТ.\r\n\tТака прокуратурата ще трябва да реши спора между вицепремиера по икономическата политика и министъра на туризма Николина Ангелкова относно законността на заведенията на плажа.\r\n\tСъщо в сряда пред ресорната парламентарна комисия Ангелкова заяви, че е спазила закона изцяло относно спорните обекти. Тя изрази учудването си, че този въпрос се поставя всяко лято и посочи, че това вреди на имиджа на България като туристическа дестинация.\r\n\t\r\n\tДвамата министри имат различни позиции относно законността на обектите. Спорът се разгоря покрай петте най-големите дискотеки, сред които \"Бедрум\", \"Какао бийч\", \"Кубанита\". Те са разположени на южния плаж на Слънчев бряг и по думите на Симеонов са свързани с представители на бившата силова групировка ВИС.\n\n\r\n\tСпоред Ангелкова заведенията са законни, защото са преместваеми обекти и се подчиняват на Закона за устройство на Черноморското крайбрежие (ЗУЧК), който е специален.\r\n\tСпоред Симеонов 11-те обекта са незаконни, защото за тях няма никакви строителни книжа и разрешения.\r\n\t, каза вицепремиерът.\r\n\tСъгласно ЗУЧК министърът на туризма има право да издаде схема за поставянето на преместваеми съоръжения на плажа. Такава схема е издадена от министър Ангелкова. Тя им е дала и удостоверения през 2016 г., че са нощни барове, за да могат да работят през нощта, каза Валери Симеонов и показа документите за това. Удостоверенията за петте нощни бара на южния плаж на Слънчев бряг са със срок на действие до 2021 г.,\r\n\tСпоред Симеонов това е \"брутално нарушение\" на закона. Съгласно Закона за устройство на територията (ЗУТ) преместваем обект е до 15 кв.м с височина от 3 м, който може да се пренесе от едно място на друго. Петте дискотеки на плажа обаче са с площ от 1300 до 1500 кв.м и не отговарят на това изискване, каза Валери Симеонов.\r\n\tОсвен това по думите му министърът на туризма може да издаде удостоверения само за четири вида заведения за бързо обслужване на плажа – снек бар, бърза закуска, бистро и закусвалня. \r\n\tЗаконът за устройството на територията има ясна дефиниция за това какво е преместваем обект, каза Ангелкова пред депутатите от ресорната комисия. Тя допълни, че това се потвърждава и от трайната практика на съда, който е и компетентен орган да прецени дали са извършени законосъобразни действия или не.\r\n\tАнгелкова напомни, че през юли миналата година за същите обекти на южния плаж на Слънчев бряг вицепремиерът е изпратил сигнал до РДНСК. Направената от тях проверка е установила, че обектите са разположени на места съобразно одобрената схема, отговарят по площ, съгласно издадените разрешения за поставяне. Проверените обекти могат лесно да бъдат демонтирани, без да се измени теренът, върху който са поставени, е сред другите заключение на РДНСК. В решението на контролния орган се изтъква още, че контролът на преместваемите обекти на плажовете е задължение на общинската администрация, каза Ангелкова.\r\n\tТя повтори, че това са обекти от повече от десет години, с издадени схеми и разрешения от МРРБ, когато плажовете са били към това ведомство.\r\n\t\r\n\tВалери Симеонов за пореден път обаче повтори, че тези заведения са изградени без строителни книжа. Това са огромни железобетонни конструкции, изградени на принципа на моловете с греди, ферми и т.н., които са забучени в пясъка и при един по-силен вятър не ми се мисли какво може да се случи, каза Валери Симеонов. Даде за пример торнадото, което мина преди дни във Варненско и отнесе покриви на къщи в село Куманово. \r\n\t , каза вицепремиерът.\r\n\tТака той се аргументира защо държавата трябва да премахне опасните заведения на плажа. Според него това е отговорност на държавата, а не на община Несебър, каквато позиция застъпи ресорното Министерство на регионалното развитие. Аргументът на МРРБ е, че тези обекти са по-ниска категория строежи, за които отговаря местната власт.\r\n\tСпоред Симеонов обаче, тъй като в дискотеките на плажа са с размери от 1500 кв.м, в които се побират около 4000 души (колкото в зала 1 на НДК), те минават в трета категория строежи, за която отговаря държавата. Именно на това основание обектите трябва да бъдат премахнати от държавата, смята Симеонов.\r\n\t\"\r\n\tОсвен това едва тези дни вицепремиерът разбрал, че \"тези тарикати\" (собствениците на обектите – бел. ред.) са отклонили течението на река Хаджиийска с 300–400 метра на север за да си осигурят територия и да си построят едно от заведенията - The One. \r\n\tСимеонов показа снимки от Google, на които се вижда, че през 2001 г. реката тече на юг, а от 2016 г. вече тече на север. \r\n\t, каза Симеонов.\r\n\tКак може да има хора, които си мислят, че са по-големи от закона?\r\n\tВицепремиерът коментира и темата с шума от тези заведения, който нарушава спокойствието на туристите. Той направи \"профилактична обиколка\" в първия ден на сезона – 1 юни и установи нарушения – силна музика, \"микрофони в пияни чужденци, къде пеят, къде викат\".\r\n\t, каза Симеонов.\r\n\tПо думите му след тази проверка \"всеки разумен бизнесмен\" ще си направи извода, че тази година няма да има никаква възможност за нарушаване на закона.\r\n\tТой определи като смешни и самонадеяни изказванията на министри, че черноморието се превръща едва ли не в \"пансион за девици\". Министърът на туризма Николина Ангелкова каза, че курортът не е санаториум.\r\n\t, каза Валери Симеонов.\r\n\tТой добави, че в закона изрично е посочено, че от 23 часа вечерта до 7 часа сутринта не трябва да се вдига шум и това трябва да се изпълнява.", "date": "2018.06.06", "title": "Валери Симеонов: Отклонили са река, за да вдигнат заведение на плажа"}
{"url": "https://www.mediapool.bg/andrei-babish-povtorno-be-naznachen-za-premier-na-chehiya-news279950.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМилиардерът Андрей Бабиш за втори път положи клетва като министър-председател пред чешкия президент Милош Земан и получи нов мандат да състави правителство и да сложи край на политическата безизходица, предаде Ройтерс.\r\n\t\r\n\tНовият мандат на Бабиш може да позволи на комунистическата партия да влезе във властта за пръв път след Нежната революция 1989 г., отбелязва Асошиейтед прес.\r\n\t\r\n\tБабиш, чиято центристка партия АНО победи на парламентарните избори през октомври миналата година, но няма парламентарно мнозинство, управлява служебно от януари, когато неговият еднопартиен кабинет загуби вот на доверие в долната камара на парламента.\r\n\t\r\n\tПремиерът трябва да състави правителство със социалдемократите и ще бъде подкрепен и от комунистите - план, срещу който вчера протестираха хиляди чехи.\r\n\t\r\n\tОстаналите парламентарно представени партии нямат желание да се съюзят с Бабиш заради обвиненията срещу него в измама с еврофондове, посочват агенциите. Бабиш отрича да е извършил нещо нередно.", "date": "2018.06.06", "title": "Андрей Бабиш повторно бе назначен за премиер на Чехия"}
{"url": "https://www.mediapool.bg/zhurnalisticheski-organizatsii-prizovaha-za-osvobozhdavaneto-na-ukrainetsa-sushchenko-news279949.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМеждународната и Европейската федерация на журналистите в съвместно изявление днес призоваха руските власти да освободят осъдения в Русия украински журналист Роман Сушченко, предаде ТАСС.\r\n\t\r\n\tНа 4 юни съдът в Москва осъди Сушченко на 12 години затвор със строг режим, като го призна за виновен по обвинение за шпионаж срещу Русия.\r\n\t\r\n\tСпоред центъра за връзки с обществеността на Федералната служба за сигурност (ФСС) Сушченко е кадрови сътрудник на разузнавателното управление към украинското министерство на отбраната.\r\n\t \r\n\tПо данни на ФСС той е събирал представляващи държавна тайна сведения за дейността на руските въоръжени сили и на федералната служба \"Росгвардия\".\n\n\r\n\t\r\n\tСушченко отрече повдигнатите срещу себе си обвинения.", "date": "2018.06.06", "title": "Журналистически организации призоваха за освобождаването на украинеца Сушченко"}
{"url": "https://www.mediapool.bg/nyu-york-taims-za-osobenostite-na-izbornoto-zakonodatelstvo-v-shtata-kaliforniya-news279951.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКаквито и да са резултатите от състоялите се вчера при голяма активност първични избори за Конгрес и щатски избори в Калифорния, те едва ли ще премахнат отдавнашната национална схизма - политическите партии в Златния щат (както наричат Калифорния) никога не са играли същата роля както партиите на Изток, пише \"Ню Йорк таймс\".\r\n\t\r\n\tКалифорния е известна с независимите си избиратели и слабите си партии. С редки изключение партиите в западния щат по правило нямат партиен апарат, не издигат кандидати, не произвеждат силни лидери и не разчитат на голяма лоялност. И умните глави на национално равнище, вместо да скърцат със зъби заради безконтролната \"джунгла на първичните избори\", е по-добре да вникнат във фундаменталната реалност на политиката в Калифорния, посочва вестникът.\r\n\t\r\n\tИзборната система в щата предвижда класиралите са на първите две места на изборите през юни да се явят после на балотаж, независимо от коя партия са издигнати. Това е анатема за онези, които приемат за даденост, че на изборите през ноември трябва да има противопоставяне между републиканец и демократ. Но в Калифорния това до голяма степен не е така.\r\n\t\r\n\tМежду 1914 и 1959 г. в щата демократи и републиканци не се разграничават по партийна линия и се явяват като кандидати в първичните избори и на двете партии. През по-голямата част от това време на бюлетините даже не е посочвана партийната принадлежност. И щатските партии не могат да издигат кандидат до произвеждането на първичните избори. Случвало се е някой да спечели и двата избора и да се яви на същинския вот без конкуренция.\r\n\t\r\n\tПрез 50-те години, продължава нюйоркското издание, в Калифорния прииждат много нови хора и става трудно в кварталите да се организират политически организации. Демократи и републиканци пристигат в щата от всички части на САЩ, носейки най-различни идеи за ценностите на своята партия. Така че въведената десетилетия преди това практика за \"смесване\" на първичните избори (с цел намаляване на влиянието на ж.п. бароните и против политиката на Изтока) се оказва от голяма полза.\n\n\r\n\t\r\n\tДаже и днес в Калифорния партийната реторика и партиите като цяло нямат голямо значение, твърди авторът на статията в \"Ню Йорк таймс\" и изрежда.\r\n\t \r\n\tСенаторът Даян Файнстийн не спечели през февруари одобрението на щатската Демократическа конференция, но всички данни сочат, че тя изпреварва конкурентите си с двуцифрена разлика;\r\n\t \r\n\tАрнолд Шварценегер, последният републиканец, заемал щатска изборна длъжност, се отрече от партията си и подкрепата за Доналд Тръмп; бившият губернатор оформи дисидентска група от умерени републиканци под името \"Нов път за Калифорния\";\r\n\t\r\n\tРегистрираните избиратели без партийни предпочитания са сега една четвърт от електората в Калифорния; преди две години делът им е бил два пъти по-малък.\r\n\t\r\n\tПо същата тема \"Лос Анджелис таймс\" посочва, че възприетата през 2010 г. система заелите първите две места в първичните избори да се явят през ноември на балотаж, е смятана за възможност електоратът да бъде по-добре представен. Според вестника тази система е по-добра от това през есента да има сблъсък между \"крайно ляв и крайно десен\" кандидат, издигнати след \"свръхпартийни\" първични избори. Вестникът цитира Мелинда Джаксън, политолог от щатския университет в Сан Хосе, която смята, че балотажът между първите двама от първичния вот \"тотално променя стратегията на кандидатите\".\r\n\t\r\n\tВестникът отбелязва, че кандидатите за губернаторския пост в Калифорния и техните съюзници са похарчили над 75 милиона долара в усилията си да убедят избирателите преди първичните избори във вторник. Въпреки че това не е най-скъпата предизборна кампания в историята на щата, сега е подобрен рекордът за разходи на независими групи в подкрепа на кандидати за губернатор - общо 34,4 млн. долара.", "date": "2018.06.06", "title": "\"Ню Йорк таймс“ за особеностите на изборното законодателство в щата Калифорния"}
{"url": "https://www.mediapool.bg/severnokoreiskata-armiya-mozhe-da-se-oblagodetelstva-ot-diplomaticheskata-ofanziva-na-kim-news279952.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМакар да поражда надежди за денуклеаризация и мирен договор, с който окончателно да бъде сложен край на Корейската война, новият фокус на севернокорейския лидер Ким Чен-ун върху дипломацията има иронична обратна страна: той може да бъде подарък от съдбата за неговите генерали.\r\n\t\r\n\tМисленето на Ким за това как армията му се вписва в неговите планове за насърчаване на разведряване на Корейския полуостров и договаряне на гаранции за сигурността от Вашингтон може да стане по-ясно, когато той се срещне с президента Доналд Тръмп следващата седмица в Сингапур.\r\n\t\r\n\tНо едно нещо вече е ясно. Ким не може да оцелее без своите верни войски. Каквато и голяма стратегия да има той предвид, тя силно ще отразява техните интереси, а това включва способността за правене на много пари.\r\n\t\r\n\tОсвен с ядрените бомби и междуконтиненталните балистични ракети, привлекли вниманието на света, корейската народна армия се занимава сериозно с всякакви неща - от отглеждане на гъби и ябълки до управляване на националната авиокомпания и продаване на полезните изкопаеми на страната в чужбина.\r\n\t\r\n\tСледователно армията ще се облагодетелства значително, ако Ким успее да намали подкрепата за санкциите, като се договори с Тръмп и богатите съседи на Севера.\n\n\r\n\t\r\n\tАрмията е най-голямата и най-страховитата организация в Северна Корея, като може да се мери единствено със самата управляваща партия, с която е внимателно преплетена. Тя поглъща около една трета от годишния бюджет на страната и има персонал, наброяващ над 1 милион души - това прави постоянната армия на Северна Корея една от най-големите в света въпреки малкото население на страната, което е под 25 милиона.\r\n\t\r\n\tОт времето на управлението на бащата на Ким един от най-важните лозунги е \"Армията на първо място\". А откакто дойде на власт, Ким насочва вниманието си към едновременното развиване на ядрените сили на страната и нейната икономика. Сегашните му дипломатически инициативи към Китай, Сеул и Вашингтон се основават на твърдението му, изложено пред партийните елити през април, че вече е \"завършил\" развиването на своя ядрен арсенал.\r\n\t\r\n\tТой настоява, че след като е изпълнил мисията за развиване на ядрения потенциал, е време да възприеме \"нов стратегически курс\", който набляга на икономиката и стратегическото използване на дипломацията.\r\n\t\r\n\tТова не бива да се разглежда като ход срещу армията.\r\n\t\r\n\tТочно както промените в икономиката, откакто Ким дойде на власт в края на 2011 г., създават увеличаваща се разлика в доходите в гражданския сектор, така те също допринасят за нарастващо неравенство в редиците на армията, предполага помощник-професорът в Джорджтаунския университет и бивш анализатор в Държавния департамент на САЩ и ЦРУ Уилям Браун.\r\n\t\r\n\t\"Някои подразделения и някои войници печелят добри пари, като се занимават със строителни дейности, а други по същество не изкарват нищо, вършейки рутинните си военни задължения. Същото важи за офицерите\", каза той. \"Някои излизат от своята 10-годишна служба с умения, които се търсят на пазара, като шофиране и поправяне на таксита, а други въобще без никакви умения.\"\r\n\t\r\n\tБраун каза, че в дългосрочен план дипломатическият успех може да освободи Ким да намали разходите, като съкрати раздутата численост на армията. Но той подчерта, че засега \"е от първостепенна важност войниците да останат доволни, когато други, изглежда, забогатяват\".\r\n\t\r\n\t\"Имам усещането, че Ким подготвя ново голямо увеличение на държавните заплати, за да направи държавните служители, включително военните, малко по-доволни\", каза той.\r\n\t\r\n\tУчастието на армията в толкова разнообразни странични дейности също така означава, че е в неин интерес търговията да се разрасне и в други насоки освен продажбата на ядрени технологии или ракетни части, които вероятно ще продължат да бъдат мишена на международните контролни органи за неразпространение на ядрените оръжия, независимо колко добре ще протекат преговорите на Ким.\r\n\t\r\n\t\"Армията притежава множество предприятия, а делът ѝ в минния сектор е вероятно един от най-големите. Следователно тя определено губи от спадането на износа на севернокорейски въглища и други полезни изкопаеми в резултат на санкциите\", каза младши изследователят от Института за изследване на външната политика Кацеф Силбърстейн.\r\n\t\r\n\tСилбърстейн добави, че най-важната роля на армията в икономиката е способността ѝ лесно да осигурява работна ръка, където е необходимо, да извършва строителна дейност и ремонт на пътища, да помага за събирането на реколтата и да извършва работа в мините. \"Тази роля трудно може да се изрази количествено, но вероятно е значителна\", каза той.\r\n\t\r\n\tНепотвърдени съобщения тази седмица от Сеул и Вашингтон, че Ким наскоро е заменил тримата си най-висши военни служители, може би предполагат, че той вече се опитва да гарантира, че армията е в подходяща позиция да управлява повече чуждестранни инвестиции и да се придържа към новия му курс, без евентуалният приток на пари да я изкушава към корупция или неподчинение.\r\n\t\r\n\tПоказателно за двойствената роля на армията беше това, че един от тримата нови генерали - Ким Су-гил, придружаваше Ким на неотдавнашно посещение в туристическата зона Уонсан-Калма - голям строителен проект по източното крайбрежие, за който Пхенян се надява, че ще се превърне в основна атракция за южнокорейски посетители, ако санкциите бъдат отменени.\r\n\tРайонът, пълен с войски, известни като \"войници-строители\", които издигат луксозни хотели и павират нови пътища, беше популярен сред южнокорейските посетители през предишен период на разведряване.\r\n\t\r\n\tНеговата популярност рязко приключи, когато севернокорейски войник простреля смъртоносно южнокорейка, отклонила се към зона с ограничен достъп.", "date": "2018.06.06", "title": "Севернокорейската армия може да се облагодетелства от дипломатическата офанзива на Ким"}
{"url": "https://www.mediapool.bg/glavniyat-prokuror-sotir-tsatsarov-shte-ima-spetszamestnik-news279953.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният прокурор Сотир Цацаров ще има нов заместник, който ще отговаря приоритетно за осигуряване на методическо ръководство на специализираните органи.\r\n\tТова стана ясно, след като Прокурорската колегия на ВСС трансформира във вторник свободна щатна бройка за прокурор във Върховната касационна прокуратура (ВКП) и откри място за пети зам.-главен прокурор, съобщи сайтът \"Лекс\".\r\n\tСтруктурата на държавното обвинение включваше именно петима заместници на Цацаров до миналата година, когато шефът на националното следствие Евгени Диков бе избран за член на ВСС.\r\n\tТака зам.-главни прокурори останаха Борислав Сарафов, който замести Диков начело на Националната следствена служба, Пенка Богданова, Мария Шишкова, които заместват Цацаров при ВКП, както и Ася Петрова, оглавяваща Върховната административна прокуратура (ВАП).\r\n\tПо време на заседанието на Прокурорската колегия във вторник главният прокурор напомни на коелгите си, че след избора на Диков за съдебен кадровик щатните бройки за зам.-главни прокурори са били съкратени от 5 на 4.\n\n\r\n\tПо думите му обаче през тези месеци работата се увеличила и в момента Богданова и Шишкова отговаряли за по два отдела във ВКП, а самият Цацаров – за други два, които останали без ресорен негов заместник.\r\n\tГлавният прокурор добави, че наред с това е необходим заместник, който да отговаря пряко за специализираните органи в прокуртурата. Поясни обаче, че бюджет за тази нова ръководна длъжност не е необходим.\r\n\tПрокурорската колегия единодушно удовлетвори желанието му, съкращавайки една бройка за прокурор във ВКП и откривайки такава за зам.-главен прокурор.", "date": "2018.06.06", "title": "Главният прокурор Сотир Цацаров ще има спецзаместник"}
{"url": "https://www.mediapool.bg/sporniyat-proekt-na-revizoro-za-gorivata-mina-parvo-chetene-news279954.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед като получи гръб от ГЕРБ, спорният законопроект за горивата, внесен от депутати от всички парламентарни сили, начело с Емил Димитров – Ревизоро, бе приет на първо четене в пленарна зала в сряда. Инициативата се ползва със силна подкрепа от шефа на Българската петролна и газова асоциация и генерален директор на \"ЛУКойл България\" Валентин Златев.\r\n\tТекстовете бяха одобрени със 109 гласа \"за\", 21 \"против\" и 14 \"въздържали се\". Проектът се подкрепя от част от депутатите от левицата, които по принцип застават зад инициативите на Валентин Златев. По същата причина текстовете не са харесвани от някои кръгове в ГЕРБ.\r\n\tПрез март, когато беше внесен, проектът на Ревизоро предизвика  от редица асоциации, различни от тази на големите бензиностанции, а земеделските производители заплашиха с протести в центъра на София. Премиерът Бойко Борисов веднага ги прие и обеща  от новите разпоредби за затягане на контрола, защото те били само ползватели на нефтопродуктите. Основните критики към текстовете бяха, че промените въвеждат много сериозни изисквания към играчите на пазара, в резултат на което там ще останат малко фирми, ще се ограничи конкуренцията и ще се подкрепят едрите играчи.\r\n\t\r\n\tПроектът въвежда регистрационен режим за търговията с горива и определени изисквания към играчите на пазара, като официално обявената цел е борба със сивия сектор в бранша. Целта е да се затегне контролът върху по-малките бензиностанции, за които петролната асоциация твърди, че са основният източник на нелегална продажба на горива без платени данъци.\n\n\r\n\t\"Въвеждането на складови наличности за съхраняване на горива, въвеждане на обезпечение за извършване на дейности по смисъла на закона, минимални изисквания към физическите лица, които управляват тези дейности, поставянето на равни и ясни критерии към всички икономически оператори са основните мерки, които следва да гарантират доброто функциониране на пазара\", твърдят вносителите.\r\n\tЗа да бъде регистрирано за търговия на едро с нефт и нефтени продукти, лицето трябва да има внесен уставен капитал или активи в размер не по-малък от 3 млн. лева. За търговия на дребно ще се изисква внесен уставен капитал или имущество в размер не по-малък от 20 000 лв. за всеки обект, предвиждат разпоредбите.\r\n\tЩе се изисква образователен ценз за законните представители на дружеството, наличие на съдове за съхранение с определена вместимост, определен минимален капацитет на склада за дейностите по съхранение на горива, както и обектът, от който ще се извършва дейността, да е трайно прикрепен към недвижим имот. Целта е да се премахнат мобилните бензиностанции.\r\n\t\r\n\tПо време на разискванията в комисиите в парламента миналата седмица , че се е договорил с браншовите организации за известни корекции на първоначалния проект между първо и второ четене, така че да се удовлетворят исканията на бизнеса. Например земеделските производители ще бъдат изключени от новите изисквания, няма да се въвеждат измервателни уреди, ще се намалят част от глобите, а мобилните бензиностанции ще се запазят в определени случи.\r\n\tДоговорките на Ревизоро с бизнеса са отразени в  на ръководената от него парламентарна комисия за борба със сивата икономика.\r\n\t\r\n\t\"Една бензиностанция може да струва 200 000, може да струва и 2 млн., и едно обезпечение от 20 000 лева не е голяма сума\", заяви в пленарна зала Емил Димитров. Той уточни, че е отворен за предложения между първо и второ четене. По думите на Димитров този законопроект не цели да закрие даден бизнес.\r\n\tМартин Тинчев от ГЕРБ посочи, че става въпрос за над 30 000 обекта, през които преминават и се продават горива без никакъв контрол. \"Собствениците на такива нелегални бензиностанции са най-агресивно настроени към този законопроект, но не е честно от тяхна страна да се крият зад гърба на земеделските производители\", коментира той.\r\n\tЖельо Бойчев от \"БСП за България\" отбеляза, че целта на законопроекта е да се въведе публичен регистър на операторите. \"Няма да приемем, чрез тези добри намерения, да се преуреждат отношения в сектора, да се използва този законопроект, за да бъдат елиминирани едни или други играчи от пазара и търговията с горива\", предупреди той.\r\n\tКристина Таскова каза, че \"Воля\" няма да подкрепи законопроекта, защото според партията на Веселин Марешки, който разполага със собствени бензиностанции, текстовете няма да доведат до никаква промяна по отношение на сивата икономика, контрабандата и съществуващите картелни споразумения в сектора.\r\n\tОчаква се на специално заседание на ресорната парламентарна комисия да се прецени дали има нужда от нотификация на законопроекта от Европейската комисия.", "date": "2018.06.06", "title": "Спорният проект на Ревизоро за горивата мина първо четене"}
