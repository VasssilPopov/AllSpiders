{"url": "http://www.mediapool.bg/ekozashtitnitsi-protestiraha-sreshtu-zastroyavaneto-na-koral-news278234.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕкозащитници организираха в неделя протест срещу застрояването на къмпинг „Корал“, а също и срещу приемането на , които предвиждат нови 83 хектара от природен парк \"Странджа\" да бъдат застроени.\r\n\t\"При засилено полицейско присъствие и частни охранители на къмпинг \"Корал\" започна протестът на екозащитници. Причината е, че частна фирма огради близо 120 дка терен, в който попада и единственият път, който води до плажната ивица\", съобщи БНР.\r\n\tВъпреки че имаше известно напрежение между частните охранители и протестиращите, до сблъсъци не се стигна.\r\n\tПреди протеста екозащитниците са минавали щателна проверка през повече от 5 полицейски поста.\r\n\tВече един час хората, които защитават малкото останала незастроена територия по морето, стоят пред оградения път с разпънат транспарант, на който пише \"\"Ибердрола\", ти ли ще унищожиш Корала и Дюните\", информира БНР към обяд в неделя.\r\n\t\"Ибедрола\" е испанската форма, закупила терена. \"Колове на беззаконието, поставени в тялото на Корал\" - така протестиращите описват оградата, която спира достъпа до плажа. Заради оградения път до плажната ивица не може да стигне и линейка.\n\n\r\n\t\"Едни колове са забити надълбоко в едни пясъчни дюни, защитени по закон. Оттук човек с багаж под ръка и дете не може да мине. За количка да не говорим. По конституция имаме свободен достъп до плажовете. Плажовете и брегът около тях е държавна собственост. Черноморското крайбрежие е национално богатство и ние не можем да си позволим да бъде заграбено по този начин\", коментира пред националното радио адв. Дончо Бораджиев.\r\n\tПредставители на частната фирма също бяха на протеста. Те твърдят, че не предвиждат да строят ваканционно селище, но не искат в частната територия да има поставени палатки и каравани.\r\n\tПротестиращите пък заявиха, че ще се борят до последно срещу приемането на общия устройствен план на Царево, който предвижда застрояването и на къмпинг \"Корал\".", "date": "2018.04.22", "title": "Екозащитници протестираха срещу застрояването на \"Корал\""}
{"url": "http://www.mediapool.bg/baloni-na-lyubovta-se-provede-v-sofiya-i-varna-za-detsata-na-razdeleni-roditeli-news278228.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт 11. 30 до 13 часа пред Народния театър в столицата и пред Окръжния съд във Варна се проведе събитието \"Балони на любовта\", съобщи БНР.\r\n\tБългария се включва в международна инициатива, която се отбелязва във всички европейски страни, Съединените щати, Австралия, Канада, която си има своя страница в интернет. Целта е да се защитят децата на разделени родители от насаждането на омраза и отчуждение срещу неотглеждащия родител.\r\n\tИнициаторите, сред които разведени родители, юристи и психолози, подчертават, че българската съдебна система създава, вместо да решава проблемите на разделените родители, принуждава ги да воюват и да злоупотребяват с децата, стига се до така наречения синдром на родителско отчуждение, при който децата отричат \"другия\" си родител.\r\n\tВ инициативата \"Балони на любовта\" се включват артисти, подкрепящи каузата. Посланието е насочено както към разделените родители, така и към обществото и държавата.", "date": "2018.04.22", "title": "\"Балони на любовта\" се проведе в София и Варна за децата на разделени родители"}
{"url": "http://www.mediapool.bg/radev---tragicheskoto-tvorenie-na-borisov-news278227.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБойко Борисов се развива като трагически персонаж в българския политически живот. Трагедията е жанр, в който героите се самоунищожават, водени от слепите сили на собствените си страсти. Изборът, който превръща Едип в цар и велик владетел, води и до неговото падение. Стратегията, която даде на Борисов трети мандат, е това, което най-вероятно ще доведе до неговото падане от власт и възхода на Радев.\r\n\tНаистина парадоксално е как  който не изглежда особено сръчен в нея, успя не само да стане президент, но и да започне да променя дневния ред на страната. На последния консултативен съвет при президента тази промяна започна да добива и по-конкретни очертания: някои от участниците – Цветан Цветанов, например – са останали с впечатлението, че става дума дори за постепенно извеждане на страната от ЕС и НАТО.\r\n\tКак се стигна дотук? Отговорът не е в силата на БСП, световните тенденции или някаква магическа харизма на Радев, а в тактическите лавирания на Борисов. Ето и \r\n\t Борисов се представя за \"балансьор\", което означава, че той трябва да е винаги в центъра. Има рационалност в такава стратегия, обоснована в теоремата за \"средния избирател\". Проблемът на Борисов е, че в настоящия парламент ГЕРБ не е в центъра, а е в проевропейския край на политическия спектър. Всички останали са или русофилски формации, или амбивалентни спрямо ЕС и НАТО. Заради това реалният \"балансьор\" всъщност е Радев, а Борисов е само формален балансьор. Колкото повече медиите и самият Борисов славят политиката на \"балансиране\", толкова повече те наливат вода в мелницата на Радев. И  но вече всъщност им е изкопала трапа с прогноза, че те сами ще се срутят в него.\r\n\t Политиката на \"балансиране\" имаше смисъл, когато вдясно от ГЕРБ беше Реформаторският блок с еднозначната си евроатлантическа позиция. Тогава Борисов можеше да си позволи да лавира в \"центъра\" и да се обажда ту на Москва, ту на Брюксел. Но за да си спести критиките за корупция, той не само инвестира в  с кооптирането на Кунева, Москов и Лукарски, но започна – чрез присъдружните си медии – активно да дискредитира и неговите идеи и говорители. Така на терена остана само една огромна кохорта от бивши кадри на БКП и службите, които заляха ефира с комунистическите си спомени, фантазми и надежди за реванш. Ето така се стигна до парадоксалната ситуация, в която нашата уж \"балансирана\" позиция по случая \"Скрипал\" се оказа всъщност руската позиция. За Сирия пък Радев влезе в ролята на \"балансьор\", като критикува официалните становища на правителството, НАТО и ЕС отново от руска гледна точка (БСП беше още по на изток и от Радев, а \"Атака“ направо отиде в Крим). Борисов усеща, че Радев издърпва \"балансьорското\" килимче изпод него, и затова прибягва (съзнателно или не) до един трик:  и започва да говори така, както тя би трябвало да се позиционира. Този трик няма да мине обаче, защото никой не вярва, че Цветанов е достатъчно различен и автономен спрямо Борисов. Тоест Борисов не може да е балансьор между две свои партийни инкарнации. А и цялото усилие да се дискредитира традиционната десница сега може да допринесе единствено за дискредитирането на самия Цветанов, натоварен да играе нейната роля. Общественият дискурс е вече форматиран да \n\n\r\n\t Дискредитирането на десницата вървеше ръка за ръка с венцехвалене на патриотично-консервативните формации. ГЕРБ се надяваше да \"опитоми\" тази енергия и да я използва за мирни цели. В един от безсмъртните си филми Чарли Чаплин трябваше да духне през една тръба хапче в устата на болен кон. Конят обаче духна пръв. Така се получи и с ГЕРБ, които глътнаха доста голям консервативно-патриотичен хап и  Нещо повече – БСП решиха да не останат по-назад и чрез Корнелия Нинова се трансформираха в изрядна консервативно-патриотична формация от типа на \"Атака\". И докато Борисов си мислеше, че \"балансира\" между Меркел и Орбан, Радев се настани между него и БСП и стана реалният балансьор между консервативно-патриотичното и остатъците на проевропейското в ГЕРБ.\r\n\t ГЕРБ умишлено раздухваха параноични страхове – с бежанците, кризата в Сирия, възможността за ядрена война – с една проста калкулация: има ли криза, хората искат стабилно правителство. Обаче тези страхове тласнаха страната силно в патриотично-консервативна посока и допринесоха за позиционирането на Радев в средата между ГЕРБ, крайните националисти и откровените параноици.\r\n\t Целта на Борисов винаги е била  а да работят в синхрон с тях. Поради тази политика обвинени и подсъдими по правило се оказват опозиционери, неудобни на властта или просто хора без политически чадър. За да се постигне този резултат,  (с конституционните поправки). Той гарантира абсолютната безконтролност на прокуратурата, а тя пък се ангажира да спазва червените линии спрямо топ-управляващите и присъдружните им олигарси (които ту имат, ту нямат медии). Тази сделка действа и досега, но в момента, в който ГЕРБ започне да изглежда слаб, тя може да бъде развалена по отношение на Борисов и близкото му обкръжение.  – Захариева беше спомената от Цацаров, а Цветанов вече е минавал по този път. С други думи, както Костинбродската афера показа,  В тесен смисъл трагическото падение на Борисов с висока вероятност ще бъде свързано с някакъв костинбродски прокурорски обрат. Радев подготвя почвата за този обрат, като се възползва от правото на всеки новодошъл в политиката на една година антикорупционна слава. Досега той не е дал заявка, че ще тръгва да променя системата – не е заел позиция нито по КТБ, нито по афери като ЦУМ-гейт, нито по квази медийни монополи и други срасналости. Но говоренето му може да се окаже достатъчно за смяна на управляващите.\r\n\tЧаст от умелостта на един политик е да превърне частната си трагедия във всеобща. Дотук Борисов винаги е успявал да го направи и да убеди хората, че падането му от власт ще е край на евроатлантическия път на страната. Българите са разумни и като цяло не биха изтървали европейското питомно заради евразийското диво.\r\n\tНо когато традиционната десница критикуваше Борисов, че се заиграва твърде много с Русия (покрай \"Белене\", \"Южен поток\" и т.н.), той убеждаваше всички, че хитрото яре от две майки суче. В днешната ситуация Радев влезе в ролята на ярето, което обещава да суче даже още повече от Русия, без да излезе от ЕС. А Борисов е на път да влезе в ролята на лъжливото овчарче, което вика помощ заради вълк, който само е вкарало в кошарата.\r\n\t като че ли не е податлива за описание чрез високия жанр на трагедията. Но партийните боричкания и надхитряния днес са в състояние да направят голяма беля – да маргинализират страната в ЕС и НАТО, и да я отклонят от геополитическата орбита, която е безспорно полезната за нея. А това би било историческа грешка и пример за самоделно произведена трагедия, при която идентичността, страстите и хитрините на един герой стават причина не само за неговия провал, а и за този на цялото общество.\r\n\tДали Борисов ще успее да избегне такъв провал, като се преизмисли отново – предстои да видим. Но ако продължи да настоява на \"балансьорската“ идентичност, която си изгради след 2015 г., много вероятно е доктор Борисов да се окаже в ролята на доктор Франкенщайн.\r\n\tИ да стане жертва на собственото си произведение.", "date": "2018.04.22", "title": "Радев - трагическото творение на Борисов"}
{"url": "http://www.mediapool.bg/politsiyata-vav-frantsiya-evakuira-ostrov-mon-sen-mishel-news278235.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолицията във Франция евакуира Мон Сен Мишел, едно от най-натоварените туристически места в Долна Нормандия, във връзка с издирването на заподозрян, който се смята, че е отправил заплахи към местната служба за сигурност.\r\n\tИзточник в полицията каза, че туристически гид е подал сигнал за мъж, който е пътувал на маршрутката, отвеждаща туристите до скалистия остров на посещение. Мъжът е отправял заплашващи коментари към местните сили на реда.\r\n\tПолицията е проследила движението на мъжа благодарение на системите за видео наблюдение. Получили са сигнал не само на гида, но и от някои от другите пътници около 07:45 местно време. Благодарение на блъсканицата заради евакуацията полицията бързо губи следите на заподозрения.\r\n\tОрганите на реда определят операцията като \"предпазна мярка\".\r\n\tПолицейски хеликоптер летеше над острова, туристите бяха блокирани и не можеха да влязат на територията на Мон Сен Мишел. Хотели биваха опразнени, докато операцията не беше прекратена.\n\n\r\n\tОстровът е на около километър от северния бряг на Нормандия и е свързан с мост.", "date": "2018.04.22", "title": "Полицията във Франция евакуира остров Мон Сен Мишел"}
{"url": "http://www.mediapool.bg/tatyana-doncheva-zashto-mladost-dade-vlastta-na-edna-frizyorka-news278237.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерът на \"Движение 21\" Татяна Дончева заподозря корупционен риск в ниската квалификация на районната кметица на \"Младост\" Десислава Иванчева, която е обвиняема за подкуп. По професия Иванчева е фризьор, но стана победител на местните избори заради участието си в протестите срещу застрояването на района.\r\n\t\"Освен добрият протестиращ, Иванчева е фризьорка. Смятат ли жителите на \"Младост\", които са учители, лекари, университетски преподаватели, военни, служители на полицията и каквито искате още като професии - смятат ли, че могат да възложат на една фризьорка управлението на тяхната община? Тоест няма нито едно работно място в тази община, което тя би могла да упражнява, но вие ѝ дадохте властта тя да \"управлява\" общината\", заяви Татяна Дончева в интервю за БНР.\r\n\tТя подчерта, че жителите на \"Младост\" са гласували на Десислава Иванчева доверие да упражнява дейност, за която тя няма никаква квалификация.\r\n\tКоментарът на Дончева бе по повод показността на антикорупционната акция срещу кметицата.\r\n\t\"Освен акцията срещу Иванчева и нейните технически характеристики трябва да е ясно, че има други причини, които като общество са ни вкарали в безконечни корупционни схеми\", отбеляза Дончева. По думите й \"когато ние рекрутираме на различни властови позиции хора, които нямат никакъв хабер от работата, за която ще отговарят, те освен да организират получаване на подкупи, друго няма да направят\", посочи лидерът на \"Движение 21\".\n\n\r\n\tБазирайки се на богатия си юридически опит, Дончева анализира акцията по задържането на Десислава Иванчева в центъра на София, блокирала движението на ключов булевард за няколко часа.\r\n\t\"Наказателният процес в никакъв случай не е предпоставка за извършване на простотии по време на акция. Това са норми и регламенти, които са необходимо формални, за да сме сигурни, че се събират доказателства, а не се правят уйдурми, и че съдът ще се произнася, спазвайки принципа на непосредственост, и ще му се представят доказателства, а не разкази на оперативни работници\", каза юристката.\r\n\tСпоред нея акцията като действия, продължителност и посегателство върху права е могло да бъде извършена по друг начин и за това в закона нямало никакви пречки.\r\n\t\"Къде ще се броят парите и как ще вържем обстоятелството, че са броени тези пари, които са намерени в колата. Имате поемни лица, възможности за снимане на всичко, което се случва. До вас е Министерството на младежта и спорта - държавна сграда с широко фоайе. Има начин, по който да се върже, че точно тези пари се броят във фоайето. Госпожа Иванчева, Петкова да се премести там, да направите процесуално-следственото действие в непосредствена близост и да не спирате движението за шест часа, да не се разправяте по този начин\", каза Дончева.\r\n\tСпоред нея в малко вътрешно-кухненски план би трябвало да се набележат няколко начина за извършването на такива акции, без да се стига до крайности.", "date": "2018.04.22", "title": "Татяна Дончева: Защо \"Младост\" даде властта на \"една фризьорка\""}
{"url": "http://www.mediapool.bg/sasht-kritikuvat-bulgaria-zaradi-zasilen-natisk-varhu-romite-news278232.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗасилване на критиките към България заради състоянието на правата на ромската етническа общност у нас се забелязва в  за състоянието на човека по света през 2017 г.\r\n\tТоп 5 на най-значимите нарушения на правата на човека в България през миналата година според документа са суровите условия в затворите, липсата на независима съдебна власт, корупцията навсякъде в управлението, трафикът на хора и социалното насилие срещу етническите малцинства.\r\n\tЗа поредна година в доклада се отбелязва и влошеното състояние на свободата на словото, но то не е отбелязано в групата на най-значимите нередности.\r\n\t\r\n\tЗаконите в България не забраняват представители на малцинствата да участват в политическия процес. Етническите турци държат 8% от местата в Народното събрание. Липсват обаче представители на ромската общност, пише в доклада на Вашингтон. В него се говори за етническо турско малцинство, въпреки че България не признава малцинства на своя територия и техни колективни права. Според документа турското \"малцинство\" се радва на \"честно представителство в назначенията на лидерски позиции\" във властта, докато ромите са недостатъчно представени. Етническите турци, ромите и помаците обаче имат свои представители на избираеми позиции на местно ниво, отбелязват американските власти.\r\n\tВ доклада се посочва образуваното дело в Комисията за защита от дискриминация срещу кмета на Кюстендил Петър Паунов, който през 2015 г. изключи живеещите в ромския квартал \"Изток\" от допитването дали той да се кандидатира за трети мандат. Мотивът бяха многократните констатации за нарушения на изборното законодателство в ромската махала.\n\n\r\n\tВ частта за \"малцинствата\" Вашингтон критикува София и заради забраната за езици, различни от българския, по време на провеждането на предизборна кампания.\r\n\t\r\n\tКато цяло се увеличават актовете на расова дискриминация срещу ромите, пише в доклада, който цитира становище на \"Българския хелзинкски комитет\".\r\n\tСпоред американските власти медиите в България \"често описват ромите и другите малцинствени групи, използвайки дискриминиращ, омаловажаващ и оскърбителен език\". Националистически партии като \"Атака\" и \"Патриотичния фронт\" базират политическите си кампании на силни антиромски, антитурски и антисемитски послания и реторика, пише в доклада. В него се припомня и осъдителната присъда в Бургаския районен съд срещу вицепремиера Валери Симеонов заради негово антиромско изказване от 2014 г.\r\n\tДокладът на САЩ споменава като проблем и антиромските протести в Асеновград и други градове на страната през миналата година заради сблъсъци между етнически роми и местни общности. Протестите в Асеновград възникнаха сред нападение на роми срещу отбор по плуване. В доклада не се споменава убийството на 18-годишния Алекс Ангелов от Бяла, който през юни 2017 г. почина след ромско нападение и удар в главата с бутилка уиски.\r\n\tВ документа обаче се изброяват нарасналите инциденти с реч на омразата и престъпления от омраза срещу турци, роми, мюсюлмани, евреи и бежанци.\r\n\t\"Липсата на обвинения срещу престъпления от омраза продължава да е проблем, както и малките и условни присъди, които се дават на осъдените\", посочва Държавният департамент. Изключение е присъдата от 25 години затвор за расово мотивирано убийство на възрастна ромска двойка от Пазарджишкия окръжен съд на 30 юни, пише в доклада.\r\n\tТой е отразил и обвинението срещу представител на \"скинхедс\" за убийството на 47-годишния Христомир Владимиров, който разхождал кучето си в ромската махала във Велико Търново.\r\n\tВластите в САЩ все пак са доволни от решението на Европейския съд по правата на човека, който задължи правителството в София да замрази събарянето на ромски къщи в пловдивския квартал \"Арман махала\", докато властите не осигурят адекватно алтернативно настаняване на бременни жени, деца, възрастни и болни.\r\n\t\"Законът забранява етническата сегрегация в мултиетническите училища и детски градини, но позволява сегрегация на цели училища. Ромските деца често посещават де факто сегрегирани училища, където те получават лошо образование. Има примери на етнически българи, които напускат десегрегирани училища и по този начин отново ги ресегрегират\", посочва докладът на Държавния департамент.\r\n\t\r\n\tВ доклада на САЩ за поредна година широко отразяване получават проблемите с корупцията и независимостта на съдебната система.\r\n\tСпоред Държавния департамент у нас служители във всички сфери на управлението са засичани в корупционни практики, свързани с безнаказаност. Става дума за подкупи, конфликт на интереси, злоупотреби, нарушения на обществени поръчки, търговия с влияние.\r\n\tЦитират се неправителствени организации, според които правителството не е създало устойчиви антикорупционни механизми. От друга страна, се цитира отчетът на прокуратурата за 2016 г., според който за ефективна борба с корупцията са необходими съществени промени в Наказателния и в Наказателно-процесуалния кодекс. В доклада на САЩ се припомня случаят с депутата Живко Мартинов, известен като \"Суджук гейт\", а също и делото срещу Кирчо Киров за злоупотреби.\r\n\tМного подробно внимание в доклада на САЩ се обръща на лошите условия в затворите и арестите у нас. Няма подобрение в материалните условия в местата за лишаване от свобода в София, Бургас и Варна, отчита външната служба на САЩ. Споменава се за насилие и извънредна употреба на сила от страна на властите.\r\n\tЗа поредна година Държавният департамент на САЩ акцентира върху тежкото състояние на свободата на медиите в България. Според документа като цяло свободата на изразяване и на пресата като цяло се спазва от страна на правителството, но съществуват проблеми, свързани с корпоративен и политически натиск върху медиите, непрозрачна концентрация на медийна собственост и дистрибуция, както и непряка правителствена подкрепа за отделни медии чрез публичен ресурс.\r\n\tКато конкретни проблемни ситуации са изтъкнати глобите от страна на Комисията за финансов надзор срещу \"Икономедия\", \"ЦУМ гейт\", разкрит от издателя на \"Сега\" Сашо Дончев, а също и натискът върху сатиричния \"Прас прес\".", "date": "2018.04.22", "title": "САЩ критикуват България заради засилен натиск върху ромите"}
{"url": "http://www.mediapool.bg/parite-za-podkupa-na-ivancheva-tsirkulirali-nyakolko-pati-mezhdu-vaklin-i-prokuraturata-news278230.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарите, осигурени за подкупа на обвиняемата кметица на район \"Младост\" Десислава Иванчева, на няколко пъти са предоставяни от бизнесмена Александър Ваклин на прокуратурата. Причината е, че предаването на подкупа е отлагано няколко пъти. Това стана ясно от думите на шефа на антикорупционната комисия (КПКОНПИ) Пламен Георгиев в интервю за БНР.\r\n\tТака той коментира твърденията, че парите са били при разследващите 11 дни преди да бъде поискан подкупът от страна на районната кметица.\r\n\t\"Имаше поискване на подкупа много преди датата, на която този подкуп беше даден. Три или четири пъти срещите се отлагаха за получаване на този подкуп поради една или друга причина. Парите на няколко пъти се предоставяха от г-н Ваклин, ние ги белязваме, след което подкупът се отлагаше. И ние връщахме парите на г-н Ваклин, защото нямахме на какво основание да ги държим. Когато се постигна уговорка за следваща среща, парите отново бяха предоставени от него на нас, за да се провери дали маркировката е все още актуална, след което ние му ги предоставяме, за да може той да ги даде на кметицата на \"Младост\". Няколко пъти се отлагаше получаването на подкупа и от всички данни, и от СРС-тата, се вижда, че  Парите в момента са при разследващите и се прави химическа експертиза\", разясни Пламен Георгиев.\r\n\tШефът на КПКОНПИ опроверга твърденията на защитата на Инанчева, че вече няма предмен на делото, защото 70-те хиляди лева били върнати на Александър Ваклин. По думите на Георгиев банкнотите са при разследващите. Същото стана ясно и от изказването на съдията по делото при гледането на мярката за неотклонение на Иванчева в петък.\r\n\t След като са описани, те са част от протокола и няма как да бъдат върнати\", заяви Георгиев.\r\n\tМеждувременно,   който няколко дни отричаше да е осигурил парите за предполагаемия подкуп,  в интервю за Би Ти Ви.\r\n\t\"За съжаление, Десислава Иванчева наистина си поиска парите и сама определи мястото и времето, по което да й бъдат дадени. Няма заговор\", разказва бизнесменът Александър Ваклин. Той обясни, че е теглил банков кредит, за да осигури на разследващите необходимите 70 000 евро за операцията.\n\n\r\n\tПо думите на Пламен Георгиев в неделя следствието не само разполага с изобилни доказателства, но вече  с кмета на столичния район \"Младост\".\r\n\t\"Странно твърдение на защитата е да казва веднага след мярката за неотклонение, че няма нито едно доказателство срещу г-жа Иванчева. Законът, чл. 63, предвижда, че мярка за неотклонение \"задържане под стража\" може да се вземе само когато въз основа на доказателствата може да се направи обосновано предположение, че лицето е извършило престъпление\", коментира Георгиев.\r\n\tПо думите му антикорупционната комисия вече има и  и Десислава Иванчева не е единствената, която се възползва от вратичките в закона.\r\n\t\"Десислава Иванчева доста бързо се е ориентирала в обстановката, но това не означава, че и други не се възползват от тези вратички в закона. Имаме доста сигнали, така че тепърва предстои действие\", каза Георгиев пред националното радио.\r\n\tГеоргиев обясни, че именно \r\n\t\"Реално вече има издадено разрешение за строеж, но той не може да започне без кметът на община да уведоми всички страни. Разбира се, това уведомление има чисто съобщителен характер, но последствията от неизвършването му са много сериозни, а именно не може да се започне строителство. Десислава Иванчева е забавила това уведомление с 7 или 8 месеца, което е много над двуседмичния срок, като недвусмислено е дадено да се разбере, че това разрешение няма да бъде издадено, ако не получи определена сума. Човекът, който е подаде сигнал до нас, е теглил кредити, върху които текат лихви, а в същото време той не може да започне строителство, докато това чисто съобщително действие на кмета не бъде извършено. От тази гледна точка аз мисля, че има и пропуск в закона, така че ще предприемем действия евентуално да се измени законът и когато не се свърши такова действие от страна на кмета, това да се счита за мълчаливо съгласие от страна на кмета, за да се премахне тази корупционна предпоставка\", каза Георгиев.\r\n\tПо повод на мнението на министъра на правосъдието Екатерина Захариева, че при акцията са преминати границите, Георгиев коментира, че проблемът е законодателен.\r\n\tзащото законът изрично предвижда, че претърсването и изземването на помещения или в случая на автомобил се случва в присъствието на лицето, което ползва автомобила, в случая г-жа Иванчева. Законът го изисква. Огромен обем бяха парите. Трябваше да се опишат банкнота по банкнота\", каза Георгиев.\r\n\tСпоред него прокуратурата си е свършила перфектно работата по време на ареста на Иванчева. \"Там на място, пред очите на всички да видят как се намират парите в колата, изваждат се, описват се в присъствието на Иванчева, което и брани и нейния интерес – да види, че никой не пипа нищо и всичко е запазено така както е. Ако ние бяхме преместили автомобила, чисто процесуално щеше да има проблем, защото претърсването и изземването се извършва в присъствието на лицето, което ползва автомобила и тогава протоколът щеше да е атакуван. Ако този протокол падне, разбирате, че рискът делото да се провали е огромен. Може би има законодателен проблем. Това обсъждахме с г-жа Екатерина Захариева\", коментира шефът на КПКОНПИ.", "date": "2018.04.22", "title": "Парите за подкупа на Иванчева циркулирали няколко пъти между Ваклин и прокуратурата"}
{"url": "http://www.mediapool.bg/i-petar-moskov-shte-pravi-dyasna-konservativna-partiya-news278238.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрез следващите месеци ще работя за създаването на силна дясна консервативна формация, обяви пред Би Ти Ви Петър Москов, бивш член на ДСБ и ексминистър на здравеопазването в кабинета \"Борисов 2\".\r\n\tМосков смята, че към неговата формация трябва да се присъедини и проевропейската част от \"Патриотичния фронт\".\r\n\tВ новото обединение бившият министър няма да кани Радан Кънев и Христо Иванов. \"Те направиха своя избор – \"Демократична България\", която е либерална формация с ляв уклон, коментира Москов.\r\n\tОтносно отделянето на ДБГ от \"Реформаторския блок\" с мотива, че той не се бори с диктатурата по време на сегашното управление, Петър Москов каза, че диктатура не вижда.\r\n\tТой се притеснява повече от нов фронт около проруското крило на \"Патриотичния фронт\", президента Румен Радев и БСП.\r\n\tОтносно ареста на кметицата на \"Младост\" Десислава Иванчева Москов обяви, че това е румънският модел на действия на прокуратурата.", "date": "2018.04.22", "title": "И Петър Москов ще прави дясна консервативна партия"}
{"url": "http://www.mediapool.bg/gartsiya-otkazva-sdelka-za-razmyana-na-voinitsi-s-turtsiya-news278240.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГръцкият президент Прокопис Павлопулос отказа предложението за размяна на двамата гръцки войници, заловени от турските власти, срещу турските войници, за които се смята, че са замесени в неуспешния преврат в Анкара през 2016 г.\r\n\tВ събота вечерта турският президент Реджеп Ердоган заяви, че правителството му ще разгледа случая с гръцките войници само ако Атина екстрадира турските войници.\r\n\t\"Размяната на двама гръцки войника, които са в затвора, срещу осем турски войници, които са в Гърция, не подлежи на обсъждане\", каза Павлопулос\r\n\tДвамата гръцки войници бяха задържани в затвор в Турция, след като преминаха границата на 2-ри март. Те твърдят, че са се изгубили в мъглата.\r\n\tОсем турски войници напуснаха родната си страна и отидоха в Гърция след неуспешния преврат през 2016-та година.\n\n\r\n\tГръцкият върховен съд отсъди, че мъжете няма да бъдат екстрадирани, независимо от желанията на турската страна, тъй като в страната си те ще бъдат съдени. Мъжете отричат да са били част от преврата.\r\n\t\"Те (гърците) искат от нас да им върнем войниците. Ние им казваме: Ако искате да направим подобно нещо, предайте ни войниците на ФЕТО, които са замесени в преврата срещу държавата\", каза Ердоган в събота по частната телевизия НТВ по време на интервю.\r\n\t\"Ако те ни ги дадат, ние ще обмислим случая с гръцките войници\", заяви Ердоган.\r\n\tГръцкият министър-председател Алексис Ципрас по-рано този месец поиска освобождаването на двамата войници и заяви, че те не трябва да бъдат използвани като \"пешки за изнудване\".", "date": "2018.04.22", "title": "Гърция отказва сделка за размяна на войници с Турция"}
{"url": "http://www.mediapool.bg/za-parvi-pat-zhena-stava-lider-na-germanskite-sotsialdemokrati-news278241.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманската социалдемократическата партия (ГСДП) избра за свой председател бившата министърка на труда Андреа Налес - първата жена начело на най-старата политическа формация в страната. Тя ще има за задача да изведе социалдемократите от сегашната им криза, предаде Франс прес.\r\n\tНа извънреден конгрес в западния град Висбаден 47-годишната самотна майка Налес получи 66 процента от гласовете срещу бившата полицайка и кмет на Фленсбург Зимоне Ланге.\r\n\t\"Днес на този партиен конгрес разбихме стъкления таван в ГСДП. И той ще остане отворен\", изрази задоволство Налес.\r\n\tАндреа Налес заменя на лидерския пост Мартин Шулц, който оглави партията през март 2017 г., но я доведе до най-тежкото й изборно поражение на 24 септември и напусна поста през февруари.\r\n\tЗа пръв път двете най-големи германски национални партии се ръководят от жени - социалдемократите от Налес, а консерваторите от Ангела Меркел. Жени заемат и ключови постове начело на крайната левица, еколозите и крайната десница.\r\n\tИзбирането на Налес е исторически момент, изрази задоволство изпълняващият длъжността лидер на социалдемократите, финансовият министър Олаф Шолц. По думите му това е \"знак за отдавна очакван прогрес и е хубаво, че настъпва сега\".\r\n\tАндреа Налес ще има за задача да сплоти раздираната от разделения партия, която с нежелание се включи в трета голяма коалиция с канцлерката Ангела Меркел.\r\n\tВ днешната си реч Андреа Налес обеща да се бори за повече социална справедливост в Германия. \"Солидарността е нещото, което най-много липсва в този глобализиран, неолиберален и свръхдигитализиран свят\", заяви тя.\r\n\tНалес изрази и решимостта си да спре възхода на крайнодясната популистка партия \"Алтернатива за Германия\". Това е борба за \"нищо по-малко от съхраняването на демокрацията\", каза тя.", "date": "2018.04.22", "title": "За първи път жена става лидер на германските социалдемократи"}
{"url": "http://www.mediapool.bg/do-dni-shte-e-yasno-dali-ivailo-kalfin-shte-se-prebori-za-shef-na-olaf-news278231.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-късно в началото на май ще стане ясно кой ще оглави Европейската служба за борба с измамите с евросредства ОЛАФ. Това стана ясно от интервю за БНР на бившия вицепремиер, социален и външен министър на България Ивайло Калфин. Той е един от четиримата кандидати за поста, достигнали до финалната права. Надпреварата за нов генерален директор на организацията стартира със 70 кандидати.\r\n\tДо момента са минали осем кръга от процедурата. Двама от кандидатите - френският и германският, са експерти, а Калфин и финландският кандидат са с политически бекграунд в биографията си, съобщава БНР. Досегашните двама директори на ОЛАФ са били прокурори.\r\n\t\"Процедурата е сложна, защото постът е важен и чувствителен\", коментира Калфин.\r\n\t\"Аз съм работил много активно по европейския бюджет като министър, като евродепутат, когато бях докладчик и един от главните преговарящи за този седемгодишен бюджет, който е в момента. Управлявал съм европейски средства - Европейския социален фонд в МТСП. Имам поглед от много различни страни, което дава моя уникален опит, свързан с европейския бюджет. Това, което нямам, е опит в разследванията\", каза Калфин.\r\n\tТой акцентира върху темата как ОЛАФ ще се съчетае с новата позиция на европейската прокуратура. По думите му ЕС засилва възможността си да разследва и наказва престъпления.\n\n\r\n\t\"България подкрепя създаването на такава позиция на европейски прокурор. Той ще има много повече сила от ОЛАФ, ще може да внася обвинения за злоупотреби директно в съда\", каза Калфин.\r\n\tПо думите му в новата ситуация ролята на ОЛАФ трябва да се промени. \"Тази институция трябва да работи заедно с европейския прокурор\", каза Калфин.\r\n\tЗа него е проблем фактът, че само 20 от страните членки на ЕС са подкрепили европейския прокурор, което означава, че той няма да работи в останалите осем. Следователно, ОЛАФ ще продължи да упражнява сегашните си функции във въпросните осем държави.\r\n\tИвайло Калфин обясни и тежестта на географския признак при избора на следващия генерален директор на ОЛАФ. \"На българските представители остава да покажат, че страната ни не е пълна с разбойници, които се чудят кого и как да измамят, а в България има достатъчно компетентни грамотни хора, които могат да вършат всякаква експертна и политическа работа в ЕС\", заяви той.\r\n\tПо думите му партийната принадлежност сигурно ще има някакво значение, но не толкова голямо. Той смята, че ще получи държавна и правителствена подкрепа. \"Получих уверение, че ще получа подкрепа. Става дума не само за подкрепа, но и грубо казано за лобиране, защото само българската подкрепа не е достатъчна\", заяви Калфин.\r\n\tОттук нататък според него въпросът е дали държавите ще могат да постигнат съгласие измежду четирите силни кандидатури.\r\n\tКалфин коментира и споровете около новата бюджетна рамка за периода след 2020 г.\r\n\t\"Европейските данъкоплатци особено от страните, които са нетни платци в евробюджета, са доста скептични, нервни. Има страни, които отсега казват, че не искат да се компенсира с допълнителни вноски излизането на Великобритания. Бюджетът на Европа винаги е недостатъчен за политическите й амбиции. В този смисъл контролът върху използването на средствата - не заради Брекзит, а заради необходимостта да се използват ефективно тези средства, които не са много - те са 1% от икономиката, те са 45-50 пъти по-малки от националните бюджети, това е основание да се даде увереност на данъкоплатците, че тези пари поне отиват в политиките, в които са заложени, а не изтичат по пътя на различни схеми\", каза българският политик.", "date": "2018.04.22", "title": "До дни ще е ясно дали Ивайло Калфин ще се пребори за шеф на ОЛАФ"}
{"url": "http://www.mediapool.bg/gol-mazh-zastrelya-chetirima-dushi-v-tenesi-news278236.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМъж, облечен само със зелено яке, застреля четирима души и рани поне още толкова в ранните часове на деня в ресторант в покрайнините на Нашвил, Тенеси.\r\n\tПолицията в града съобщи в изявление, че стрелбата е станала в ресторант за гофрети в Антиохия, южно от Нашвил, в 03:25 ч. местно време.\r\n\tПолицаи са разказали пред Си Ен Ен, че мъжът е захвърлил якето, преди да избяга пеша.\r\n\tПолицията издирва стрелеца, като предупреждава, че го смята за въоръжен и много опасен. Един от ранените е в критично състояние в болница.\r\n\t\"Един от редовните клиенти на ресторанта се е борил с нападателя, отнел му е пушката, след което той избягал гол и бос. Нападателят е бял мъж с къса коса\", заявиха от местното управление.\r\n\tПолицията в Нашвил съобщи, че подозира за нападението 29-годишния Травис Рейнкинг от Мортън, Илинойс, което е на близо 720 км. северно от Антиохия. Според властите нападателят е пристигнал с кола, регистрирана на името на Рейнкинг.\n\n\r\n\tОрганите на реда допълниха, че стрелецът е видян запоследно да отива към Мърфрйсборо Пайк, където има друга денонощна закусвалня.\r\n\tМестни медии цитират полицията и съобщават, че нападателят е бил въоръжен с AR-15, като тази автоматична пушка се налага като любим вид оръжие на масовите убийци в САЩ.", "date": "2018.04.22", "title": "Гол мъж застреля четирима души в Тенеси"}
{"url": "http://www.mediapool.bg/iran-predupredi-severna-koreya-da-ne-sklyuchva-sporazumenie-s-tramp-news278226.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтремежът на САЩ да промени ядреното споразумение с Иран изпраща много опасно послание, че страните не трябва да преговарят с Вашингтон, предупреди снощи иранският външен министър Джавад Зариф.\r\n\tТова става в момент, когато американският президент Доналд Тръмп се готви за среща със севернокорейския лидер Ким Чен-ун, на която да разговарят за денуклеаризация, предаде Ройтерс, цитирана от БТА.\r\n\tДжавад Зариф заяви снощи пред репортери в Ню Йорк, че няма смисъл френският президент Еманюел Макрон и германската канцлерка Ангела Меркел да се опитват да успокоят Тръмп.\r\n\tОчаква се до 12 май американският президент да реши дали да възстанови икономическите санкции срещу Техеран, отменени през 2015 г. по силата на ядреното споразумение между Иран и шест световни сили, припомня Ройтерс. Тръмп оказа натиск върху европейските съюзници на Вашингтон да работят за коригиране на споразумението. Очаква се тази седмица Меркел и Макрон да се срещнат с Тръмп във Вашингтон.\r\n\t\"САЩ не само не приложиха своята част от споразумението, а искат и още\", заяви Зариф, който е в Ню Йорк, за да участва в заседание на Общото събрание на ООН. Според иранския външен министър посланието, което се изпраща на света е, че \"не трябва да се сключват споразумения със САЩ, защото в края на деня ръководният принцип на САЩ е \"каквото е мое си е мое, каквото е твое подлежи на преговори\".\r\n\tЗариф заяви по-рано, че ако Вашингтон се оттегли от споразумението, Иран обмисля различни варианти, включително подновяване на ядрената дейност.", "date": "2018.04.22", "title": "Иран предупреди Северна Корея да не сключва споразумение с Тръмп"}
{"url": "http://www.mediapool.bg/bdzh-vavezhda-predvaritelna-prodazhba-na-bileti-za-gergyovden-news278243.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт понеделник, 23 април, БДЖ въвежда предварителна продажба на билети за всички бързи влакове през почивните дни около Гергьовден, съобщиха от компанията.\r\n\tЗа да няма непоносимо претъпкани компонизии, каквито случаи имаше около Великден, този път железниците обещават да въведат задължително закупуване на запазено място за повече влакове по основните направления в страната.\r\n\tОбичайният срок за предварителната продажба на билети и седящи места за бързите влакове е 5 дни, но при по-дълги празници се удължава до 15 дни преди самото пътуване.\r\n\tПредварителната продажба на билети ще се извършва във всички гари и железопътни бюра в страната от 23 април до 7 май.\r\n\tИнформация за изчерпаните места във влаковете ще се подава постоянно на място на билетните каси и по високоговорителната уредба в гарите, както и на официалната интернет страница на БДЖ.\r\n\tПътниците ще бъдат информирани на билетните каси в случаите, когато са изчерпани седящите места и ще им бъде издаван билет за правостоящ само след изричното им съгласие.\r\n\tВ обявените влакове със задължителна резервация на седящи места ще се продават билети за правостоящи до 20 пътника в купейните вагони и до 10 пътника в безкупейните вагони. При изчерпване на допустимите правостоящи места на клиентите ще бъде предложен вариант за пътуване с влак в друг час, съобщиха още от компанията.\n\n\r\n\t\r\n\t\r\n\tБърз влак № 1623 от София за Свиленград, който заминава в 15:28 ч.;\r\n\tБърз влак № 2610/4651 от Варна и Русе разпределителна за София, който тръгва от Варна в 05:05 ч. и от Русе разпределителна в 06:10 ч.;\r\n\tБърз влак № 2611 от София за Варна, който заминава в 10:30 ч.;\r\n\tБърз влак № 2612 от Варна за София, който тръгва в 10:55 ч.;\r\n\tБърз влак № 2613 от София за Варна, който заминава в 12:55 ч.;\r\n\tБърз влак № 2615/4652 от София за Варна и Русе разпределителна, който тръгва в 16:00 ч.;\r\n\tБърз влак № 8601 от София за Варна, който заминава в 10:28 ч.;\r\n\tБърз влак № 8613 от София за Бургас, който тръгва в 14:28 ч.;\r\n\tБърз влак № 8631 от Пловдив за Варна, който заминава в 07:35 ч.;\r\n\tБърз влак № 8632 от Варна за Пловдив, който тръгва в 16:35 ч.;\r\n\tБърз влак № 8641 от София за Стара Загора, който заминава в 17:28 ч.\r\n\t\r\n\tБърз влак № 1621 от София за Свиленград, който тръгва в 08:28 ч.;\r\n\tБърз влак № 2610/4651 от Варна и Русе разпределителна за София, който тръгва от Варна в 05:05 ч. и от Русе разпределителна в 06:10 ч.;\r\n\tБърз влак № 2611 от София за Варна, който тръгва в 10:30 ч.;\r\n\tБърз влак № 2612 от Варна за София, който заминава в 10:55 ч.;\r\n\tБърз влак № 3621 от София за Бургас, който тръгва в 07:20 ч.,;\r\n\tБърз влак № 8601 от София за Варна, който тръгва в 10:28 ч.;\r\n\tБърз влак № 8613 от София за Бургас, който заминава в 14:28 ч.;\r\n\tБърз влак № 8631 от Пловдив за Варна, който тръгва в 07:35 ч.;\r\n\tБърз влак № 8632 от Варна за Пловдив, който заминава в 16:35 ч.\r\n\tБърз влак № 1624 от Свиленград за София, който тръгва в 16:05 ч.;\r\n\tБърз влак № 2610/4651 от Варна и Русе разпределителна за София, който тръгва от Варна в 05:05 ч. и от Русе разпределителна в 06:10 ч.;\r\n\tБърз влак № 2611 от София за Варна, който тръгва в 10:30 ч.;\r\n\tБърз влак № 2612 от Варна за София, който заминава в 10:55 ч.;\r\n\tБърз влак № 2613 от София за Варна, който тръгва в 12:55 ч.;\r\n\tБърз влак № 2615/4652 от София за Варна и Русе разпределителна, който тръгва в 16:00 ч.;\r\n\tБърз влак № 3622 от Бургас за София, който тръгва в 08:40 ч.;\r\n\tБърз влак № 3624 от Бургас за София, който заминава в 15:00 ч.;\r\n\tБърз влак № 8601 от София за Варна, който тръгва в 10:28 ч.;\r\n\tБърз влак № 8602 от Варна за София, който заминава в 08:50 ч.;\r\n\tБърз влак № 8613 от София за Бургас, който тръгва в 14:28 ч.;\r\n\tБърз влак № 8631 от Пловдив за Варна, който заминава в 07:35 ч.;\r\n\tБърз влак № 8632 от Варна за Пловдив, който тръгва в 16:35 ч.", "date": "2018.04.22", "title": "БДЖ въвежда предварителна продажба на билети за Гергьовден"}
{"url": "http://www.mediapool.bg/zadarzhan-e-zapodozryan-za-bombichkata-ranila-dvama-politsai-news278229.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтоличната полиция е задържала заподозрян за хвърлената по време на мача ЦСКА-София – \"Левски\" бомбичка, която рани двама полицаи на Националния стадион \"Васил Левски\", потвърдиха от МВР.\r\n\tИнцидентът стана на почивката между полувремената на мача в сряда, завършил 2:2.\r\n\tПо-тежко пострада 24-годишната служителка на жандармерията Гергана Зашева, която бе оперирана по спешност в болницата \"Царица Йоанна – ИСУЛ\". За щастие лекарите успяха да спасят окото ѝ, пострадало сериозно при взрива. С по-леки наранявания се размина колегата ѝ Петър Иванов.\r\n\tВеднага след мача бяха задържани над 40 привърженици на \"Левски\", тъй като бомбичката бе хвърлена към един от входовете на Сектор \"Б\", където стоят именно феновете на \"сините\". Всички арестувани в сряда обаче бяха освободени без обвинения по-късно.\r\n\tПрез последните дни полицията продължи да привиква за разпити хора, присъствали на мача, след което ги освобождаваше. В крайна сметка в събота се е стигнало и до ареста на заподозрения, чието име засега не се съобщава.\r\n\t\"За нас беше дълг да открием това лице. Това беше въпрос на чест. Още на стадиона се усети дух на непримиримост към случилото се и амбиция разкриването да стане бързо. Този дух се усети и сред голяма част от публиката, защото след това почти всички от феновете ни съдействаха. Трябваше да проверим около 4000 души и не срещнахме никаква съпротива. Деянието беше заклеймено от самите привърженици\", коментира зам.-шефът на СДВР Антон Златанов.\r\n\tПо думите му полицията е получила уверение от законодателната власт, че ще бъдат приети, промени, чрез които ефективно да се ограничи достъпът на лица с рисков профил до футболни мачове, както това се случва на Запад.\r\n\t\"Първо, полицията трябва да е подкрепящ сигурността орган, като това в София се случва вече. Контролът на влизане се извършва от наети от организатора стюарди и охранителни фирми, докато ние избирателно, по рисков профил, проверяваме хората край стадионите. Задържаме огромен брой лица за притежание на пиротехника или маски. Но според закона ние можем само да им напишем акт, т.е. да им наложим парична глоба. А в Европа за такова нещо веднага те задържат и ти налагат забрана за посещение на спортни мероприятия. Когато нормативните промени станат факт, тези мерки за изключване на опасните лица ще заработят и при нас и за година-две въпросните лица ще получат забрани\", добави Златанов, цитиран от сайта \"Спортал\".\r\n\tЗаради раняването на двамата полицаи Дисциплинарната комисия на БФС наложи на \"Левски\" санкция от 1 мач без публика, както и глоба. Освен това МВР, спортното министерство и двете ресорни парламентарни комисии създадоха работна група, която да подготви по-строги мерки срещу футболното хулиганство и за охраната на мачове.", "date": "2018.04.22", "title": "Задържан е заподозрян за бомбичката, ранила двама полицаи"}
{"url": "http://www.mediapool.bg/liderat-na-opozitsiyata-v-armeniya-e-arestuvan-news278242.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерът на опозицията в Армения и водач на антиправителствените протести Никол Пашинян е бил задържан. Това заяви в неделя генералната прокуратура на страната, където вече десет дни продължават демонстрации, предаде Франс прес.\r\n\tДепутатът и лидер на опозицията Никол Пашинян, както и още двама парламентаристи от опозицията, \"са били задържани, докато са извършвали действия, опасни за обществото\", уточни прокуратурата в комюнике.\r\n\tПротестиращите в ред арменски градове настояват вече 10 дни за оттегляне от властта на експрезидента Серж Саркисян, назначен наскоро за министър-председател с подсилени пълномощия, напомня АФП.\r\n\tТАСС цитира съобщения, според които полицията в Армения е започнала днес със сила и специални средства да разпръсва протестиращи в центъра на Ереван.\r\n\tПо-рано в неделя арменската полиция заяви, че е \"извела принудително\" Никол Пашинян от мястото на нова протестна демонстрация, организирана в Ереван след провалената тази сутрин среща на опозиционния лидер с премиера Саркисян.\r\n\tИзточник от апарата на арменския парламент заяви за ТАСС, че статутът на тримата депутати остава засега неясен. Според закона парламентаристи може да бъдат задържани или арестувани само с одобрение на Националното събрание.\r\n\tАдвокати пристигнали в полицейския участък, където се намирали тримата, но органите на реда не ги пуснали да влязат.\r\n\tСпоред арменската прокуратура Пашинян и другите двама депутати \"са нарушили нееднократно и грубо закона за демонстрациите, организирайки незаконни шествия и митинги и отправяйки призиви да се блокират пътищата и да се парализира дейността на обществените институции\".\r\n\tСлед като обяви днешния митинг за незаконен, полицията блокира изцяло централния Площад на републиката в Ереван. Тя обеща съдействие на опозиционерите, за да проведат акцията си другаде, \"където няма да нарушават правата на другите граждани\", информира ТАСС.\r\n\tУчастниците в протестнните акции обаче не бързат да се разотидат от площада, където е разположена по-специално сградата на арменското правителство. Междувременно продължава шествие на опозицията по централния булевард \"Месроп Мащоц\".\r\n\tПолицията в Ереван задържа нови активисти, които се опитват да затворят движението по централните улици.\r\n\t\"На фона на незаконните акции в Ереван различни хора и групи готвят престъпления срещу националната сигурност и конституционния ред в страната\", заяви междувременно арменската Служба за национална сигурност. Тя предупреди, че тайните служби държат под око \"тези хора и техните привърженици\", вземат \"съответните оперативно-разузнавателни мерки\".\n\n\r\n\tСвещеници от Арменската апостолическа църква отидоха днес при демонстрантите и призоваха всички участници в конфликта да запазят спокойствие. Патриархът - католикосът на всички арменци Гарегин Втори, изрази съжаление по повод сблъсъците между опозиционери и полиция и надежда за възможно най-сорошно нормализиране на обстановката в Ереван.", "date": "2018.04.22", "title": "Лидерът на опозицията в Армения е арестуван"}
{"url": "http://www.mediapool.bg/nad-60-ubiti-pri-atentat-v-kabul-islyamska-darzhava-poe-otgovornost-news278233.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко 60 са вече загиналите при днешния самоубийствен атентат до център за регистрация на избиратели в афганистанската столица Кабул, съобщиха информационните агенции. Ранени са били най-малко 112 души.\r\n\tСред жертвите на нападението има 21 жени и пет деца, уточни говорител на афганистанското министерство на здравеопазването.\r\n\tВ нападението няма засегнати български военнослужещи, заявиха властите в София.\r\n\tОтговорност за акта пое групировката \"Ислямска държава\".\r\n\tГоворителят на вътрешното министерство Наджиб Данеш каза, че атентаторът се е самовзривил до центъра, където служители издавали карти за самоличност в рамките на процедурата по регистрация на избирателите за насрочените за октомври парламентарни избори.\r\n\tЕксплозията унищожила автомобили и изпочупила стъклата на близките сгради, покривайки улицата с отломки.\r\n\tТова е най-тежката атака в Кабул от януари, когато бомба, скрита в линейка, отне живота на около 100 души.\r\n\tДнешният атентат беше извършен в западен район на столицата, в който живеят много представители на предимно шиитското малцинство хазара, нееднократно подлагано на атаки, за които отговорност пое ИД.\r\n\tНападението беше извършен въпреки засилените мерки за сигурност.\r\n\tПреди дълго отлаганите парламентарни избори и избори за областни съвети през октомври центрове за регистрация на избиратели са разкрити в цял Афганистан и имаше опасения, че те може да станат обект на екстремистки нападения. Макар регистрацията да започна този месец, вече имаше множество нападения, чиято цел е да осуетят процеса.\r\n\tПак днес при бомбена експлозия близо до център за регистрация в северния град Пул и Хумри загинаха шестима души от едно семейство, а още трима души бяха ранени.\r\n\tАко процесът на регистрация на милионите избиратели, много от които нямат афганистанска карта за самоличност, не приключи навреме, изборите почти сигурно ще бъдат отложени за догодина.", "date": "2018.04.22", "title": "Над 60 убити при атентат в Кабул, \"Ислямска държава\" пое отговорност"}
{"url": "http://www.mediapool.bg/korneliya-ninova-i-duma-ne-e-stavalo-za-izlizane-ot-es-i-nato-pri-prezidenta-news278239.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГЕРБ водят координирана атака срещу президента Радев и БСП, заяви лидерът на БСП Корнелия Нинова в интервю за БНР по повод проведения преез седмицата Консултативен съвет за националната сигурност (КСНС).\r\n\t\"Изненадах се след края на КСНС, защото вътре и дума не е ставало за излизане на България от ЕС и НАТО. Нито един от текстовете не навежда на такава мисъл и изведнъж отвън се говори това\", каза Нинова.\r\n\tСпоред нея причината за подобни изказвания е страх от авторитета на президента Радев и невъзможност от страна на ГЕРБ да приемат, че са загубили една институция.\r\n\tКорнелия Нинова смята, че става дума за \"една координирана атака срещу президента Радев и БСП за сваляне на авторитета на президента\".\r\n\t\"Координирана, защото мисля, че това се прави от г-н Цветан Цветанов в ролята му на уж лошото ченге, г-н Борисов – уж добрия. Вътре на КСНС Борисов и Цветанов атакуваха в синхрон г-н Радев. Единият за тъмнината и светлината, прозрачността и кражбата в държавата – Бойко Борисов, а другият - за превъоръжаването на армията и за това какъв самолет да бъде купен. Стратегия за сваляне на авторитета на Румен Радев виждам зад това\", аргументира се Нинова.\n\n\r\n\tПо повод призива на президента държавата да се управлява на светло, за да не гоним инвеститори и български граждани в чужбина Нинова коментира, че първата стъпка е прозрачност, а втората - санкции. \"Промяната може да се случи. Може да започне първо с това – прозрачност, информираност, да се знае всичко, да е на светло и да продължи със следващи крачки – онези, които грешат, крадат, да носят отговорност\", каза лидерът на левицата.\r\n\tКорнелия Нинова отговори и на твърденията на нейни колеги, че призивът и за намаляване на депутатските заплати и почивните дни е популизъм, като цитира свое изказване от месец юли, миналата година, когато е избрана за вицепрезидент на Социалистически интернационал. \"Това съм го казала преди една година, на върха на срещата, където са лидери от цял свят. Ако искаме да променяме света, трябва да започнем от себе си. Пропастта между политическия елит в Европа, и в България, се увеличава\", посочи Нинова. Тя добави, че само намаляването на депутатските заплати няма да възстанови доверието към тях.", "date": "2018.04.22", "title": "Корнелия Нинова: И дума не е ставало за излизане от ЕС и НАТО при президента"}
{"url": "http://www.mediapool.bg/makron-putin-e-silen-i-umen-no-ne-badete-naivni-news278244.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на Франция Еманюел Макрон определи в интервю Владимир Путин като силен лидер, стремящ се да направи своята страна велика, и призова западните лидери да имат внимателен подход към Русия.\r\n\tВ интервюто си за Фокс нюз, цитирано от БГНЕС, преди своята визита в САЩ Макрон казва, че Путин е \"много силен човек\". \"Той е силен президент, той иска Русия да бъде велика. Хората се гордеят с неговата политика. Той е силен и умен, но не бъдете наивни\", заявява френският президент.\r\n\tВъпреки нееднократните изявления на руските власти за ненамеса в работите на други държави Макрон твърди, че руското ръководство е \"настроено за намеса в [западните] демокрации\". \"Поради това смятам, че ние никога не трябва да бъдем слаби с президента Путин. Ако сте слаби, той използва това\", посочва държавният глава на Франция.\r\n\tМакрон предполага, че след приключване на войната с терористичната групировка \"Ислямска държава\" (ИД) в Сирия Париж, Вашингтон и техните съюзници трябва да имат ключови позиции в тази близкоизточна държава.\r\n\t\"След това на нас ще ни се наложи да построим нова Сирия. В деня, в който приключим войната срещу ИД, ако се оттеглим напълно, дори и от политическа гледна точка ние ще отстъпим ключови позиции на иранския режим, на Башар Асад и другите. И те ще подготвят нова война, ще поддържат нови терористи\", споделя Макрон. По думите му след войната с ИД \"Франция, САЩ, нашите съюзници, всички страни в региона, даже Турция и Русия, трябва да играят много важна роля в създаването на нова Сирия и за това да гарантират, че сирийците ще определят своето бъдеще\".\r\n\tФренският президент изразява надежда, че САЩ няма да въведат мита за стоманата и алуминия от страните на ЕС и сравнява такава стъпка с начало на търговска война.\r\n\t\"Надявам се, че той [президентът на САЩ Доналд Тръмп] няма да въведе тези нови мита. Със съюзниците не се водят търговски войни\", посочва Макрон. Той изразява надежда,че дори новите мита да бъдат наложени, за ЕС ще бъде направено изключение.", "date": "2018.04.22", "title": "Макрон: Путин е силен и умен, но не бъдете наивни"}
{"url": "http://www.mediapool.bg/rafael-nadal-specheli-11-a-titla-ot-monte-karlo-news278245.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСветовният номер едно Рафаел Надал защити титлата си от \"Мастърс 1000\" турнира в Монте Карло на червени кортове. Испанецът стана първият тенисист в историята, който печели едно състезание 11 пъти. Общо в кариерата 31-годишният левичар има вече 76 трофея, съобщи БНР.\r\n\tНа финала в неделя Надал победи Кей Нишикори от Япония с 6:3, 6:2 и спечели купата, без да загуби нито един сет.\r\n\tВ първата част Нишикори постави шампиона под напрежение, след като го проби за 2:1. От този момент до края на сета Надал загуби само още един гейм. Левичарят от Манакор направи доста непредизвикани грешки, но във важните моменти печелеше точките.\r\n\tРафа направи брейк за 2:1 с феноменален ретур по диагонала. Последва още един за 4:1, когато силите на азиатеца видимо се изчерпаха. При 5:2 ибериецът сервираше за титлата. Стигна до 40:15 и имаше две шампионски точки. Той реализира първата с печеливш удар от бекхенд по диагонала и вдигна победоносно ръце.\r\n\tНадал няма да има време за празненства. Следващата седмица той е водач на турнира в Барселона, който е от категория \"АТР 500\", който също е печелил 10 пъти. Втори поставен там е Григор Димитров.", "date": "2018.04.22", "title": "Рафаел Надал спечели 11-а титла от Монте Карло"}
