{"url": "http://www.mediapool.bg/boyan-petrov-zavinagi-ostana-pod-shisha-pangma-news279148.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ единадесетия ден от търсенето на изчезналия по хималайския връх Шиша Пангма Боян Петров бе обявен краят на операцията. При последния оглед на хеликоптер по маршрута между базовия и най-високия лагер под връх Шиша Пангма в сряда не бяха открити следи от българския алпинист и с това официално всичко за него приключи.\r\n\tТака Боян Петров остава завинаги при голямата си любов – планината.\r\n\tПрез април най-успешният ни алпинист тръгна на най-амбициозната си експедиция с планове да изкачи три осемхилядника в Хималаите и два седемхилядника в Киргизия. Изчезна под  първия от тях -  Шиша Пангма, на 3 май. Последвалите дни на безпрецедентна операция по издирването му, в която бяха ангажирани властите на България, Китай и Непал, над 100 спасители и 3 хеликоптера, за съжаление не даде резултат.\r\n\tНай-вероятно Боян Петров е паднал в цепнатина, смята алпинистът Атанас Скатов, който по време на издирвателната акция изкачи без кислород и шерпи съседен връх в Хималаите – Чо Ойо, без да знае за изчезването на колегата си. Според него по това време пада много сняг в Хималаите и покрива цепнатините. Колкото и да познава добре маршрута алпинистът, винаги има вероятност да пропадне в такава цепнатина, посочи Скатов, според когото точно това се е случило и последващият сняг е затрупал Боян Петров. Ако такъв инцидент стане в група, по има шанс да бъде спасен падналият, смята Скатов.\r\n\tМакар от дни да беше ясно, че шансът Петров да бъде намерен жив е нищожен, търсенето продължи.\r\n\tПоследният полет е бил платен от приятели на Петров, защото не са искали да пропуснат нищо и с чиста съвест ада се каже, че е било сторено всичко възможно, за да бъде открит алпинистът .\r\n\tКраят на търсенето на Боят Петров бе обявен от неговия приятел и член на екипа Кирил Петков, който участва в акцията заедно с Петко Петков.\r\n\t\"Невероятният екип, който направи опитите за спасяване... Командирът от китайска страна, който водеше хората, които рискуваха живота си... Непалският пилот, който рискува живота си, летейки до височини, до които никога досега не е било летяно при този връх... Целият състав... Имаме 100 души, които ни чакат. Обявяваме края на мисията\", каза Петков във видеообъщение във фейсбук.\r\n\t\"Боян не беше намерен. Но това, което е невероятно, е, че създадохме прецедент как три страни могат да работят заедно. За всички алпинисти, които имат проблеми от тук нататък, правителствата на Китай и Непал вече нямат граница. Боян създаде този прецедент, който се надяваме, че ще спасява човешки животи в бъдеще и аз искам да благодаря на всички тези хора, които рискуваха живота си. С това ние обявяваме търсенето за прекратено. Боян е легенда! Всички българи – благодаря ви! Това е краят\", каза още Петков.", "date": "2018.05.16", "title": "Боян Петров завинаги остана под Шиша Пангма"}
{"url": "http://www.mediapool.bg/ek-prizova-za-usilvane-na-deistviyata-po-vrashtaneto-na-migranti-bez-pravo-na-prestoi-news279174.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия призова държавите в ЕС да положат повече усилия за връщането на мигрантите без право на престой, предаде БТА от Брюксел в сряда.\r\n\t \r\n\tЕврокомисарят по миграцията Димитрис Аврамопулос настоя държавите да следят внимателно за изпълнението на решенията за връщане. Той уточни, че броят на операциите за връщане на мигранти постоянно нараства.\r\n\t \r\n\tПо неговите думи обстановката с миграцията в ЕС е спокойна, макар да се наблюдава повишен натиск по гръцко-турската сухопътна граница, в западната част на Средиземно море и по пътя през Западните Балкани. Аврамопулос призова държавите от ЕС да приемат до октомври поне 25 000 разселени мигранти (подслонени в държави извън Общността), след като са поели обещание да подслонят двойно повече.\r\n\t \r\n\tПо последни данни на комисията от началото на годината миграционният натиск през централната част на Средиземно море е намалял със 77 на сто. Същевременно на сухопътната гръцко-турска граница броят на прииждащите мигранти се е увеличил девет пъти спрямо бройката за миналата година. На Балканите се отчита раздвижване през Албания, Черна гора и Босна и Херцеговина. Към Испания от началото на годината са се насочили с 22 на сто повече мигранти, отколкото през 2017 година.\r\n\t \r\n\tДанните показват, че от началото на тази година в Либия доброволно са се върнали над 6000 мигранти. Засега едва една от три заповеди за напускане на ЕС, издадени срещу мигранти без основание да останат в Европа, биват изпълнявани, отбелязва ЕК. От началото на годината европейските граничари са участвали в 111 операции по връщане на мигранти.\r\n\t \n\n\r\n\tЕК представи предложения за промени, които предвиждат въвеждането на кръстосани проверки по границите на чужденците. Ако бъдат приети, промените ще осигурят по-лесно установяване на незаконни мигранти, както и на чужденци с изтекли визи, с отнето право на престой в ЕС, или издирвани за престъпления. Очаква се по този начин да бъдат разкривани хора, които представляват заплаха за европейската сигурност.", "date": "2018.05.16", "title": "ЕК призова за усилване на действията по връщането на мигранти без право на престой"}
{"url": "http://www.mediapool.bg/merkel-iranskoto-sporazumenie-ne-e-idealno-no-e-nai-dobre-da-se-pridarzhame-kam-nego-news279169.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-добрият начин за успокояване на международните безпокойства за ролята на Иран в региона и програмата му за балистични ракети е придържането към ядреното споразумение, дори след решението на САЩ да се изтеглят от него, каза в сряда германският канцлер Ангела Меркел, цитирана от Ройтерс.\r\n\t \r\n\t\"Въпросът е дали можете да разговаряте по-добре, ако прекратите споразумението или ако останете в него . . . ние казваме, че можете да разговаряте по-добре, ако останете в него\", заяви Меркел пред Бундестага, долната камара на германския парламент.\r\n\t \r\n\t\"Това споразумение съвсем не е идеално, но Иран, както показват всички данни на международните ядрени власти, се придържа към ангажиментите по споразумението\", каза тя.\r\n\t \r\n\t\"Въпреки всички трудности, които имаме тези дни, трансатлантическите отношения са и остават първостепенни\", заяви Меркел.\r\n\t \r\n\t\"Но тези трансатлантически отношения също така трябва да могат да се справят с различия в мнението\", каза тя.\r\n\t \n\n\r\n\tМеркел заяви, че конфликтът в Източна Украйна не може да бъде решен с военни средства, а е необходимо да се използват съществуващите канали за преговори.\r\n\t \r\n\tГермания и Франция \"се опитват да съживят Минското споразумение\", увери тя, но изрази съжаление, че постоянните \"нарушения на контактната линия\" са обезкуражаващ фактор.", "date": "2018.05.16", "title": "Меркел: Иранското споразумение не е идеално, но е най-добре да се придържаме към него"}
{"url": "http://www.mediapool.bg/afganistanskite-sili-za-sigurnost-otblasnaha-napadenie-na-talibanite-news279175.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАфганистанските сили за сигурност отблъснаха днес нападение на талибаните и установиха контрол върху град Фарах, предаде Асошиейтед прес, като се позова на властите.\r\n\t \r\n\tГубернаторът на западната провинция Фарах Абдул Басир Саланги каза, че над 300 талибански бойци са били убити при престрелките в едноименната регионална столица. Загинали най-малко 25 души от силите за сигурност.\r\n\t \r\n\tТалибаните предприеха атаки от множество направления вчера сутринта с цел да завземат града, но по-късно срещнаха съпротива от получилите подкрепления сили за сигурност.\r\n\t \r\n\tПредставител на здравните власти в провинцията каза, че 28 тела са прехвърлени в болница от началото на боевете, а 66 ранени са получили лечение. Според него повечето са били от силите за сигурност.\r\n\t \r\n\tГоворител на афганистанското министерство на отбраната каза, че град Фарах е прочистен от бунтовници, а силите за сигурност прогонват талибанските бойци оттам. По думите му са изградени допълнителни контролни пунктове за гарантиране на сигурността.\r\n\t \n\n\r\n\tОтделно в източната провинция Газни бяха убити поне 14 полицаи, след като талибаните нападнаха полицейски контролни пунктове, каза говорител на провинциалния губернатор.\r\n\tПри едновременните нападения бяха ранени над 20 души от силите за сигурност.\r\n\t \r\n\tТалибаните засилват атаките си срещу афганистанските сили за сигурност и срещу правителствени служители, откакто обявиха началото на своята пролетна офанзива миналия месец, отбелязва АП.", "date": "2018.05.16", "title": "Афганистанските сили за сигурност отблъснаха нападение на талибаните"}
{"url": "http://www.mediapool.bg/amerikanskoto-ministerstvo-na-pravosadieto-i-fbr-razsledvat-kembridzh-analitika-news279171.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканското министерство на правосъдието и ФБР разследват британската компания за политически консултации \"Кембридж аналитика\", която се оказа в центъра на скандал за незаконно ползвана лична информация на потребители на Фейсбук, съобщи в. \"Ню Йорк таймс\".\r\n\t \r\n\tПрокурори са разпитвали бивши служители на компанията и банки, които са я обслужвали, отбелязва американският всекидневник, цитирайки висш представител на правителството на САЩ и други близки до разследването източници.\r\n\t \r\n\tПо-рано този месец \"Кембридж аналитика\" обяви, че прекратява дейността си и започва процедура по обявяване в несъстоятелност, тъй като е изгубила клиенти и е принудена да плаща все повече юридически такси, след като медии съобщиха, че от 2014 г. насам е събирала лична информация за милиони потребители на Фейсбук, припомня Ройтерс.\r\n\t \r\n\tСлед като \"Кембридж аналитика\", наета от президентската кампания на Доналд Тръмп през 2016 г., беше уличена в неправомерно използване на данните на 87 милиона потребители на Фейсбук, фирмата стана обект на множество разследвания в САЩ и Европа.\r\n\t \r\n\tРазследването на правосъдното министерство и ФБР изглежда се занимава с финансовите операции на компания и проучва как тя се е сдобила и е използвала личните данни, източени от Фейсбук и други източници, отбелязва \"Ню Йорк таймс\".\r\n\t \n\n\r\n\tРойтерс посочва, че ФБР, министерството на правосъдието и Фейсбук са отказали коментар, а бивши висши служители на \"Кембридж аналитика\" за момента не са били открити.\r\n\t \r\n\t\"Кембридж аналитика\" е създадена през 2013 г., първоначално с фокус върху американските избори. Тя е учредена с финансова помощ от 15 милиона долара от страна на милиардера Робърт Мърсър, дарител на Републиканската партия. Името на компанията било избрано от Стивън Банън, който по-късно стана съветник на президента Тръмп, а през август 2017 г. напусна Белия дом.", "date": "2018.05.16", "title": "Американското министерство на правосъдието и ФБР разследват \"Кембридж аналитика\""}
{"url": "http://www.mediapool.bg/gvatemala-otkri-posolstvo-v-erusalim-news279168.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСледвайки стъпките на Съединените щати, Гватемала откри посолство в Ерусалим, съобщиха световните агенции в сряда.\r\n\t \r\n\tПрезидентът на централноамериканската страна Джими Моралес и премиерът на Израел Бенямин Нетаняху бяха на откриването на дипломатическото представителство в офис комплекс в Западен Ерусалим.\r\n\t \r\n\tГватемала е втората държава, която премества посолството си в Израел в Ерусалим, скъсвайки с десетилетията на международен консенсус посолствата да бъдат извън свещения град заради нестихващия израелско-палестински конфликт.\r\n\t \r\n\tНа 14 май в Ерусалим се проведе тържествена церемония по откриването на посолството на САЩ, което предизвика масови палестински протести. При сблъсъци с израелски войници на границата на ивицата Газа бяха убити над 60 палестинци.", "date": "2018.05.16", "title": "Гватемала откри посолство в Ерусалим"}
{"url": "http://www.mediapool.bg/avtomobil-s-balgarska-registratsiya-bil-izpolzvan-pri-zrelishten-grabezh-v-belgiya-news279176.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвтомобил с българска регистрация е бил използван от извършителите на зрелищен грабеж на магазин за техника в Белгия, съобщиха местни медии, цитирани от БТА.\r\n\t \r\n\tВ събота и неделя магазин на европейска верига в северната област Фландрия е бил обран два пъти. Извършителите били маскирани и използвали алуминиеви пана, за да заслепят датчиците за движение в помещението. Те пълзели по земята, за да бъдат сигурни, че няма да бъдат засечени.\r\n\t \r\n\tВ първата нощ били откраднати смартфони, а във втората - преносими компютри и таблети, на обща стойност около 45 000 евро.\r\n\t \r\n\tПолицията е по следите на двама заподозрени, които са забелязани на записи от охранителните камери като посетители дни преди нападението. Двамата се разходили в магазина, без да купуват нищо и това породило съмнения. Полицията призовава свидетели или хора, които може да знаят нещо за крадците, да подадат сигнал.", "date": "2018.05.16", "title": "Автомобил с българска регистрация бил използван при зрелищен грабеж в Белгия"}
{"url": "http://www.mediapool.bg/belgiya-otkaza-da-predade-na-ispaniya-trima-bivshi-katalunski-lideri-news279177.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБелгийското правосъдие отказа днес да изпълни европейските заповеди за арест, издадени от Испания през март срещу трима бивши членове на каталунското ръководство, свалено след осуетения опит за отцепване на областта в края на 2017 г., предаде Франс прес.\r\n\t \r\n\tЗаповедите за арест срещу бившите министри сепаратисти Меричел Серет, Антони Комин и Луис Пуч, които са в изгнание в Белгия от края на октомври, са \"незаконосъобразни\".\r\n\tТримата остават на свобода.\r\n\t \r\n\t\"Камарата на съвета споделя мнението на прокурора и защитата, според които не съществуват национални заповеди за арест, отговарящи на съдържанието на европейските заповеди за арест\", заяви в комюнике фламандскоезичният съд в Брюксел.\r\n\t \r\n\tПървите заповеди за арест, издадени от Испания през октомври, бяха оттеглени няколко седмици по-късно за всеобща изненада. Но тъй като политическата криза между Мадрид и Барселона продължи, на 23 март бяха издадени нови заповеди за арест на бившите каталунски ръководители, отишли в изгнание в Белгия.", "date": "2018.05.16", "title": "Белгия отказа да предаде на Испания трима бивши каталунски лидери"}
{"url": "http://www.mediapool.bg/premierat-na-makedoniya-dogovorat-s-bulgaria-dava-rezultati-pregovorite-s-gartsiya-napredvat-news279178.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Македония стана място на геополитически интерес\", заяви премиерът на страната Зоран Заев по време на конференция на тема \"Демокрация, която дава резултати – реализиране на пълния потенциал на Западните Балкани“.\r\n\t \r\n\tФорумът е организиран от Центъра за изследване на демокрацията и е част от съпътстващата програма на срещата между лидерите на Западните Балкани и ЕС в София. \r\n\t \r\n\tЗаев каза, че преговорите за името с Гърция са в много напреднал етап. Очаква се утре той да се срещне в София с гръцкия си колега Алексис Ципрас, за да продължат разговорите.\n\n\r\n\t \r\n\tЗаев припомни и подписания с България договор за добросъседство, който според него вече дава конкретни резултати. \r\n\t \r\n\t\"Имаше много страхове, но вече имаме конкретни резултати. Търговията между двете страни е нараснала до 12%. Това е добър пример и окуражение да продължим да подобряваме взаимоотношенията и в други аспекти\", добави той. \r\n\t \r\n\tТой посочи, че над 75% от македонските граждани подкрепят интеграцията към Европейският съюз и НАТО. \r\n\t \r\n\t\"Споделяме същите ценности. Нашите амбиции през тази година са да бъдем поканени да се присъединим към НАТО и да започнем преговори с Европейския съюз. Окуражени сме от стратегията на ЕС за неговото разширяване. Окуражени сме и от отворената политика на НАТО. Евроатлантическата интеграция също може да е стимул за икономически растеж“, допълни той.\r\n\t \r\n\tЗаев сподели, че в първите шест месеца на управлението му в страната е увеличена минималната заплата и възможностите за малък и среден бизнес. \r\n\t \r\n\t\"Македония стана място на геополитически интерес. Аз застанах начело на най-голямата опозиционна партия в страната – Социален демократичен съюз на Република Македония, за да инициирам проект по подобряване на страната. Разкрих много доказателства, които показваха корупцията в правителството и злоупотреби във властта. Очаквах, че политиците на власт ще подадат оставки, след тези разкрития в рамките на няколко дни. Въпреки това, този процес отне 2 години и половина и беше изпълнен с много изпитания\", каза той.\r\n\t \r\n\t\"Насърчихме и мобилизирахме гражданите да се изправят в защита на демократичните права и върховенството на закона\", продължи той. \r\n\t \r\n\tЗаев съобщи още, че правителството на Македония подпомага с до 50% всяка нова инвестиция в страната.", "date": "2018.05.16", "title": "Премиерът на Македония: Договорът с България дава резултати, преговорите с Гърция напредват"}
{"url": "http://www.mediapool.bg/bulgaria-oshte-ne-e-predlozhila-kompromis-po-paketa-mobilnost-news279180.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария, като председателстваща страна на Европейския съвет, трябва да предложи компромисния вариант по пакета \"Мобилност\" и да убеди останалите страни членки предложението й да бъде прието. Това обясниха представители на Европейската комисия пред Mediapool.\r\n\tДо момента българската страна официално не е внесла такова становище в работната комисия към Европейския съвет, която обсъжда въпроса, въпреки че има подготвена позиция, стана ясно от изказванията на министъра на транспорта Ивайло Московски.\r\n\tВъв вторник премиерът Бойко Борисов заяви, че ще даде компромисните текстове на всички европейски лидери по време на срещата на върха в четвъртък.  е изготвено в сътрудничество с ресорния еврокомисар Виолета Булц, която в началото на седмицата беше на посещение в София по покана на Борисов.\r\n\tВ момента текстовете по пакета \"Мобилност\" се обсъждат паралелно в Европейския парламент и в Европейския съвет.\r\n\tВ Европейския съвет обсъжданията са на ниво работна група, която се нарича \"КОРЕПЕР 1\". Тя трябва да излезе с единна позиция до съвета на министрите, който се събира по въпроса през юни.\r\n\t\"В момента дебатът е дали по време на българското европредседателство ще има текст, одобрен от всички и ще бъде приет т.нар. общ подход или ще има просто един доклад за напредъка. Ако с нашите предложения се съгласят всички, аз ще докладвам, че е постигнат общ подход и законопроектът ще продължи да се движи по редовната процедура. Ако не го постигнем, ще дам доклад за напредъка, в който ще има т. нар.\" червени линии\", които не можем да преминем и на следващото председателство отново ще се търси общ подход\", обясни процедурата Московски.\r\n\tСпоред наблюдатели обаче точно сега е моментът да бъде постигнато съгласие по въпроса и българската позиция да бъде приета. Причината – ако въпросът остане отворен за решаване по времето на австрийското европредседателство, то малко вероятно е решението да бъде в полза на българските превозвачи. Австрия подкрепя предложението на Франция, по чиято инициатива се правят промените за по-добри условия на труд на работещите в транспортния бранш.\r\n\tОсвен в Европейския съвет, в момента пакетът \"Мобилност\" се обсъжда и в Европейския парламент, където водеща комисия е тази по транспорт. Гласуването по доклада, подготвен от депутат от ЕНП, е насрочено за 4 юни. ЕНП ще подкрепи внесените от ГЕРБ предложения, обеща Манфред Вебер, председател на групата на ЕНП в ЕП в София след среща с председателя на парламентарната група на ГЕРБ Цветан Цветанов. ЕНП е най-голямата политическа партия с 219 депутати в 751-местния Европарламент. ГЕРБ няма свой представител в комисията по транспорт в ЕП, която е водеща по тази тема. Заместващ член в комисията по транспорт е Петър Курумбашев от БСП. (бел. ред. - заместващ член означава, че може да участва в заседанията на комисията, но няма право да гласува)\r\n\t\"Изказването на Манфред Вебер относно позицията на ЕНП за българските превозвачи е абсолютна лъжа\", каза Курумбашев пред Mediapool. Той посочи, че във вторник е имало заседание на комисията по транспорт и Вим ван де Камп, който е от ЕНП и докладчик по пакета \"Мобилност\", е защитил позицията на Франция и Германия за връщането на българските шофьори у дома на три или четири седмици, както и за заплащане по ставките на западните държави.\r\n\tКурумбашев твърди, че промени по първия пакет \"Мобилност\" не могат да бъдат направени в ЕП, защото сроковете за внасяне на предложения са изтекли. По думите му единственото, което може да се направи са компоромисни изменения по внесения пакет.\r\n\tПарламентарната група на \"Социалистите и демократите\" в ЕП, към която принадлежи и БСП, има 189 депутати и при единна позиция на двете политически групи българското предложение, ако официално бъде внесено такова, теоретично би могло да бъде прието. На практика това обаче не е възможно да се случи, защото разделението по въпроса не е между политическите семейства, а по оста Изток - Запад.\r\n\tМеждувременно в българския парламент ГЕРБ и БСП продължиха спора, започнал преди ден, кой какво е направил, за да защити интересите на българските превозвачи. БСП поиска изслушване по въпроса на премиера Бойко Борисов в парламента в сряда, но той не отиде. ГЕРБ контрира с подкрепата, засега на думи, от ЕНП за българското предложение по новите изисквания.\r\n\tПозицията на правителството за защита на българските превозвачи, не само че не е променяна, а е надграждана в редица срещи и форуми, каза министърът на транспорта Ивайло Московски след заседанието на правителството в сряда.\r\n\tКабинетът защитавал идеята превозвачите да дадат възможност за почивка на определен период на своите шофьори, а те сами да избират къде и как да прекарат времето, когато не са на работа. Т.е. връщането на шофьорите за почивка у дома да не е задължително, а да е негово право, каза Московски.\r\n\tПо предложението да се въведе забрана седмичната почивка да се извършва в кабините на камионите, българската страна е готова да се съгласи само, ако има изградени паркинг зони с охрана и необходимите условия за шофьорите, каза Московски.\r\n\tПо отношение на заплащането на командировките на водачите има много неясноти и няма методика за изчисляването на тези ставки, каза Московски. Според него има дефицит в прилагането и контрола на новите правила, защото те трябва да важат и за държави извън ЕС.\r\n\tБългарският транспортен министър даде и няколко примера. Ако приемем, че един камион бъде проверяван за работата си в предходния месец, от ЕК предлагат шофьорът да си носи фиша за работната заплата, каза Московски. Само че този фиш е на български език и сега питаме трябва ли да го превеждаме на всички езици в ЕС, за да може да бъде контролиран. Освен това ние също ще извършваме контрол и не е ясно на какъв език ще го правим, каза той. Този закон ще бъде прилаган и към трети държави, но как ще проверяваме например иранците, ако те си носят документи за заплатите, написани на фарси, попита Московски.\r\n\t\"Ако един контролен орган в Европа иска да провери ЕТ \"Петко\" от Исперих с два камиона, проблеми няма, но как този контролен орган ще отиде в Табриз да провери фирмата на Хасан\", попита още Московски.\r\n\tНе е ясно дали ще се ползва часова ставка или минимална работна заплата като основа за плащанията на шофьорите, защото има държави без минимална работна заплата, посочи Московски. Ако един шофьор вози във Франция и Германия цял месец, то той би получавал 6300 - 6400 евро заплата, но няма френски и германски шофьор, който да получава такава заплата, каза българският министър.\r\n\tЗатова българското предложение по този въпрос е начисляването на командировъчните да става спрямо законодателството в държавата, в която пребивава даден водач след 7 последователни дни работа за месец, каза Московски.\r\n\t \r\n\tТой отправи покана към депутата от БСП Георги Свиленски да води преговорите от името на българското правителство в работната група \"КОРЕПЕР 1\". Свиленски обвини ГЕРБ, че е предала българските превозвачи през изминалата една година.\r\n\t\"\"мам възможността да го упълномощя за това, щом смята, че ние не можем да се справим\", предизвика Московски социалиста. Към момента няма официална реакция от Свиленски.\n\n\r\n\tМеждувременно БСП и ГЕРБ влязоха в словесна престрелка в парламента относно защитата на интересите на българските превозвачи по пакета \"Мобилност\".\r\n\tБългарското правителство пропиля една година без да работи за създаване на коалиция от държави, която да се противопостави на онези страни от ЕС, които подкрепят закона \"Макрон\", заявиха от \"БСП за България\" в декларация, прочетена от депутата Димитър Данчев.\r\n\tСпоред левицата под формата на уж социална справедливост има скрит подтекст, а той е българските превозвачи да бъдат докарани до състояние на фалит и всички техни шофьори да отидат да работят за фирми в старите страни членки на ЕС.\r\n\tБлагородният мотив, че предложеният пакет за мобилност е в защита правата на работещите, тяхното по-добро заплащане и право на почивка, всъщност лишава огромен брой хора от работа у нас, отбеляза Данчев.\r\n\t\"Еврокомисарят по транспорта Виолета Булц обяви в понеделник, че е приканила българското председателство да изготви конкретни предложения по четирите ключови за България въпроса по първия пакет мобилност от новите правила за превозвачите в Европа и да ги внесе в ЕК. Това означава единствено, че българското правителство не е изпратило нито едно официално предложение до този момент\", каза още Димитър Данчев. \"За съжаление, политиката в транспорта у нас е на автопилот, а браншът трябва да се спасява очевидно сам и, разбира се, виновни или отговорни в правителството няма да има\", допълни той.\r\n\t\"Не искам да чувам приказки от БСП, че българското правителство е загубило една година. Преди една седмица влязохте в тази тема и я експлоатирате, защото в момента ви е изгодно\", отговори му Светослав Иванов от ГЕРБ. Той посочи, че първият пакет \"Мобилност\" е предложен на 31 май 2017 г. и още на 8 юни транспортният министър Ивайло Московски предлага решение за \"червените\" линии, от които българското правителство не може да отстъпи. Тези \"червени\" линии до ден днешен продължават да се защитават от българското правителство, каза Иванов.\r\n\t\"При всички случаи ЕНП, със своите 219 депутати е най-силната в ЕП, ще подкрепи това, което ГЕРБ внесе в Европарламента. Ще застанем зад тези идеи (за пакета \"Мобилност\" – бел. ред.).\" Това обяви на брифинг председателят на групата на ЕНП в Европейския парламент Манфред Вебер. Той обсъди темата с председателя на парламентарната група на ГЕРБ Цветан Цветанов в Народното събрание.\r\n\tВебер подчерта, че позицията на ГЕРБ е абсолютно идентична с тази на европейската десница. В същото време той изрази изненадата си от тази на българските депутати от левицата. \"Изненадва ме позицията на социалистите по тази тема. Не може в ЕП българските социалисти да се застъпват за по-високи социални стандарти, а в България да противодействат именно на това\", каза Вебер.\r\n\tСлед като в продължение на месеци двата основни синдиката у нас - КНСБ и КТ \"Подкрепа\" мълчаха по въпроса, вече имат позиция. Синдикатите са съгласни с недоволството на българските превозвачи, но искат и добри условия за работа и живот на шофьорите.\r\n\tПодкрепяме превозвачите и националната позиция, каквато се оформи по три въпроса, каза лидерът на КНСБ Пламен Димитров пред журналисти в Министерския съвет.\r\n\tСиндикатите са съгласни с искането на българския бизнес за избор на шофьорите къде да почиват – в превозното средство или в хотел, както и за връщането на шофьорите у дома. Не е приемливо и предложението за каботажните превози (jтранзитни - от град до град с разтговарване в една държава и товар за друга в рамките на ЕС) - 48 часа да се работи, а след това седем дена да не може, каза Пламен Димитров.\r\n\tИ допълни, че като синдикати искат да бъдат променени условията, при които работят работниците в чужбина.\r\n\tМеждудневната почивка не трябва да е девет часа, а 11 часа. Другото, което искаме, е заплащането на шофьорите да е според стандарта на страната, където преобладаващо се извършва дейността, каза Пламен Димитров. Ако имаме отиване и връщане на камиона в България, то тогава ще е според нашия стандарт за плащане. Но при каботажни превози в Германия, Франция и Белгия, на шофьорите трябва да се заплаща според стандартите на някоя от тези страни, каза лидерът на КНСБ.", "date": "2018.05.16", "title": "България още не е предложила компромис по пакета \"Мобилност\""}
{"url": "http://www.mediapool.bg/uspehat-na-muktada-as-sadr-pokazva-che-irakskite-izbirateli-othvarlyat-chuzhdata-namesa-news279181.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНационалистическият популистки шиитски духовник Муктада ас Садр отново опроверга очакванията, след като оглавяваната от него коалиция се представи по-добре от съперническите партии на парламентарните избори на 12 май. Поддръжниците му успешно агитираха за социална и политическа реформа и против една корумпирана и нефункционираща политическа върхушка.\r\n\t \r\n\tТова беше поредната изненада в кариерата на човек, който едва оживя при убийството на своя баща, почитания шиитски религиозен водач Мохамед Садик ас Садр, и на двамата си братя по заповед на Саддам Хюсеин през 1999 г.\r\n\t \r\n\tЧетири години по-късно, след като САЩ нахлуха в Ирак, той отново беше в опасност да бъде убит, този път от американските сили, които два пъти го обсадиха в свещения град Наджаф през 2004 г.\r\n\t \r\n\tСадр до голяма степен ще бъде определящ фактор за властта при съставянето на ново иракско правителство, макар че няма да заема официална длъжност.\r\n\t \r\n\tНеговата коалиция, която включва Иракската комунистическа партия, независими и секуларисти, а също религиозните му последователи, силно се хареса на иракчаните, които усещат, че след спечелването на войната срещу ИДИЛ е необходимо да възстановят своята страна.\r\n\t \n\n\r\n\tИракският министър-председател Хайдер ал Абади се надяваше да спечели изборите, харесвайки се на избирателите като лидера, отвоювал Мосул от ИДИЛ миналата година, въпреки че нямаше никаква вероятност някоя партия да спечели абсолютно мнозинство.\r\n\t \r\n\tТой продължи това с до голяма степен безкръвно повторно завземане на Киркук, контролиран от кюрдите от 2003 г., и възстановяване в значителна степен на правителствената власт в Иракски Кюрдистан.\r\n\t \r\n\tПолитическото движение, съставено от предимно шиитското паравоенно формирование \"Хашд аш шааби\", което се нареди на второ място на изборите, се надяваше, подобно на Абади, да спечели повече гласове заради ролята си във войната срещу ИДИЛ.\r\n\t \r\n\tНамаляването на насилието до ниво, невиждано от свалянето на Саддам Хюсеин, обаче означава, че иракчаните се съсредоточават върху кражбата на петролни приходи за стотици милиарди долари от политическия елит, които трябваше да бъдат използвани за подобряване на снабдяването с вода и електричество, събирането на отпадъци, а също медицинските грижи и образованието.\r\n\t \r\n\tСадр често е подценяван като политически лидер, откакто най-напред излезе от домашен арест в Наджаф по време на американското нашествие.\r\n\t \r\n\tТой беше описван от западните медии като \"отцепник\" и \"духовник подстрекател\", но възгледите му винаги бяха по-сложни и гъвкави от това, което му се приписваше.\r\n\t \r\n\tВлиянието на Садр произтичаше от това, че хората от неговото семейство бяха религиозни лидери и че много от тях бяха мъченици, като се започне от екзекутирането на Мохамед Бакр ас Садр през 1980 г.\r\n\t \r\n\tБаща му оглавяваше движение, което се харесваше на бедните шиити в Багдад и Южен Ирак, като съчетаваше религиозно възраждане със социален и политически радикализъм. От самото начало садризмът имаше силен елемент на иракски национализъм в опозиция на всяка чужда намеса в Ирак, било то американска, британска или иранска.\r\n\t \r\n\tВ интервю за \"Индипендънт\" в Наджаф през 2013 г. - първото, което даде лично пред западен журналист от 10 години, Садр нагледно описа вредните последици от поканването на различни чужди сили в Ирак, за да се опитат да решат неговите проблеми.\r\n\t \r\n\tТой сравни това с \"някой, който открил мишка в къщата си, после си взел котка, после искал да изгони котката от къщата, затова си взел куче, после за да изгони кучето, си купил слон, затова си купил мишка\".\r\n\t \r\n\tСадр създаде шиитското паравоенно формирование \"Армия на Махди\", за да окаже съпротива на американците. По-късно трябваше да се откаже от това по време на сунитско-шиитските междуобщностни масови убийства през 2006-2007 г., като каза, че в него са проникнали хора извън контрола му.\r\n\t \r\n\tТой беше заклеймен от САЩ като подкрепящо Иран подставено лице, но през годините ясно показва, че се противопоставя на иранската намеса, както и на тази на други страни.\r\n\t \r\n\tУспехът на садристкото движение на изборите този месец ще се посрещне с неудовлетворение както във Вашингтон, така и в Техеран.\r\n\t \r\n\tСАЩ направиха всичко по силите си, за да подкрепят Абади като победоносен лидер от войната и нещо като иракски Уинстън Чърчил, забравяйки вероятно, че Чърчил загуби общите избори във Великобритания през 1945 г.\r\n\t \r\n\tВлиянието на Садр върху следващото правителство в Багдад поставя под съмнение бъдещето на 10-те хиляди американски войници и частни военни компании в Ирак, въпреки че говорител на Садр каза след изборите, че извършваното от САЩ обучение и снабдяване с оръжия може да продължи.\r\n\t \r\n\tИран, от своя страна, има близки връзки с \"Хашд аш шааби\" и групата, ръководена от бившия министър-председател Нури ал Малики, и ще бъде предпазлив към иракския национализъм на Садр.\r\n\t \r\n\tАбади остава на власт до съставянето на ново правителство, което той може да оглави в съюз със садристите.\r\n\t \r\n\tСадр усеща развитието на политическата обстановка в Ирак. Когато го интервюирах преди пет години, той предупреди за опасност от сунитско-шиитски междуобщностни вражди и чуждестранна намеса. Той каза: \"Иракчаните ще се разединят, иракското правителство ще се разедини и ще бъде лесно за чужди сили да контролират страната.\" Това предсказание се изпълни шест месеца по-късно, когато ИДИЛ превзе Мосул, а иракската армия се разпръсна.\r\n\t \r\n\tСадр каза, че междуобщностните вражди се разпространяват по улиците, а \"ако се разпространят сред хората, ще е трудно да бъдат преборени\".\r\n\t \r\n\tИракската политика все още се основава до голяма степен на верска и етническа идентичност - шиитска, сунитска и кюрдска, но религиозните партии, които бяха във възход след 2003 г., се дискредитират. Представляващата мнозинство шиитска общност също така е по-уверена след своите военни победи миналата година, че здраво държи контрола и няма да й бъде отнета властта.\r\n\t \r\n\tСадр каза, че проблемът е, че иракската душевност е оформена от \"непрестанен цикъл на насилие: Саддам, окупация, война след война, първа война в Залива, втората война в Залива, после окупационната война\".\r\n\t \r\n\tИзборите този месец, на които толкова много гласоподаватели отдадоха приоритет на социалните въпроси, а не на онези, свързани със сигурността, може да покажат, че с намаляването на насилието иракчаните стават по-малко травмирани.", "date": "2018.05.16", "title": "Успехът на Муктада ас Садр показва, че иракските избиратели отхвърлят чуждата намеса"}
{"url": "http://www.mediapool.bg/borisov-zashto-tolkova-se-plashat-ot-zapadnite-balkani-news279182.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Помагайте ни, защото, ако ние на Балканите не си помогнем сами, то и Господ няма да ни помогне\", каза премиерът Бойко Борисов ден преди срещата между лидерите на ЕС и Западните Балкани в София.\r\n\t \r\n\tТой участва в конференция за сигурността и растежа на страните в региона, която е част от съпътстващата програма на форума в четвъртък. \r\n\t \r\n\t, каза Борисов.\n\n\r\n\t \r\n\t\r\n\t \r\n\t, каза Борисов.\r\n\t \r\n\t, попита Борисов и посочи данни, според които брутният вътрешен продукт на всички тези държави общо е около 96 млрд. евро, т.е колкото е БВП само на Словакия.\r\n\t \r\n\t\"Т.е. говорим все едно за приемането на Словакия - и такъв страх. Така че, Западните Балкани като БВП са колкото Словакия, а като население са по-малко от Румъния, посочи Борисов. От какво толкова се плашим, при огромните - трилиони бюджет и БВП на Европа, а в същото време, това място генерира само войни и огромни разходи след това\", посочи Борисов.\r\n\t \r\n\tТой каза, че се надява Македония и Гърция да решат най-накрая спора за името.\r\n\t \r\n\t\"Това си е ваша работа, ние само се надяваме, да не си помислите, че ви даваме акъл\". \r\n\t \r\n\t\r\n\t \r\n\tПремиерът коментира още, че за съжаление голяма част от вниманието на лидерите ще бъде ангажирано с иранското ядрено споразумение, с търговските отношения със САЩ. \r\n\t \r\n\tВъншният министър Екатерина Захариева от своя страна посочи, че очаква всички лидери на ЕС да подкрепят европейската перспектива на Западните Балкани.\r\n\t \r\n\t\"Присъединяването им няма да е лесно, но в никакъв случай не е невъзможно. Трябва да позволим на страните от Западните Балкани да участват в дебата, в предложенията, и те да формират мнение как си представяме Европа“, заяви външният министър.\r\n\t \r\n\t\r\n\t \r\n\tПо думите й отлагането до безкрайност на членството в ЕС \"със сигурност не само ще демотивира, но ще разгневи гражданите на държавите от Западните Балкани\". \r\n\t \r\n\t\"Работата е не само да обясним защо е важно членството. Страните от Балканите трябва да покажат, че могат да правят реформи, да решават проблемите помежду си. Да можем да покажем, че решаваме проблемите си искрено. Да покажем зрялост, че можем да се справяме сами, да оставяме проблемите от миналото в миналото“, допълни министърът.\r\n\t \r\n\tСпоред нея е възможно е тази година да се започнат преговорите за членство с Македония и Албания.\r\n\t \r\n\t\"Няма да е лесно, но още има шанс да убедим страните, които са още са скептични\", каза тя.\r\n\t \r\n\tМакедония е със статут на кандидат за ЕС от 2005 година, а Албания от 2014 година, припомни тя.\r\n\t \r\n\t\"Притесненията в ЕС са дали няма да пренесем проблемите между нас вътре в съюза. Дали няма да започнем при всяко едно решение, което взимаме, да използваме проблемите от миналото“, коментира Екатерина Захариева.\r\n\t \r\n\t\r\n\t \r\n\tМинистърът отбеляза, че според изследванията подкрепата за разширяване като цяло от европейските граждани се движи около средата и гражданите в Европа са разделени по тази тема. \r\n\t \r\n\tНе бих казала, че  сме успели да убедим всички, че това е ситуация, която ще донесе много ползи и за държавите членки, коментира Захариева и посочи, че държавите, които са нетни платци, и  не само те, като че ли все още имат една съпротива за бързо разширяване. \r\n\t \r\n\tМинистърът на външните работи на Република Македония Никола Димитров отбеляза, че процесът по присъединяване е най-добрият инструмент, който има ЕС да помогне на тези, които искат да се променят и да направят реформи. \r\n\t \r\n\tНаучихме много уроци през последните години, не става въпрос просто да прелистваме главите, а да използваме процеса, за да се променим, посочи той.\r\n\t \r\n\tМисля, че трябва да вярваме, че перспективата не е само на думи, трябва да напреднем  доста през следващите години, коментира Димитров. \r\n\t \r\n\tНие се променяме, имаме силно обществено мнение и мисля, че това е полезно, защото единственият начин, по който да напреднем, е да се изправим пред реалността, отбеляза той. Трябва да постигнем успех и той трябва да е необратим, няма да бъде лесно, не може да консолидираме ЕС, без да постигнем успехи, коментира Димитров. \r\n\t \r\n\tЧудесата са възможни, ние творим чудеса в днешно време, отбеляза той. Виждаме европейския влак и искаме да го хванем, заяви македонският външен министър.", "date": "2018.05.16", "title": "Борисов: Защо толкова се плашат от Западните Балкани?"}
{"url": "http://www.mediapool.bg/krimskiyat-mahmurluk-zashto-mu-e-na-putin-mostat-nad-kerchenskiya-protok-news279172.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУлтраскъпият мост от Краснодарския край до Кримския полуостров бе открит на 15 май. Руският бюджет похарчи за целта 228 милиарда рубли, без да се прецени икономическата ефективност на подобна инвестиция.\r\n\t \r\n\tПрезидентът Владимир Путин взе участие в откриването на Кримския мост - пръв мина с камион по него, а в сряда автомобилното движение бе открито официално. В церемонията се включи и милиардерът Аркадий Ротенберг, участвал в контрола върху хода на строежа.\r\n\t \r\n\tСкъсването на украинско-руските отношения и присъединяването на Крим към Русия, изострили икономическата криза, парадоксално дадоха живот на твърде мащабни инфраструктурни проекти. На първо място ще споменем прокарването на енергиен мост от Русия към Крим, на жп линия заобикаляща Украйна, а сега и на транспортен мост през Керченския проток.\r\n\t \r\n\tИ трите проекта изискваха колосални инжекции от бюджета. Икономическата целесъобразност не бе предмет на дискусии - на преден план излязоха политическите мотиви.Енергийният мост и жп линията\r\n\tПърво приключи работата по енергийния мост - през май 2016 г. Спешна нужда от такъв се очерта, след като Украйна наложи енергийна блокада на полуострова. През 2014-2016 г. редовно бе изключвано енергоподаването за Крим.\r\n\t \r\n\tОбщата стойност на енергийния мост възлезе по официални данни на 47 милиарда рубли; с повечето средства бяха изградени далекопроводи от Ростовската АЕЦ до Таманския полуостров. За подсигуряване на захранване бе ускорено въвеждането в строя на Трети енергоблок от атомната централа. През Керченския проток бяха прехвърлени кабелно-въздушни линии - по въздуха, с поддържащи опори, и по морското дъно. Построена бе и подстанция, също и необходимата инфраструктура.\r\n\t \n\n\r\n\tОт съветско време насам част от жп линията в посока на юг от Москва минаваше през крайгранична територия на Украйна в Луганска област. След събитията от 2014 г. този момент доби стратегическо значение: руските власти сметнаха, че Киев може да блокира жп превозите по това трасе. Съответно втора стъпка бе прокарването на нови релси с дължина 137 км, заобикалящи Украйна, в руските Воронежка и Ростовска област. Това бе осъществено със силите на жп войски. Работата приключи през август 2017 г.; разходите достигнаха близо 55 милиарда рубли.Много дълъг, много скъп\r\n\tКримският мост надмина по цена всички реализирани преди проекти - 228 милиарда рубли. Конструкцията се нареди сред най-сложните технически съоръжения, изградени след разпадането на Съветския съюз - автомобилният и жп мост с дължина 18 км бе построен в доста трудни геоложки условия с цената на голям брой екологични и политически рискове.\r\n\t \r\n\tОсновен вътрешнополитически избор бе изборът на основен изпълнител за строежа. Това бе компанията \"Стройгазмонтаж\", собственост на Аркадий Ротенберг, един от старите приятели на Путин. Което естествено породи недоволство и разнообразни подозрения, че проектът крие корупционна съставка, че е неефективен, а олигархът се обогатява за сметка на държавния бюджет.\r\n\t \r\n\tДържавата обаче имаше различна логика: тя не откри други компании, които да разполагат с подходящ опит, финанси и технически възможности за изграждане на подобен обект.\r\n\t \r\n\tНеочакваното присъединяване на Крим и съвсем очакваната му блокада, засегнала 2,3-милионното население, принудиха руските власти да действат бързо и нестандартно. За други мегапроекти от путинската епоха като възстановяването на Грозни, тръбопровода Източен Сибир - Тихи океан, реновирането на Владивосток за срещата на върха на организацията за Азиатско-тихоокеанско сътрудничество (АТИС), включително прехвърляне на мост до остров Руски, и за строежа на обектите за олимпиадата в Сочи имаше достатъчно време - но в случая сроковете наистина притискаха.\r\n\t \r\n\tЩом полуостровът бе откъснат от жп комуникациите, а Украйна започна строго да контролира автодвижението от континента, от всички начини за снабдяване и връзка с Крим останаха само фериботите и авиацията. За Кремъл бе принципно важно да покаже и докаже, че може да осигури свободен достъп до новата си територия.Защо нямаше търг\r\n\tИнфраструктурните проекти от този род често минават без конкурс, защото нивото на трудност и оперативните нужди налагат да се действа незабавно. Когато например САЩ окупираха Ирак, поръчки за мащабни възстановителни дейности на стойност милиарди долари получиха \"Халибъртън\" и \"Бехтел Груп\", свързани с републиканците (вицепрезидентът Дик Чейни оглавяваше първата, преди да бъде избран), и то понякога без търг - с мотива за форсмажорни обстоятелства.\r\n\t \r\n\tТова обаче неизменно поражда съблазън от незаконно обогатяване - прехвърляните средства са огромни, а контролът върху тях намален. Нека припомним тук едрата руска компания \"Мостовик\", укрепнала с поръчки от този вид: тя построи между другото и моста към остров Руски. Веднага след олимпиадата в Сочи от 2014 г. фирмата обяви фалит, а ръководството на \"Мостовик\" бе арестувано. Тъй че обществените подозрения може да не са безпочвени, налага се внимателно да бъдат проверени и препроверени. С това безспорно ще се залови Алексей Кудрин, оглавил наскоро Сметната палата.\r\n\t \r\n\tЖелезопътното натоварване на моста не е пресметнато - има ли нужда Крим от толкова влакове и дали ще са рентабилни те? Курортният сезон е отделна работа; на полуострова обаче той продължава към четири месеца. А никъде по света летовниците вече не се превозват с далечномагистрални композиции.\r\n\t \r\n\tТунелът под Ламанша примерно е икономически оправдан, защото оттам минават скоростни влакове, гарантиращи бързи превози между Лондон и Париж. Но ето че пътуващите през тунела Сейкан в Япония между Хокайдо и Хоншу все повече намаляват, защото със самолет се стига по-бързо. А на остров Хокайдо живеят над два пъти повече хора, отколкото в Крим.\r\n\tОт трите моста през Босфора само един е комбиниран - автомобилно-железопътен.\r\n\t \r\n\tГлавната поука от Кримския мост е, че поиска ли държавата сериозно да постигне нещо, ще положи всички усилия за целта. Автомобилното движение бе открито половин година предсрочно. След празниците обаче често усещаме махмурлук, понякога твърде горчив.", "date": "2018.05.16", "title": "Кримският махмурлук. Защо му е на Путин мостът над Керченския проток"}
{"url": "http://www.mediapool.bg/bolnitsi-za-politicheska-upotreba-news279137.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАко се питате как се стигна до окаяното състояние на болниците в Ловеч и Враца, което изкара на уличен протест лекари и сестри, оставени от месеци да не получават заплати и без основни консумативи и лекарства, за да лекуват пациентите си, незабавно може да посочите нереформираната здравна система, зле финансираните клинични пътеки и прочие.\r\n\tНо примерите с Ловеч и Враца далеч не са единствените, които показват, че няма нито едно докарано до фалит лечебно заведение, което да не е било безцеремонно разграбвано, умишлено съсипвано и източвано по многобройни и утвърдили се през годините схеми. Всичко това е ставало пред погледите и с мълчаливото съгласие на държавните и местните власти, болнични директори и персонал.\r\n\t\r\n\tПо данни на Министерството на здравеопазването половината от общо 70 държавни болници имат просрочени задължения за 155 млн. лева, а другата половина – нямат. Общинските болници са с далеч по-скромните 43 млн. лева просрочени задължения.\r\n\tТака при сходни структура, обем дейност, постъпления от здравната каса, заплати на персонала, режийни разходи и др., едни болници успяват да се справят, докато други затъват. Защо?\n\n\r\n\tНай-сериозният разход е за заплати – около 50% от приходите на болниците отиват за това и за някои от тях става все по-трудно да смогват с постоянно нарастващите минимални възнаграждения.\r\n\tСледващият по големина разход е този за лекарства - около – 35% и после идват стопанските разходи – 10% и други разходи – 4%.\r\n\tНай-сериозни задължения болниците имат именно към доставчици на лекарства и консумативи. Практиката показва, че различните лечебни заведения ги купуват на много различни цени. Това е и една от причините за трупането на дългове.\r\n\t\r\n\tПредишният екип на здравното министерство обяви през лятото на миналата година, че половината държавни болници купуват лекарства на цени над тези в позитивния лекарствен списък, т.е. над стойността, която НЗОК заплаща. Това е генерирало загуби за въпросните болници в диапазона от 10 000 до 700 000 лева. Две университетски болници например купували лекарство, прилагано в областта на онкохематологията, с разлика от над 1000 лева за опаковка. Цената в едното здравно заведение била малко под цената в позитивния списък – 7240 лв., а в другото – 8250 лв.\r\n\tТъй като болниците нямат право да искат доплащане за тези лекарства от пациента, неизгодната им покупка си остава пасив за лечебното заведение. Което поражда въпроса какви са подбудите на болничния директор да води подобна политика в ущърб на болницата и в интерес на индустрията.\r\n\tТази практика трябваше да бъде прекратена с електронния търг за лекарства, при който щеше да има прозрачно състезание между фирмите, в което печелят най-ниските оферти и всички болници купуват на тези цени. По случайност обаче вече втора година  заради обжалвания на дистрибутори на лекарства.\r\n\tОсвен скъпи медикаменти, някои болнични директори имат слабост и към скъпата апаратура, скъпите външни услуги и особено нашумялата в последно време схема “болница в болницата“, при която две лечебни заведения функционират под един покрив, но печелившите дейности са за частното, а загубите – за държавното.\r\n\tА запорите от страна на доставчици и партньори са основна причина в последствие затъналите болници да не могат да плащат заплатите на персонала си, тъй като постъпленията от здравната каса отиват за покриването на дълговете.\r\n\t\r\n\tНаскоро здравният министър Кирил Ананиев представи единен финансов стандарт за управление на държавните болници () , с който най-общо иска да избегне точно подобен тип “управление“ на лечебните заведения. И естествено, срещу него моментално скочиха болнични директори, които започнаха да вадят от девет кладенеца вода за апокалипсиса, който ще настъпи от строгите финансови правила.\r\n\tИ ако някои са действително притеснени да не изгубят ценни кадри или да не могат да си посрещнат текущите разходи заради икономии, то други просто искат да продължат да работят както и досега – по конституцията на тоталното разсипване, докато не докарат болницата си до фалит и не изкарат персонала си да протестира за нейното спасяване под прозорците на властта.\r\n\tБолниците в Ловеч и Враца са пример именно за такова разсипващо управление.\r\n\t. Това са само , които бившият здравен министър Николай Петров даде пред депутати през октомври миналата година, обяснявайки защо се е стигнало до финансовия колапс на болницата във Враца.\r\n\tОще по-заплетена е , където частна лаборатория, доскоро паразитирала на гърба на държавната, за няколко месеца прерасна в многопрофилна болница по кардиология, за да поеме печелившата ниша на мястото на разсипаната държавна болница. При това съдружник в новата частна болница се оказа бивш директор на районната здравна каса в Ловеч.\r\n\t\r\n\tВсеки път, когато болница се окаже на ръба на оцеляването, неминуемо се стига до призиви и протести за спасяването й от държавата, независимо дали е държавна или общинска, т.е. кой й е принципал. Държавата обаче не може просто да налее едни пари в затъналите лечебни заведения (не че не го е правила в миналото), защото това би се третирало като непозволена държавна помощ, тъй като болниците, независимо от собствеността им, са търговски дружества.\r\n\tТехният основен източник на приходи са постъпленията им от Националната здравноосигурителна каса (НЗОК) за извършената от тях медицинска дейност. И съвсем символични суми те получават от държавата за други дейности като спешна помощ, работа в отдалечени райони, медицинската експертиза (ТЕЛК) и други.\r\n\tТоест, начинът да бъдат спасени тези болници, е те да продължат да работят, а за целта персоналът, който е излязъл в отпуски и болнични, да се върне на работа докато трудностите бъдат преодолени, задълженията към кредитори изчистени по разсрочени схеми и си стъпят отново на краката. Да, държавата може и трябва да съдейства това да стане по възможно най-добрия начин и с цената на най-малко трудности за и без друго изстрадалия персонал, но “лесен“ начин това да се случи няма.\r\n\tПросто сметката трябва да бъде платена и както често се случва – от тези, които носят най-малко вина.\r\n\tИли както се казва - спасяването на давещите се е в ръцете на самите давещи се, тъй като от тях зависи дали искат да продължат да крепят болницата с цената на лична саможертва или просто да потърсят реализация в друга болница или държава и една област да остане без голяма многопрофилна болница.\r\n\tНишата няма да остане дълго незаета. Но само за печелившите дейности.\r\n\t\r\n\tНо как е възможно болниците на два областни града да бъдат докарани до фалит под носа на държавата, местните власти и персонала? От години е обществена тайна, че много държавни и общински болници, от които избрани хора печелят поръчки за ремонти, апаратура, консумативи, са просто още един източник на постъпления за партийните каси. Затова и тръгналите да слагат ред в системата здравни министри бързо биват отказвани.\r\n\tНаред с това една болница със стотиците работещи в нея лекари, сестри, административен персонал и техните семейства и пациенти са сериозен електорат, особено в един средно голям град. Затова и болница се закрива само в краен случай...Без значение има ли нужда от нея или не и трябва ли да съществува като болница.\r\n\tОбществена тайна е и, че болничният персонал е системно партийно агитиран от доминиращата в града политическа сила, когато наближат избори. Правят се списъци с присъствали на събранията, а с работа в администрацията на болниците се уреждат предимно проверени партийни кадри и техните роднини. Показателен в това отношение е фактът, че в оздравителния план на ловешката болница е предвидено намаляване на администрацията й от внушителните 116 на 36 души.\r\n\tНо най-емблематичното свидетелство, че болницата в града е неразривно свързана с партийния живот, е фактът, че мандатът на болничния директор често приключва с промяната на политическата конюнктура. Изключения се допускат за някои по-изявени болнични мениджъри с по-добра способност да си сътрудничат с всяка власт.\r\n\tАко не е склонен на подобно сътрудничество, набързо е уличаван в далавери или дежурното “лошо управление“, като наяве бързо се вадят големите болнични дългове. А колкото до числата и дълговете – и те са за политическа употреба. Няма как да си обясним иначе, че само в рамките на няколко месеца една и съща болница може да бъде дадена от двама различни министри едновременно като пример за “добро“ и “лошо“ управление, без нищо в нея да се е променило.", "date": "2018.05.16", "title": "Болници за политическа употреба"}
{"url": "http://www.mediapool.bg/pri-ataka-v-siriyskata-provintsiya-idlib-prez-fevruari-veroyatno-e-bil-izpolzvan-hlor-news279170.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОрганизацията за забрана на химическите оръжия (ОЗХО) съобщи в сряда, че при нападение срещу сирийския град Саракиб, провинция Идлиб, през февруари вероятно е бил използван хлор, предадоха Франс прес и Ройтерс.\r\n\t \r\n\tРазследващата мисия на ОЗХО е установила, че в квартал Ат Талил е бил използван хлор като оръжие.\r\n\t \r\n\tИзводите на организацията за случилото се на 4 февруари се основават на два намерени цилиндъра, за които е установено, че са съдържали хлор, на свидетелски показания, проби, взети на място, и данни на пациенти, приети в болница след инцидента.", "date": "2018.05.16", "title": "При атака в сирийската провинция Идлиб през февруари вероятно е бил използван хлор"}
{"url": "http://www.mediapool.bg/obyaveno-e-bedstveno-polozhenie-v-pleven-i-byala-slatina-news279147.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБедствено положение е обявено в общините Плевен и Бяла Слатина заради силните бури вчера.\r\n\t \r\n\tВ Плевен бедственото положение е частично и засяга селата града и селата Гривица, Ясен и Опанец. Има един пострадал, който с порезни рани на ръката от счупено стъкло. Оказана му е помощ и е осигурено кръвопреливане. \r\n\t \r\n\tВ Бяла Слатина пък градушката е нанесла щети по много покриви. Изкоренени са и много дървета.\n\n\r\n\t \r\n\tВятърът е скъсал жици, има много счупени стъкла.", "date": "2018.05.16", "title": "Обявено е бедствено положение в Плевен и Бяла Слатина"}
{"url": "http://www.mediapool.bg/erdogan-nareche-teroristi-arestuvanite-turski-zhurnalisti-news279146.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТридневното посещение на турския президент Реджеп Тайип Ердоган във Великобритания приключи със съвместна пресконференция с британския премиер Тереза Мей, по време на която той нарече \"терористи\" арестуваните турски журналисти, съобщи БНР.\r\n\t \r\n\tТурският президент на практика игнорира предупреждението на Тереза Мей да не загърбва демократичните ценности. Дори напротив, той я призова да направи повече за екстрадиране на турски изгнаници от кюрдски движения, защото ако тя не предприеме действия срещу терористите, те ще нанесат ответен удар.\r\n\t \r\n\tМей, която е нетърпелива да сключи свободна търговска сделка с Турция след Брекзит каза, че Великобритания винаги е готова да екстрадира кюрдски терористи, ако има необходимите доказателства.\n\n\r\n\t \r\n\tЕрдоган смята, че духовникът Фетулах Гюлен, който в момента е в Съединените щати, стои зад проваления опит за военен преврат през 2016 година. Мей отбеляза, че докато е правилно да бъдат изправени пред правосъдието онези, които са се опитали да свалят едно законно избрано правителство, то също е важно при защитата на демокрацията да се съблюдават човешките права.\r\n\t \r\n\tЕрдоган обаче отвърна, че трябва да се прави разлика между терористи и журналисти, защото арестуваните са били с оръжия и кръв по ръцете. Според правозащитни организации в Турция има повече от 160 журналисти зад решетките. Сравнително малка група от кюрди и защитници на свободата на словото организираха протест пред Даунинг стрийт.", "date": "2018.05.16", "title": "Ердоган нарече \"терористи\" арестуваните турски журналисти"}
{"url": "http://www.mediapool.bg/izvarshitelyat-na-atentat-s-nozh-v-parizh-bil-dosta-samoten-chovek-news279173.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХамзат Азимов, който нападна хора с нож в събота вечерта в Париж, преди да бъде ликвидиран от силите на реда, е бил \"човек доста самотен\". Това заяви в сряда френският министър на вътрешните работи Жерар Колон, цитиран от Франс прес.\r\n\t \r\n\tПрофилът на извършителя е \"сравнително прост\", каза Колон пред радио Ер Те Ел.\r\n\t \r\n\tАзимов е бил \"доста самотен човек, открити са девет души негови приятели. Не е поддържал връзки с млади жени, водел е сравнително ограничен живот, бил е вглъбен в себе си\", каза Колон.\r\n\t \r\n\tМеждувременно разследващите издирват евентуални съучастници на френския младеж от чеченски произход.\r\n\t \r\n\tАзимов уби един и четирима души при атаката, отговорност за която пое джихадистката групировка \"Ислямска държава\".", "date": "2018.05.16", "title": "Извършителят на атентат с нож в Париж бил \"доста самотен човек\""}
{"url": "http://www.mediapool.bg/elektronnoto-upravlenie-iziskva-promyana-na-20-ot-zakonodatelstvoto-news279149.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕлектронното управление изисква промяна на поне 20% от законодателството. Това съобщи председателят на Държавната агенция \"Електронно управление\" Атанас Темелков на форум в София.\r\n\tВсе още голяма част от администрациите изостават в промяната на вътрешната си нормативна уредба с цел премахването на удостоверения и дейности на хартиен носител.\r\n\tЕкипът на агенцията вече е изготвил проект на Закон за киберсигурност, който ще създаде правна рамка в областта на мрежовата и информационната сигурност във всички направления.", "date": "2018.05.16", "title": "Електронното управление изисква промяна на 20% от законодателството"}
{"url": "http://www.mediapool.bg/arestuvaha-dvama-politsai-v-sofiya-za-iznudvane-news279150.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвама полицаи от 2-ро РПУ в София са арестувани заради изнудване. Задържаните са работили в района на Централна гара, съобщи БНР.\r\n\t \r\n\tВ МВР е получен сигнал, че те са изнудвали за пари наркозависими.\r\n\t \r\n\tАрестуваните са служители на \"Охранителна полиция\" в Районното полицейско управление.\n\n\r\n\t \r\n\tЗадържани са за 24 часа.", "date": "2018.05.16", "title": "Арестуваха двама полицаи в София за изнудване"}
{"url": "http://www.mediapool.bg/stoltenberg-dialogat-mezhdu-nato-i-rusiya-e-vazmozhen-news279151.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУкрепването на връзките на НАТО с Русия е възможно и трябва да се търсят начини за установяване на диалог с нея, заяви генералният секретар на алианса Йенс Столтенберг в интервю за днешния брой на френския в. \"Фигаро\".\r\n\t \r\n\tРусия остава наш съсед и искаме в отношенията с нея да не се стига до нова Студена война, нито до нова надпревара във въоръжаването. Продължаваме да се стремим към диалог с Русия, тъй като смятаме, че той е възможен. Лично се убедих в това, докато бях премиер на Норвегия, каза Столтенберг.\r\n\t \r\n\tТой изтъкна, че отношенията с Русия трябва да се подобрят и да се търсят начини за намаляване на риска от инциденти, които при сегашното напрежение може да доведат до възникване на опасни ситуации.\n\n\r\n\t \r\n\tРусия засилва позициите си и модернизира в значителни мащаби въоръжените си сили и по-специално ядрения си потенциал, отбеляза шефът на НАТО.\r\n\t \r\n\tНаред с това Столтенберг отново се изказа критично за анексирането на Крим, за предполагаемите кибератаки и хибридни действия на Русия, целящи \"да отслабят демократичните институции на Запада\". \r\n\t \r\n\tНАТО отвърна на това пропорционално, укрепвайки колективната отбрана, подчерта той.", "date": "2018.05.16", "title": "Столтенберг: Диалогът между НАТО и Русия е възможен"}
{"url": "http://www.mediapool.bg/mediynata-svoboda-v-evropa-kod-cherveno-v-bulgaria-kod-peevski-news279140.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЖурналисти, издатели и международни неправителствени организации се обединиха на конференция в София за борба срещу различните форми на натиск върху медийната свобода.\r\n\tТова стана по време на конференцията \"Свобода на медиите и плурализъм\", организирана от \"Репортери без граници\", Европейската асоциация на издателите на вестници, Организацията на медиите в Югоизточна Европа, Съюза на издателите в България и др.\r\n\tЖурналистиката в Централна и Източна Европа е в риск, сериозни проблеми има и на Запад, алармираха участниците в срещата, чиято заключителна декларация е озаглавена .\r\n\tВ документа се призовава за спешни мерки на европейско ниво за защита на качествената журналистика, като например създаването на европейски фонд за защита на свободата на медиите. Участниците в дискусията подчертаха, че битката за свободата на словото е битка за бъдещето на Европейския съюз и на демокрацията в страните членки.\r\n\t\n\n\r\n\tВ декларацията се изреждат редица примери за политически контрол върху медиите, което е първата стъпка към управление тип \"мека диктатура\" или \"завладяна държава\".\r\n\t\"Свободният достъп до разнообразна информация и мнение е не само основно право на човека, но е от съществено значение за гражданите да участват в демократичното общество. Това е основната рамка, позволяваща на хората да държат отговорни представителите на властта, за да се ограничат престъпността и корупцията, което е ключов фактор за осигуряване на функционираща демокрация\", изтъква документът.\r\n\tВ него се отбелязва, че \"наблюдаваната през последните години ерозия на европейския демократичен модел продължава\" и тази тенденция \"става все по-тревожна\".\r\n\t\"Регионът е разтърсен от две убийства и от заплахи към разследващи репортери, както и безпрецедентни вербални атаки срещу медиите. Традиционно безопасната среда за журналисти в Европа започна да се влошава\", посочва декларацията, която прави преглед на ситуацията с медийната свобода в Полша, Унгария, Чехия, Словакия и България.\r\n\t\r\n\tВ частта за България се отбелязва, че според световния индекс за свободата на медиите на \"Репортери без граници\", България се е смъкнала със 75 позиции през последните 12 години – от 36-та през 2006 г. до 111-то през 2018 г.: \"Налице е нарастващ политически натиск и нарастващ брой физически заплахи срещу разследващи журналисти, издатели и независими медии. Основният инструмент за упражняване на натиск е концентрацията на собственост върху медиите, икономическите зависимости и други форми на политически контрол върху по-голямата част от медийното пространство и монопол върху каналите за разпространение на медийно съдържание\".\r\n\tДокументът уточнява, че моделът включва също така силно влияние върху правителството, прокуратурата и съдебната власт, както и контрол над повечето независими регулатори.\r\n\t\"Всичко това представлява огромен политически и бизнес конгломерат, ръководен от действащия политик, бивш магистрат, бизснесмен и медиен собственик Делян Славчев Пеевски\", се казва в декларацията. Освен това се напомня, че от 2009 г., с кратки прекъсвания, България е управлявана от ГЕРБ и нейния лидер и премиер с три мандата - Бойко Борисов, който се радва на комфорт от страна на контролираните от Пеевски медии. \"Премиерът Борисов не само постоянно отказва да признае, че съществува заплаха за свободата на медиите, но играе ключова роля за увеличаване на достъпа на г-н Пеевски до публични ресурси, като същевременно му предоставя допълнителни институционални инструменти за репресия, включително законодателни решения, използвани срещу независимите медии\", констатира още документът.\r\n\t\r\n\tЕдна от препоръките на форума е създаването на европейски \"Фонд за защита на свободата на медиите\", който да защитава медиите и журналистите и да подкрепя международни разследвания на случаи на натиск от страна на високопоставени личности.\r\n\tПредлага се още еврофондовете през новия програмен период да бъдат обвързани не само с върховенството на закона, но и със свободата на медиите в държавите членки на ЕС.\r\n\tДруга идея е да се предвиди директно финансиране от еврофондовете за медии, без да се минава през посредничеството на местните правителства. Декларацията е и категорично в подкрепа на това издателите на медии да получат права сродни на авторските и това да се регламентира на ниво ЕС. По този начин издателите, които инвестират в оригинално журналистическо съдържание, ще имат възможност да търсят по-лесно правата си в отношенията с основните социални платформи като Фейсбук и Гугъл, които в момента прибират към 90% от приходите от дигитална реклама.\r\n\t\r\n\t\"Днес сме се събрали да защитим правото на свобода на словото. Право на обществото е да има неманипулирана информация и качествени медии. В Европа, която се води люлката на цивилизацията, имаме убийства на журналисти, имаме физически посегателства върху хората на словото. Преди дни беше нападнат журналистът ни от Червен бряг Христо Гешов. Има институционален натиск върху журналисти и издатели, разговори на кафе с намеци. И в същото време - създават се нарочно контролирани медии, които разпространяват манипулирано съдържание\", каза при откриването на дискусията председателят на Съюза на издателите в България Теодор Захов.\r\n\tПред гостите на конференцията той разказа и за нестабилния финансов модел на медиите, и за това, че свободни медии у нас има благодарение на няколко инат хора, които имат бизнес и инвестират в качествени медии. Налице са обаче и репресивни мерки срещу издатели в България, въпреки че има издател, който се радва на \"забележителен имунитет\" от преследвания. Като проблем Захов очерта и налагащия се от определени издания вулгарен език, който се е настанил така удобно, че вече съсипва и доброто възпитание на населението.\r\n\t\"Има сериозно влошаване на свободата на пресата и безпрецедентни вербални атаки върху медиите\", алармира Паулин Адес-Мевел от \"Репортери без граници\" – организацията, която наскоро обяви поредния си годишен индекс на свободата на медиите. В него България е на 111-а позиция – последна сред държавите в ЕС, а също и в региона на Балканите. Паулин Адес-Мевел припомни, че през 2006 г. страната е била на 36-а позиция в индекса, почти на нивото на Франция, и оттогава насам се наблюдава драматичен срив до 111-о място. \"Това е много, много тревожно\", отбеляза тя.\r\n\tАсен Йорданов, един от създателите на разследващия сайт \"Биволъ\", заяви по време на дискусията, че в България открай време се виждат \"дискредитиращите кампании срещу медиите, които се осмеляват да казват, че 2 и 2 прави 4, а не 5 или 3\".\r\n\tПо думите му той самият е бил нападан няколко пъти заради свои разработки и то от действащи политици и прокурори. \"Ето защо проблемът с независимостта на медиите в България не е проблем на журналистите, както напоследък твърди властта. Проблемът е на самата власт\", каза Йорданов. По думите му журналистите в България се надяват поне на \"морална подкрепа от страна на ЕС\".\r\n\tЮристът Александър Кашъмов от \"Програма достъп до информация\" изведе тезата, че България има две медийни групи. Едната, по думите му, работи по журналистическите стандарти, а другата обругава всеки опит за критика срещу властта. \"Така изглежда формулата на медиите в България\", каза той. И изтъкна, че у нас има добри и квалифицирани разследващи журналисти, чиито разследвания често са по-стойностни и издържани от работата на специализираните служи. \"Проблемът е, че са твърде малко на брой\", каза адв. Кашъмов и обърна внимание на сложното положение, в което се намират репортерите и то особено в местните медии, които са подчинени на \"местни феодали\".\r\n\tКашъмов открои и най-големият проблем – у нас биват атакувани тези, които атакуват статуквото. И в това е впрегнат както държавният апарат, така и законодателната уредба.\r\n\t\"Осъждаме факта, че политически лидери отправят вербални атаки и подлагат на тормоз журналисти и медии. Това е опасно, защото създава враждебен климан, усещане у обществото, че е нормално да се нападат журналисти\", посочи Паулин Адес-Мевел. Тя даде примери за груби публични изказвания на политици спрямо журналисти от страна на бившия словашки премиер Роберт Фицо, който нарекъл журналистка \"мръсна антисловашка проститутка\", от страна на президента на Сърбия Александър Вучич. \"Франция не е изключение\", добави Адес-Мевел, и отбеляза, че \"това се случва в Европа, за която се счита, че свободата на пресата е на най-високите нива\".\r\n\tЕвродепутатът Михал Бони като представител на ЕНП, където членува и ГЕРБ, подчерта, че политическата принадлежност не е причина да не се назовават проблемите, а политическите виждания трябва да са максимално близо до общите демократични ценности.\r\n\t\r\n\t\"Ситуацията в цяла Централна и Източна Европа е тежка. В Полша обществото е разделено на два големи лагера, които дори не се изслушват. Има дезинформация, фалшиви новини, пропаганда, медии, които са под контрол. Има вербално и физическо насилие\", алармира Марк Декан, главен изпълнителен директор на медийната група \"Аксел Шпрингер\".\r\n\t\"Фактът, че политически лидери обвиняват журналистите, че разпространяват фалшиви новини, води до недоверие сред гражданите и това подкопава демократичните институции. Това е много сериозно\", отбеляза Матюс Берман, съветник към Организацията за сигурност и сътрудничество в Европа. По думите му проблеми има и в западните демокрации, като 2/3 от журналистите в Холандия например декларират, че са заплашвани през предходната година. Затова там има специална програма за защита на жените журналисти.\r\n\tСпоред Валдо Лехари, германски издател и вицепрезидент на Европейската асоциация на издателите на вестници, професионалната журналистика има много сериозни проблеми и във Великобритания, САЩ, Германия и Италия. \"Пресата трябва да се защитава и в западните държави. Проблемът е в цяла Европа\", посочи Лехари. По думите му на дезинформацията и фалшивите новини трябва да се отговори с \"качество и независимост\".\r\n\t\"Какво научихме от Тръмп и Брекзит? Ние понякога забравяме хората. Ние трябва да построим мост към хората, за да ги разберем. Те гласуваха за Тръмп, защото бяха икономически загубени от глобализацията. Ние всички сме отговорни свободата на пресата да оцелее\", каза Лехари.\r\n\t\r\n\tСпециално внимание по време на конференцията бе обърнато на реакцията на словашкото общество след убийството на Ян Куцияк. По думите на Матюш Давид, който е бивш журналист в обществената телевизия, отстранен заради критично отношение към властта, политическата промяна в страната е само формална. Но добрата новина е, че се е появила нова солидарност сред журналистите, така че да бъде продължено делото на Куцияк.\r\n\tВ емоционално видео бившият колега на убития журналист Петер Барди заяви, че не може да повярва, че 14 години след членството на Словакия в ЕС \"ние сме държава, в която корупцията уби журналист\".\r\n\tДруг словашки журналист – Павол Шалай, коментира, че убийството на Куцияк е предизвикало най-големите протести в страната след 1989 г., но и след правителствената оставка властта отново се държи от приближени до предишния кабинет. По думите му има и положителни промени като законодателни мерки за свободата на словото, създаването на фонд за разследваща журналистика, отпадането на клеветата от Наказателния кодекс, новата солидарност между журналистите. \"В момента сме в повратна точка – или ще отидем към Унгария и Полша, или към Западна Европа\", заключи Шалай.\r\n\tПоложението с медиите в Сърбия също е много тревожно, стана ясно от думите на Зоран Секулич, президент на борда на Асоциацията на издателите на вестници в Сърбия. Той разказа, че основните медии в Сърбия не работят в обществен интерес. Има голям брой атаки срещу журналисти, макар от 2001 г. насам в страната да няма убит представител на професията. Според него политическата среда в страната е много враждебна към журналистиката. \"Да си професионален журналист в Сърбия е повече диагноза, отколкото професия\", каза той.\r\n\tМарк Декан от \"Аксел Шпрингер\" обърна внимание към изкуствения интелект, който може да създаде нови проблеми пред професионалната журналистика. \"Следващата вълна идва – изкуственият интелект. Фалшивите новини сега са нещо написано, а какво ще стане, когато се появят изкуствените видеа\", каза той. Декан даде пример с видео на експрезидента на САЩ Барак Обама, което е фабрикувано с помощта на технологиите на изкуствения интелект. \"Какво ще стане, когато хората ще започнат да казват: \"Но аз го видях с очите си\", запита Декан. По думите му ситуацията с бъдещето на медиите в дигиталната ера е много сериозна заради монопола на Гугъл и Фейсбук, които правят приходи за сметка на разходите на традиционните издатели.\r\n\t\"Трябва да сме много внимателни по въпроса дали да дадем правата за сваляне на съдържание на социалните медии, тоест на роботи. Това според мен не е добра идея\", коментира Матюс Берман, съветник към ОССЕ.\r\n\t\r\n\tВ края на конференцията очаквано думата взеха представители на медийната империя на Пеевски.\r\n\tПо думите на главния редактор на \"Монитор\" Любомира Будакова, вестниците на депутата от ДПС първи били обявили война на фалшивите новини. Ето защо тя се чувствала длъжна да защити издателя си, тъй като \"декларацията в частта за България е пълна с фалшиви новини\".\r\n\tМакар че в декларацията няма \"новини\", Будакова, представяща се за разследващ журналист в миналото, окачестви като \"фалшиво\" твърдението, че премиерът Борисов от 8 години се радвал на комфорт от контролирани от г-н Пеевски медийни кръгове. \"И тъй като г-н Пеевски, който е собственик на издателската група, към която принадлежа, е изключително стриктен в собствеността си и неговата собственост може да бъде проследена през цялото време в Търговския регистър, държа да отбележа, че приемам това твърдение персонално, по простата причина, че \"Монитор\" е част от групата, собственост на г-н Пеевски. И която, между другото, се състои от 6 издания, а не както се твърди в \"Бялата книга\" - далеч повече\", каза Будакова.\r\n\tТя допълни, че изданията на Пеевски съдържат и критични статии – например здравния сектор.\r\n\tСлед това Будакова отново оспори оплютата вече от изданията на Пеевски класация на \"Репортери без граници\" и изтъкна, че \"Икономист\" - достатъчно престижна анализаторска група, отреждала на България 49-то място по свобода на словото. \"Може би е манипулирана анкетата – не знам, аз до ден днешен не познавам журналист, а имам 20-годишен опит, който да е попълвал тази анкета. Но въпросът ми към \"Репортери без граници\" е друг – чухте ли колегата си от ОССЕ, който каза, че 2/3 от журналистите в Холандия миналата година са се оплакали от заплахи. На коя позиция е Холандия в рейтинга ви? На трето място в световен мащаб. Благодаря за търпението и възможността да кажем нашата истина, защото тя е подкрепена с факти\", каза главният редактор на \"Монитор\".\r\n\t\r\n\tЛаконично й отговори шефът на Съюза на издателите. \"Единствената неточност, на която може би можете да се позовете, е, че медиите, които г-н Пеевски притежава към днешна дата, бяха собственост на неговата майка. Но че директното притежание и влиянието върху цяла група медии също така е факт – мисля, че е ясно\", каза Захов. След това той й благодари за присъствието на главните редактори на \"Монитор\" и \"Телеграф\", съпровождани от свои заместници, \"защото все пак някакъв смислен диалог може да има. И малко подобрение да има в медийната среда в България след тази конференция – ще е от полза\".", "date": "2018.05.16", "title": "Медийната свобода в Европа: Код Червено. В България – код \"Пеевски\""}
{"url": "http://www.mediapool.bg/osadeniyat-za-ubiystvo-dzhok-polfriyman-iska-da-bade-osvoboden-predsrochno-news279160.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзлежаващият 20-годишна присъда за убийство австралиец Джок Полфрийман иска да бъде предсрочно освободен от Централния софийски затвор, става ясно от програмата на Софийския градски съд (СГС). Молбата му предстои да бъде разгледана от съдия Руси Алексиев в четвъртък.\r\n\tВъпреки че Полфрийман окончателно бе осъден от Върховния касационен съд (ВКС) за убийството на Андрей Монов и за опит за убийство на Антоан Захариев през август 2011 г., той иска предсрочно освобождаване заради прекараното време в следствения арест.\r\n\tТрагичният инцидент стана на 28 декември 2007 г., след което австралиецът бе задържан и така и не излезе повече на свобода. Според Наказателния кодекс (НК) обаче право на предсрочно освобождаване имат само затворниците, изтърпяли поне половината от наказанието си, а към момента Полфрийман е прекарал зад решетките по-малко от 9 години.\r\n\tЗащитната му теза по време на процеса бе, че се притекъл на помощ на мъж от ромски произход, който бил нападнат от група младежи в района на църквата \"Св. Неделя\" в София. Вината му обаче бе призната и от трите съдебни инстанции, разгледали казуса.\r\n\tСлед постановяването на окончателната му присъда от ВКС, австралийското правителство положи усилия да му издейства преместване обратно в родината, но през 2013 г. главният прокурор Сотир Цацаров отказа. Аргументите му бяха, че затворникът е извършил множество груби нарушения, за които е наказван многократно, а и изтърпява минималното възможно наказание за престъплението си.\r\n\tВ затвора Полфрийман стана председател на първото по рода си в България затворническо сдружение, което се бори за правата на лишените от свобода. Като такъв през ноември 2015 г. той бе номиниран за наградата на \"Българския хелзинкски комитет\" (БХК) \"Човек на годината\", което предизвика обществен скандал.\n\n\r\n\tТогава от БХК обясниха, че номинацията на Полфрийман е предложена от австралийката Каролайн Стейпълс заради активната му позиция при защита на правата на затворниците в България. В крайна сметка комитетът оттегли от конкурса персоналната номинация на австралиеца.\r\n\tГодина по-късно Полфрийман спечели дело срещу държавата ни в Европейския съд по правата на човека (ЕСПЧ), атакувайки едно от наложените му от затворническите власти наказания. Заедно с българина Николай Шахънов двамата получиха обезщетения от съответно 3500 и 7000 евро за нарушено право на изразяване. Поводът бяха наложени им от Пловдивския районен съд и Главна дирекция \"Изпълнение на наказанията\" в правосъдното министерство дисциплинарни наказания заради техни жалби срещу служители на затвора.", "date": "2018.05.16", "title": "Осъденият за убийство Джок Полфрийман иска да бъде освободен предсрочно"}
{"url": "http://www.mediapool.bg/premierat-razporedi-da-nyama-nedovolni-pri-5-mlrd-leva-za-zdraveopazvane-news279152.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНе може близо 5 млрд. лв. да сме дали за здравеопазване и да има хора, които недоволстват, възмути се премиерът Бойко Борисов в началото на правителственото заседание в сряда и разпореди на здравния министър Кирил Ананиев да направи така, че едновременно да се правят реформи и работещите в закъсалите болници в Ловеч и Враца да си получават заплатите.\r\n\t, обърна се Борисов към ресорния министър.\r\n\t, произнесе се Борисов.\r\n\t, каза Борисов.\r\n\tЗдравният министър от своя страна коментира, че няма болници, които да са управлявани правилно и да протестират и двете болници в Ловеч и Враца години наред са водени към фалит.\n\n\r\n\t\r\n\tПо-рано Ананиев заяви пред Нова телевизия, че са необходими 2-3 месеца за стабилизирането на болниците, докато заработят оздравителните планове.\r\n\t посочи Ананиев по повод недоволството отпреди два дни, когато работещи в болницата във Враца замеряха неговата заместничка Жени Начева с яйца.\r\n\t, каза Ананиев. В същото време той беше категоричен, че е готов да приеме всеки справедлив граждански протест, включително този на медиците в Ловеч и Враца. \r\n\t, посочи министърът. \r\n\t, допълни той.", "date": "2018.05.16", "title": "Премиерът разпореди да няма недоволни  при “5 млрд. лева за здравеопазване“"}
{"url": "http://www.mediapool.bg/lekarstvenata-terapiya-na-patsientite-veche-se-prosledyava-elektronno-v-sofiyamed-news279153.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроцесът по назначаване, прилагане и контрол на лекарствената терапия на пациентите се осъществява електронно от този месец в университетската болница “Софиямед“, съобщиха от лечебното заведение.\r\n\tНовата услуга е част от цялостното е-управление на болничното заведение. Тя позволява в реално време да се проследява процесът по назначаване на лекарствата на пациентите, електронните заявки към болничната аптека на база направените назначения от лекуващия лекар, приготвяне на индивидуална доза за всеки пациент, както и контрол върху медикаментозната терапия.\r\n\tЕлектронното проследяване на лекарствената терапия ще предотврати грешки при назначаване или изпълнение на предписаното на пациента лечение, пропускането на прием или предозирането на лекарства. Всеки лекар и медицинска сестра в “Софиямед“ разполагат с електронни карти, посредством които се идентифициарт в болничната система. Така по всяко време е ясно в колко часа и от кого е приложен даден медикамент.\r\n\t \r\n\t“При постъпване за лечение в дадено отделение пациентите получават гривни с бар код, в който се съдържа информация за заболяването, моментното състояние на пациента при приема, назначената лекарствена терапия – вид медикамент, дози, по колко пъти на ден трябва да се прилага и за какъв период. Електронното проследяване отчита кой лекар назначава терапията и коя сестра я изпълнява. Заявките към аптеката вече също се правят електронно“, обяснява новата функционалност софтуерният специалист в “Гама консулт“ Ивайло Павлов.\r\n\t \r\n\tПредимство на електронното проследяване на лекарствената терапия е, че се елиминира възможността за грешки и се осъществява по-добра отчетност.\r\n\t \r\n\t“Програмата е обвързана и със склада на болницата. Сестрата вече има възможност да изиска медикаментите само за един пациент или за цялото отделените, както и да вземе лекарствата за няколко дни напред, например. Програмата сама генерира всички документи, които преди това са били писани на ръка, което чувствително ще улесни работата на сестрите“, обяснява още Павлов.\r\n\t \r\n\tЕлектроно управление на лекарствената терапия чрез болничната информационна система дава възможност, на база на всички данни, събрани в е-досието, освен проследяване на лекарственета терапия, да се генерира епикриза и други документи, които биха могли да са полза за пациента.", "date": "2018.05.16", "title": "Лекарствената терапия на пациентите вече се проследява електронно в “Софиямед“"}
{"url": "http://www.mediapool.bg/dps-shte-e-domakin-na-rabotna-zakuska-s-darzhavnite-lideri-ot-alde-v-saveta-na-es-news279154.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДПС ще бъде домакин на работна закуска на 17 май с държавните и правителствени ръководители от АЛДЕ в Съвета на Европейския съюз /ЕС/. Това съобщиха от пресцентъра на ДПС в сряда.\r\n\t\r\n\tПредседателят на движението Мустафа Карадайъ ще разговаря с лидерите непосредствено преди срещата на върха ЕС - Западни Балкани.\r\n\t \r\n\tОсем са държавните и правителствени ръководители от либералното европейско семейство - Марк Рюте - министър-председател на Нидерландия, Шарл Мишел - министър-председател на Белгия, Юрий Ратас - министър-председател на Естония, Юха Сипиля - министър-председател на Финландия, Ларс Расмусен - министър-председател на Дания, Андрей Бабиш - министър-председател на Чехия, Ксавие Бетел - министър-председател на Люксембург, Мирослав Церар - министър-председател на Словения.", "date": "2018.05.16", "title": "ДПС ще е домакин на работна закуска с държавните лидери от АЛДЕ в Съвета на ЕС"}
{"url": "http://www.mediapool.bg/shedyovri-na-italianski-hudozhnitsi-sa-podredeni-v-natsionalnata-galeriya-news279155.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШедьоврите на римския барок на едни от най-известните италиански художници се представят в  в София от 15 май до 15 юли. \r\n\tИзложбата \"Бернини и римският Барок: модерният начин на изразяване. Творби от двореца Киджи в Арича\" беше открита във вторник вечерта от италианския посланик у нас Стефано Балди, заедно с директора на Италианския културен институт Луиджина Педди и директора на галерията Слава Иванова.\r\n\tИзложени са 58 произведения на изкуството, свързани с видни личности от римския барок - от Бернини до Кавалер д'Арпино и Матия Прети.\r\n\tТолкова разнообразна колекция от жанрове и теми, предпочитани от поръчителите на изкуство през ХVІІ век се представят за първи път у нас. Изложбата включва портрет и автопортрет, пейзажи и алегории с изискан класически вкус, до това, което определяме като \"Триумфален Барок\", с неговите религиозни изображения между съзерцателния интимизъм и силата на Христовата драма, каза кураторът проф. Франческо Петручи.\r\n\tПосетителите ще могат да се запознаят с работите на гениалния Джан Лоренцо Бернини, смятан за най-великия представител на изкуството за неговото време. Изключително талантлив художник, скулптор, сценограф, драматург и архитект, той е изследвал много нови области в търсене на своя собствен начин на изразяване, който по-късно се превръща в универсален език на Барока.\r\n\tИзложбата представя и една по-малко известна на широката публика страна на Бернини, акцентирайки върху образа му на художник и проектант.\r\n\tДо неговите творби ще застанат шедьоври на много от художниците, събрали се в Рим именно благодарение на творческия магнетизъм на Бернини, поощрител на различните енергии и гениални идеи.\r\n\tБлагодарение на колекцията, съхранявана в двореца Киджи в Арича, ще може да се видят произведения на Момпер, Бачичо, Кавалер д'Арпино, Джачинто Джиминяни, Боргоньоне и други автори.\r\n\tИзложбата е ще ни накара да помислим върху значението на комуникацията - център на бароковото изкуство, което, благодарение на изцяло нови конотации за времето си, прави революция в естетиката и разпространението на изкуството.\r\n\tИзложената колекция предлага на посетителите възможността да оценят този стил в неговата очарователна сложност и неоспорима оригиналност.\r\n\tПоредица от събития и срещи с експерти ще послужи за паралел между обществото през XVII век и обществото днес, разкривайки един изключително модерен и проницателен език на общуване, каза Слава Иванова.\r\n\tИзложбата е част от културната програма на българското европредседателство. Организира се от Италианският културен институт в София, съвместно с Националната галерия, под егидата на Столична община.", "date": "2018.05.16", "title": "Шедьоври на италиански художници са подредени в Националната галерия"}
{"url": "http://www.mediapool.bg/protest-sreshtu-otkaza-na-bpts-da-izprati-arhierei-za-obshto-chestvane-v-ohrid-news279156.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРешение на Синода на Българската православна църква (БПЦ) да не отговори на получаната покана и да не изпрати архиереи на отбелязването на 1000-годишнината на Охридската епископия, предизвика в сряда протест пред сградата на Синода в София, в който се включиха десетки граждани.\r\n\t \r\n\tПротестиращите поискаха специалните служби да проверят дали БПЦ не действа като държава в държавата под влиянието на чужди държави и под чужд диктат. Те призоваха патриарх Неофит да свика извънредна сесия на синода, която да ревизира решението.\r\n\t \r\n\tНа 14 май 8 архиереи подкрепиха предложението на Русенския митрополит Наум Светият синод да не изпраща делегация в Македония за честванията на 1000 години Охридска архиепископия. Решението бе взето в отсъствието на патриарх Неофит, който все още е в болница.\n\n\r\n\t \r\n\tМеждувременно от Синода разпространиха съобщиха, че годишнината ще бъде отбелязана на 10 юни с литургия в Патриаршеската катедрала \"Св. Александър Невски\" и че във връзка с бележитата годишнина ще бъде изготвено извънредно Патриаршеско и Синодално послание.\r\n\t \r\n\tОт фондация \"Българска памет\", която организира протеста, заявиха, че той „е израз на гражданска позиция и огорчение от откровената антидържавна дейност, водена от Светия Синод”. Двама български архиереи дори са получили забрана да присъстват като посетители на честването.\r\n\t \r\n\t„Скандалното гласуване е станало в отсъствието на патриарх Неофит, който пое отговорност да приемем подадената ръка от МПЦ да им бъдем Църква-майка в битката им за автокефалност. Специално създадената комисия по въпроса БПЦ да стане Църква-майка на МПЦ е нефункционираща. Няма никакви действия за последните 10 години по въпроса за духовното единение с братята от двете страни на границата. Това компрометира усилията на България за мир и прогрес в региона”, казват от Фондация \"Българска памет\".\r\n\t \r\n\tСпоред тях взетото на последното заседание решение е в пълен разрез с обещаното от Светия Синод само преди 6 месеца и категорично демонстрира обслужването на външни антибългарски интереси.\r\n\t \r\n\t„Пред провал е дълго планираното съвместно честване на 24 май в Рим и общото поклонение на гроба на Св. Кирил, в присъствието на премиерите на двете страни”, заявяват организаторите на протеста.\r\n\t \r\n\t„Зад гърба на патриарха направиха комплот, тайните служи трябва да се задействат. Да се провери чуждото влияние върху институции, които работят като държава в държавата в полза на други интереси. Това е под чужд диктат. Надявам се да се сезират специалните служби”, заяви по време на протеста д-р Милен Врабевски, председател на фондация „Българска памет”, цитиран от БГНЕС.\r\n\t \r\n\tТой добави искането на протестиращите патриархът да свика извънредна сесия на Светия Синод, на която да бъде преразгледано решението от 14 май.\r\n\t \r\n\tВарбевски припомни, че преди шест месеца фондация „Българска памет” отново бе пред сградата на Синодалната палата, но в подкрепа на искането Българската патриаршия да бъде Църква-Майка на Македонската архиепископия.\r\n\t \r\n\tШест месеца по-късно, при положение, че беше обещано, няма никакво движение. Огромно разочарование от решението на Светия Синод, каза Врабевски.\r\n\t \r\n\tСпоред журналиста от БНТ Горан Благоев решението от 14 май е противоречиво.\r\n\t \r\n\t„И то за съжаление раздели Синода. От друга страна това решение все пак показва, че поне петима митрополити в този Синод имат и отговорност пред Бога, и отговорност пред националните интереси и мисля, че тези хора заслужават адмирации. Имената им е хубаво да се знаят - Николай Пловдивски, Киприан Старозагорски, Григорий Търновски, Игнатий Плевенски, Йоаникий Сливенски. Това са хората, които бяха категорично за продължаване на контактите с Македонската църква. За съжаление другите 8 митрополити трябва да отговарят и пред Бога, и пред съвестта си защо взеха това решение”, посочи Благоев.\r\n\t \r\n\tСпоред него това решение на мнозинството взривява каквито и да е било възможности за по-нататъшен нормален контакт с македонската архиепископия. „Ние, според мен, се отказахме тотално от позицията си на църква майка”, заяви той.", "date": "2018.05.16", "title": "Протест срещу отказа на БПЦ да изпрати архиереи за общо честване в Охрид"}
{"url": "http://www.mediapool.bg/ungariya-obvinila-bulgaria-che-e-rob-na-berlin-zaradi-bezhantsite-news279157.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарското председателство очаквано също се провали в опита си за постигане на споразумение по висящия въпрос за квотите за преразпределение (релокация) на бежанците. Унгария е отхвърлила плана и обвинила София, че се опитва твърде сериозно да удовлетвори интересите на Германия, съобщава международното издание \"Политико\".\r\n\t \r\n\tБългария представи своя план на последната среща на посланиците в ЕС. Той цели да затвори бездната между Гърция и Италия, които поемат огромна част от тежестта на бежанската криза, и Унгария и Полша. Двете Централноевропейски държави отказват да участват, в която и да е система за задължителна приемане на бежанци.\r\n\t \r\n\tПланът на България предвижда страната от ЕС, в която бежанците попаднат първо, да поеме отговорност за тях за срок от пет години след вземането на \"финалното решение\" дали им се предоставя или не бежански статут. Досегашното предложение бе за срок от 10 години, а Италия настояваше за 3 години.\n\n\r\n\t \r\n\tВ дискусиите по предложението за 10-годишния период \"значителна група от страни членки обявиха ясно, че този период е твърде дълъг и няма как да стане основа за компромис, докато други енергично подкрепиха предложението\", се казва в мотивите към проекта за решение, предложен от България. С този аргумент България предлага двойното намаляване на този срок.\r\n\t \r\n\tИзданието цитира дипломати, които разказали неофициално, че терминът \"финално решение\" също е бил отворен за дебат, защото законодателството в различните държави членки е различно.\r\n\t \r\n\tБългария предлага преразпределението на бежанците от една в друга държава членка да е задължително само при настъпването на изключителни обстоятелства.\r\n\t \r\n\tКогато българският посланик представи новия план, той \"изтъкна, че предложението взима предвид всички досегашни линии на поведение на всички страни членки, но унгарците отговориха, че тази работа представя интересите на само една страна членка – Германия\", разказва европейски дипломат, присъствал на срещата, цитиран от \"Политико\".\r\n\t \r\n\tДруги двама очевидци са потвърдили размяната на тези реплики.\r\n\t \r\n\t\"Беше цивилизован и дипломатичен разговор... и унгарците не споменаха поименно Германия, но беше ясно, че... те (унгарците) обвиняват тях (българите), че са роби на Берлин\", разказва един от дипломатите.\r\n\t \r\n\tУнгарските дипломати отказали да коментират срещата пред изданието, но официални лица от други страни обяснили, че България е направила всичко по силите си, за да намери решение на въпроса.\r\n\t \r\n\tСпорът между посланиците показва колкото трудно ще е за европейските лидери да достигнат до консенсус на срещата в Брюксел през юни, която е посветена на бежанската реформа. Процесът може да бъде затруднен още повече от реалната възможност в Италия да се формира правителство на популистите от \"Пет звезди\" и десните евроскептици от „Лига“.\r\n\t \r\n\t\"Ние се нуждаем от Италия, но не знаем с коя Италия точно ще разполагаме\", разказва дипломат от Северна Европа.\r\n\t \r\n\tАко не се стигне до консенсус по въпроса, реформата може да бъде приета с гласуване на мнозинството в ЕС, което на свой ред носи риск от разделение по оста Изток-Запад.", "date": "2018.05.16", "title": "Унгария обвинила България, че е \"роб\" на Берлин заради бежанците"}
{"url": "http://www.mediapool.bg/ispaniya-i-frantsiya-pomrachiha-planovete-na-bryuksel-za-balkanite-news279159.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа срещата в София лидерите на Европейския съюз и шест страни от Западните Балкани ще се стремят да покажат, че все още са ангажирани един с друг - 15 години след последното подобно събиране. С тази среща ЕС дава сигнал, че вратата е отворена за членство, а балканските страни показват, че са готови да предприемат необходимите реформи.\r\n\tБалканите се върнаха в политическия дневен ред на ЕС, тъй като европейските лидери се разтревожиха от влиянието на други сили на южния му фланг, особено на Русия, отбелязва изданието “Политико“.\r\n\tМиграционната криза oт 2015 г., при която стотици хиляди хора влязоха в ЕС през маршрута на Западните Балкани, също напомни значението на региона за стабилността на блока.\r\n\tВ същото време обаче срещата показа колко е трудно да се постигне споразумение между 28-те членки на ЕС по отношение на политиката към своите балкански съседи, които бяха засегнати от войната и гражданските вълнения през 90-те години и все още се сблъскват с проблеми като корупция, слаби демократични институции и нерешени двустранни спорове.\r\n\tПравителствата на страните членки се опитват да се споразумеят и по въпроса дали да поканят Албания и Македония да започнат преговори за членство на заседанието на Европейския съвет следващия месец, когато се очаква Франция и Холандия да водят скептиците.\n\n\r\n\tВ София испанският премиер Мариано Рахой ще вечеря с колегите, но няма да участва заради присъствието на Косово. Испания е една от петте страни от ЕС, които не признават Косово, което обяви независимост от Сърбия през 2008 г.\r\n\tОчаква се да присъстват лидерите на другите четири, но Косово е особено чувствителен въпрос за Испания, предвид сепаратистките движения в рамките на собственото й граници.\r\n\tДипломатите от ЕС излязоха с творчески решения за справяне с косовския въпрос. Въпреки че Рахой ще бойкотира срещата на върха, представители на ЕС очакват, че Испания ще бъде представена на някакво ниво и ще одобри окончателната декларация.\r\n\tТекстът ще се отнася по-скоро за \"партньори\" от Западните Балкани, отколкото за \"страни\".\r\n\tСърбия също ще бъде представена на форума.\r\n\t\"Форматът на срещата е само по себе си предизвикателство. Ние сме особено доволни, че успяхме да постигнем съгласие по декларация, която се подкрепя от всички 28\", заяви представител на ЕС.\r\n\tВъпреки че правителствата на страните членки на ЕС и Европейската комисия се съгласиха да задълбочат отношенията си със Западните Балкани, те все още се борят да достигнат до споразумение как да постигнат тази цел.\r\n\tКомисията съживи разширяването като приоритет миналата година и през април препоръча на лидерите на ЕС да дадат зелена светлина на преговорите за членство за Македония и Албания. Ако го направят, двете страни ще се присъединят към Сърбия и Черна гора.\r\n\tТака само Косово и Босна и Херцеговина ще останат да чакат покана за преговори за членство.\r\n\tПредседателят на Европейската комисия Жан-Клод Юнкер каза, че Сърбия и Черна гора могат да станат членки на ЕС до 2025 г., въпреки че този график се смята за много амбициозен или напълно нереалистичен от много наблюдатели.\r\n\tКомисарят по разширяването Йоханес Хан повтори, че ЕС е изправен пред избор между \"износ на стабилност\" за Западните Балкани или допускането на нестабилност, внесена от региона.\r\n\tНякои правителства обаче са предпазливи към допускането на нови членове, които са сред най-бедните в Европа, с политически елит, чийто ангажимент за върховенство на закона и демокрацията често се поставя под въпрос. Те също така се притесняват от реакцията на гласоподавателите в собствените им страни, в които евроскептицизмът и популизмът все още много силни. Много хора в по-старите държави-членки се притесняват от миграцията, предизвикана от предишните вълни от разширяване, отбелязва изданието.\r\n\tЧетиридесет и седем процента от гражданите на ЕС са против приемането на нови членове, 42 на сто – \"за\", а 11 процента не са решили, според последното проучване на Евробарометър за общественото мнение на ЕС.\r\n\tОпозицията е особено силна в някои от най-големите държави в ЕС - 64% от френските граждани и 63% от германците се противопоставят на разширяването.\r\n\tПрез 2003 г., когато в Солун се проведе последната среща на върха между ЕС и Западните Балкани, 46% от гражданите на ЕС подкрепиха разширяването, 35% се противопоставиха и 19% не бяха решили. В онези дни ЕС беше съставен от само 15 държави.\r\n\tОпозицията срещу разширяването на ЕС нарасна значително от 2003 г. Въпреки че делът на гражданите на ЕС, които подкрепят разширяването, не се е променил много, повече хора са се обявили срещу за сметка на колебаещите се, които са намалели.\r\n\t\"Не можем да се преструваме, че умората от разширяването не съществува\", коментира европейски дипломат.\r\n\tОсвен скептицизма за перспективите за членство в региона като цяло, Македония и Албания също са изправени пред особени препятствия. Македония ще трябва да реши дългогодишния спор за името на страната с Гърция, докато Албания е под натиск да покаже, че предприема твърди действия срещу организираната престъпност.\r\n\tГерманският канцлер Ангела Меркел през последните години започна серия от срещи, насочени към укрепване на отношенията между страните в региона и приближаването им към ЕС. Германският министър на Европа Майкъл Рот тази седмица похвали развитието на Албания и Македония, но каза, че Берлин все още не е решил дали да подкрепи началото на преговорите за членство с двете страни.\r\n\tТой отбеляза, че правителството ще се нуждае от подкрепата на Бундестага и също така иска да постигне консенсус с партньорите си от ЕС.\r\n\tПариж обаче е настроен скептично по отношение на разширяването. Президентът Еманюел Макрон заяви пред Европейския парламент миналия месец, че ЕС трябва да обмисли приемането на нови членове, само след като самият той проведе фундаментални реформи в начина, по който работи. Такива са предложените от него промени в Еврозоната, които обаче не се приемат от Германия.\r\n\t\"Не искам Балканите да се обърнат към Турция или Русия. Но не искам Европа, която трудно ще работи като организация от 27 държави, да реши, че може да продължи да галопира с 30 или 32 членове“, каза Макрон.\r\n\tОфициален представител на Елисейския дворец каза, че отношенията с Балканите не трябва да се съсредоточават само върху \"далечното разширяване\" и допусна, че въпросът за преговорите за членство с Македония и Албания се поставя преждевременно.\r\n\tМакрон ще се срещне с лидерите на двете страни през следващите дни, добави той.\r\n\tСлужителят коментира, че може да е време да се помисли за \"по-креативни възможности\" за отношенията на ЕС с региона.\r\n\tДори по-креативни от това един лидер да одобри текст от среща, която бойкотира, коментира изданието.", "date": "2018.05.16", "title": "Испания и Франция помрачиха плановете на Брюксел за Балканите"}
{"url": "http://www.mediapool.bg/bsp-i-dps-ne-podkrepiha-barzata-pista-na-gerb-za-targovete-news279158.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБСП и ДПС не подкрепиха \"бързата писта\" на ГЕРБ за обществените поръчки. Въпреки това гласовете на управляващото мнозинство от ГЕРБ и \"Обединени патриоти\" се оказа достатъчно за приемане на първо четене на  (ЗОП), които целят да се стопира подаването на бланкетни жалби при обжалването на търгове.\r\n\t\r\n\tПромените бяха подкрепени от 93-ма депутати. Против гласуваха 20, а 42-ма се въздържаха.\r\n\t \r\n\tТова е трето изменение на Закона за обществените поръчки за последните пет месеца, напомниха от БСП.\r\n\tПромените се правят по поръчение на премиера Бойко Борисов, който поиска да се спре саботирането на държавата от „фризьори и баничари“, които стопират усвояването на еврофондовете за магистрали и поставят под риск усвояването на парите. \r\n\t \r\n\tПо тази причина вносители на законопроекта са група депутати от ГЕРБ начело с председателя на правната комисия Данаил Кирилов.\r\n\t \n\n\r\n\tОпозицията: Промените ограничават достъпа до правосъдие\r\n\t \r\n\tПредлаганите промени в ЗОП ограничават достъпа до правосъдието – това е позицията, която изразиха представители на БСП и ДПС.\r\n\t\"Разбираме желанието да се осигури още една бърза писта за обществени поръчки, но това не трябва да е за сметка на достъпа до правосъдие\", заяви депутатът от левицата Филип Попов. Според БСП промените трябва да се направят след широко обществено обсъждане с експерти.\r\n\tОт ДПС заявиха, че ще се въздържат да подкрепят промените в ЗОП. Одобряваме целите, но не и методите на законопроекта, каза Хамид Хамид от ДПС. Според него част от промените могат да се тълкуват като възпрепятстване достъпа до правосъдие. Решавайки проблема с част от фирмите, които злоупотребяват с правото на обжалване, посягаме на онези фирми, които имат основания да обжалват, посочи той. ДПС ще предложи корекции в текстовете между първо и второ четене на законопроекта. С промените в ЗОП на практика се премахва един доста доходен бизнес в момента - на платените жалбоподатели, заяви Христиан Митев от \"Обединените патриоти\".\r\n\t \r\n\tПромените в ЗОП в търсене на баланса\r\n\tС промените в ЗОП се търси баланс между интересите на участниците в процедурата по обжалване на обществени поръчки. Това е посочено в доклада на водещата парламентарна комисия по правни въпроси.\r\n\tС измененията се цели да бъдат преодолени установени практики на неоправдано, целенасочено обжалване без основание и злоупотреба с правото на жалба, се посочва още в доклада.\r\n\tТези практики водят до реално увреждане на интересите на възложителя от своевременно изпълнение на договорите и възпрепятства усвояването на средства от европейските фондове. По тази причина се въвежда и отговорност за причинени вреди, когато е налице злоупотреба с правото на обжалване, мотивират се вносителите.\r\n\tС новите текстове се разписват завишени изисквания към жалбоподателите, които трябва да приложат доказателства за нарушенията. Освен това жалбоподателите трябва да докажат и качеството си на заинтересовано лице. Целта е да се спре подаването на бланкетни жалби срещу решенията на възложителите, включително такива срещу избора на изпълнител.\r\n\tВъвежда се и възможност за призоваване и връчване на съобщения чрез електронен адрес и факс.\r\n\tЗаконопроектът предлага спирането на обществената поръчка да не става веднага след подаването на жалбата, както е сега, а след образуване на производството пред Комисията за защитата на конкуренцията.\r\n\tНормативно се прецизира, че разглеждането на жалбата пред Върховния административен съд срещу допуснатото предварително изпълнение на решението за определяне на изпълнител, е касационно по своя характер.\r\n\tС цел синхронизиране и оптимизиране работата на регистрите на Агенцията за обществени поръчки и Комисията за защита на конкуренцията е предвидено в жалбата да се посочва уникален идентификационен номер на поръчката от регистъра на обществените поръчки.", "date": "2018.05.16", "title": "БСП и ДПС не подкрепиха \"бързата писта\" на ГЕРБ за търговете"}
{"url": "http://www.mediapool.bg/voennite-proekti-ochakvano-poskapnaha-s-nad-500-mln-leva-news279162.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроектите за купуването на нови тип изтребители и бронирани машини очаквано поскъпнаха общо с над 500 млн. лева до над 3.2 млрд. лева. Това стана след като правителството включи във финансовата схема и Данъка добавена стойност (ДДС). В сряда кабинетът предложи на парламента да одобри двата проекта, а военният министър Красимир Каракачанов обяви амбиция да стигне до сделки още в рамките на тази година.\r\n\t \r\n\tПроектът за купуването на най-малко 8 нови изтребители ще излезе 1.8 млрд. лева с ДДС и ще се изплаща десет години, а този за 150 бронирани машини ще стигне 1.464 млрд. лева с ДДС, които ще се плащат 12 години.\r\n\t \r\n\tПо-рано военният министър Красимир Каракачанов каза, че до края на май ще внесе и проекта за два нови патрулни кораба. Ако в цената му влезе и ДДС, вероятно и той ще надмине 1 млрд. лева.\n\n\r\n\t \r\n\tТова са трите най-големи сделки от модернизацията, като правителството планира да ги реализира едновременно. Те обаче биха били сериозно предизвикателство и за държави с далеч по-голям Брутен вътрешен продукт и много анализатори се съмняват в успешния им изход.\r\n\t \r\n\t\"Надявам се до края на годината да сме пред сключване или със сключен договор. Няма да има политически или геополитически предпочитания, който даде най-добрата оферта за цени, поддръжка и въоръжения, той ще бъде предпочетен\", каза Каракачанов.\r\n\t \r\n\t\r\n\t \r\n\tКаракачанов обясни, че в проекта за нов тип изтребители ще бъдат поканени както досегашните участници, така и нови фирми. \r\n\t \r\n\t\"До момента шест фирми са проявили интерес. Даваме опция за нови или за втора ръка самолети\", каза министърът. \r\n\t \r\n\tПроектът за покупката на нови изтребители беше на финалната фаза и дори беше избран победител – шведските машини \"Грипен\". \r\n\t \r\n\tУправляващата партия ГЕРБ обаче инициира парламентарна проверка на проекта, която установи нередности в организирането му, довели до декласиране на офертата за изтребители Ф 16, и препоръча да се съберат нови предложения.\r\n\t \r\n\tПървоначалната идея бе МО да обмисли да поиска нови оферти само от страните и компаниите в досегашната шортлиста - Швеция и компанията \"СААБ\" за нови машини \"Грипен\", САЩ и Португалия за изтребители \"втора ръка\" Ф-16 и Италия за \"втора ръка\" \"Юрофайтър\". Но в крайна сметка кръгът ще бъде разширен.  \r\n\t \r\n\tКаракачанов обясни, че в проекта ще влязат и френските изтребители \"Рафал\", американските Ф 18, модернизирани Ф-16 от Израел и нови \"Юрофайтър\" от Германия. \r\n\t \r\n\tНамерението на МО да иска оферти за нови Ф 18 и \"Юрофайтър\" е безсмислено, тъй като това са мощни и модерни машини, чиято покупка, а още повече експлоатация и поддръжка, затрудняват далеч по-богати от България страни. Само преди няколко месеца Каракачанов призна, че България няма пари и за самолети \"Рафал\".\r\n\t \r\n\tТака на практика в играта реално влиза само един нов участник и това е Израел. Хърватия договори с Израел покупката на 12 употребявани израелски изтребители Ф-16C/D за около 420 млн. евро и подобна оферта влиза в българските възможности.\r\n\t \r\n\tКаракачанов съобщи в сряда, че РСК \"МиГ\" няма да бъде поканена, защото към Русия има санкции, а и \"говорим за производство на техника съвместима със стандартите на ЕС и на НАТО\".\r\n\t \r\n\t\r\n\t \r\n\tКаракачанов обясни, че в проекта за нови бронирани машини се предвижда и включването на  българската индустрия при реализирането му. \r\n\t \r\n\tДоскоро този проект вървеше най-бавно, но в последните месеци той бе форсиран и сега се смята за най-приоритетен.\r\n\t \r\n\tОколо проекта има много бизнес и политически интереси и се очаква сериозно напрежение.\r\n\t \r\n\tИнтерес към него имат мултинационалната компания General Dynamics, американската  Textron, германската Rheinmetall, финландската Patria и други.\r\n\t \r\n\t\r\n\t \r\n\tСделката за строителството на два нови военни патрулни кораба за общо 820 млн. лева без ДДС пропадна, след като спечелилата фирма МТГ \"Делфин\", която единствена бе подала оферта, се отказа изненадващо в последния момент.\r\n\t \r\n\tОфициалната причина за конфуза, посочена от МО, бе начисляването на ДДС върху военните проекти.\r\n\t \r\n\tСпоред военни експерти обаче дори и с 820 млн. лева строителството на два нови модерни военни патрулни кораба би било предизвикателство за която и да е компания.\r\n\t \r\n\tКъм момента бъдещето на този проект изглежда най-съмнително. Възможно е Военноморските сили да намалят изискванията си към новите машини, за да влязат в бюджета, но най-вероятно е проектът да остане на трупчета.\r\n\t \r\n\tНай-вероятният сценарий е министерството да инвестира средства в ремонта на старите кораби, на които разчита от години.", "date": "2018.05.16", "title": "Военните проекти очаквано поскъпнаха с над 500 млн. лева"}
{"url": "http://www.mediapool.bg/putin-posreshta-radev-v-sochi-na-22-mai-news279164.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският президент Владимир Путин ще се срещне на 22 май с българския си колега Румен Радев в Сочи, съобщи говорителят на руския държавен глава Дмитрий Песков. \r\n\t \r\n\tТой уточни, че българският лидер ще направи посещение в Сочи. След разговорите Путин и Радев ще направят изявления за пресата. \r\n\t \r\n\tРадев ще посети Москва на 21 и 22 май по повод Деня на българската култура и писменост, където се очаква да продължи да работи и за визита на руския президент Владимир Путин у нас.", "date": "2018.05.16", "title": "Путин посреща Радев в Сочи на 22 май"}
{"url": "http://www.mediapool.bg/mz-e-osigurilo-lekarstvata-za-patsientite-s-hiv-v-tsyalata-strana-news279161.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tМинистерството на здравеопазването съобщи, че е осигурило лекарственото лечение на пациентите с ХИВ в цялата страна, след като преди ден е получило сигнал от пациентска организация за липсващи медикаменти в специализираните центрове в Стара Загора и Варна.\r\n\tКъм момента за УМБАЛ “Проф. Ст. Киркович“ АД - гр. Ст. Загора са осигурени всички заявени за месеците май и юни 2018 г. видове и количества антиретровирусни лекарствени продукти.\r\n\tЛекарственият продукт с INN Darunavir е осигурен чрез освобождаване на количества от оперативния резерв от антиретровирусни лекарствени продукти и чрез договор, сключен от МЗ с търговец на едро, за което изпълнителният директор на УМБАЛ „Проф. Ст. Киркович“ АД - гр. Ст. Загора е уведомен с писма с рег. №33-21-34/09.05.2018 г. и рег. №33-21-55/11.05.2018 г.\r\n\tЛекарственият продукт Stocrin film coated tablet 200 mg x 90 (INN Efavirenz) е осигурен чрез освобождаване на количества от Оперативния резерв от антиретровирусни лекарствени продукти, за което изпълнителният директор на УМБАЛ “Проф. Ст. Киркович“ АД - гр. Ст. Загора е уведомен с писмо с рег. №33-21-34/09.05.2018 г.\r\n\tЛекарственият продукт с INN Emtricitabine/Tenofovir disoproxil film-coated tablet 200/245 mg x 30 е осигурен чрез договор, сключен от МЗ с търговец на едро, за което изпълнителният директор на УМБАЛ „Проф. Ст. Киркович“ АД - гр. Ст. Загора е уведомен с писмо с рег. №20-Р-60/09.05.2018 г.\n\n\r\n\tЗа УМБАЛ “Св. Марина“ ЕАД - гр. Варна заявените за месец май 2018 г. опаковки от лекарствения продукт с INN Darunavir, за който се отнася сигналът на пациентската организация, са осигурени чрез освобождаване на количества от Оперативния резерв от антиретровирусни лекарствени продукти, за което изпълнителният директор е уведомен с писмо с рег. №33-21-34/09.05.2018г.\r\n\tЗа да осигури непрекъснатост на терапията на ХИВ позитивните пациенти Министерството на здравеопазването е преразпределило всички количества от наличния резерв на МЗ към лечебните заведения за медикаментите\r\n\tDarunavir; Raltegravir; Tenofovir disoproxil - в количества, достатъчни да обезпечат нуждите на лечебните заведения до края на месец юни; Efavirenz - в количества, достатъчни да обезпечат нуждите на лечебните заведения до края на месец юни. Купени са и допълнителни количества на стойност до 30 000лв. без ДДС по всяка от следните позиции: Darunavir – доставен на 10.05.2018 г и Raltegravir – доставен на 14.05.2018 г.\r\n\tЗа лекарствения продукт Emtricitabine/Tenofovir disoproxil е закупено количество на стойност 30 000лв. без ДДС, което е разпределено в лечебните заведения на 09.05.2018 г.", "date": "2018.05.16", "title": "МЗ е осигурило лекарствата за пациентите с ХИВ в цялата страна"}
{"url": "http://www.mediapool.bg/syankata-na-razsledvaneto-za-ruska-namesa-oshte-tegne-nad-tramp-news279166.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСянката на специалния прокурор Робърт Мълър от година тегне над Доналд Тръмп, който понася зле разследването на евентуален таен сговор с Русия за избирането му и не престава да твърди, че е жертва на \"лов на вещици\".\r\n\t \r\n\t\"Няма съглашателство\", заяви вчера в Туитър за пореден път американският президент, който обвинява следователите, че обслужват демократите и водещите медии.\r\n\t \r\n\tТой обаче косвено предизвика назначаването на Мълър на 17 май 2017 г., след като уволни шефа на ФБР Джеймс Коми, който ръководеше разследване на федералната полиция за руска намеса в полза на избирането на Тръмп.\r\n\t \r\n\tСедемдесет и три годишният Мълър тогава беше приветстван за своята принципност и неподкупност, след като 12 години беше директор на ФБР (2001-2013 г.). Щом разследването обхвана най-близкия кръг на милиардера (трима висши членове на екипа му) обаче, Тръмп открито настоя за оставката на специалния прокурор или за бързо приключване на разследването, твърдейки, че то пречи на политическата му дейност.\r\n\t \r\n\tВъпросът за отстраняването от длъжност на Мълър, дълго смятан за неприкосновена територия за Конгреса, изглежда вече не е табу в Белия дом. \"Ако исках да уволня Робърт Мълър през декември /. . ./, щях да съм го направил\", отбеляза в туит президентът в средата на април в отговор на статия във в. \"Ню Йорк таймс\".\r\n\t \n\n\r\n\tСтатутът на специален прокурор обаче е защитен: той е подчинен на министерството на правосъдието и може да бъде освободен само от него.\r\n\t \r\n\tЗа Доналд Тръмп се очертава също много рисковано изслушване пред Робърт Мълър. Мълър му изпрати в писмен вид 49 въпроса за връзките с Русия на членове на екипа му и за уволняването на Джеймс Коми, което може да се окаже злоупотреба с власт.\r\n\t \r\n\tРазследващите се интересуват по-специално от среща през юни 2016 г. в \"Тръмп тауър\" между висши представители на кампанията с руска адвокатка, претендирала, че разполага с компрометиращата информация за Хилари Клинтън.\r\n\t \r\n\tДоналд Тръмп заяви, че ще се съгласи на разговор, ако получи гаранции \"за безпристрастно отношение\".Руска киберпропаганда\r\n\tПодробностите в този разпит са предмет на тежки преговори. Адвокатите на Тръмп се опасяват от импулсивността и възможни гафове на президента. Той може да изпадне в затруднение, ако отговорите противоречат на онези, дадени от някои хора с вече повдигнати обвинения.\r\n\t \r\n\tРуди Джулиани, бившия кмет на Ню Йорк, присъединил се към адвокатския екип на президента, също изключи заплахата Тръмп да бъде призован пред т.нар. \"голямо жури\" (съдебни заседатели, които решават дали определен въпрос да бъде предаден на съда), ако откаже да бъде разпитан, тъй като Тръмп е защитен от статута си на лидер на страната.\r\n\t \r\n\tГлавният подвиг на Робърт Мълър остават повдигнатите обвинения на 13 руски граждани, в това число човек, приближен на Владимир Путин, и три компании за ролята им в кампанията за дезинформация в социалните мрежи през 2016 г., имала за цел да увеличи шансовете за победа на Тръмп.\r\n\t \r\n\tРусия отрича категорично всякакво съглашателство, но според американските разузнавателни служби Путин стои лично зад кампанията на киберпропаганда.\r\n\t \r\n\tЧетирима членове на кампанията на Тръмп от 2016 г. от своя страна са преследвани от правосъдието, но за престъпления, които не са пряко свързани с така и недоказаното съглашателство.\r\n\t \r\n\tПол Манафорт, бивш директор на кампанията, и неговият бивш заместник Ричард Гейтс са обвинени в укриване от данъчните служби на доходи от лобистките им дейности отпреди 2016 г. Генерал Майкъл Флин - съветник по националната сигурност, принуден да подаде оставка - е съден, че е излъгал във ФБР за контактите си с руски висши представители по време на кампанията.\r\n\t \r\n\tДруг човек, който за кратко беше дипломатически съветник - Джордж Пападопулос - също е с повдигнати обвинения за лъжесвидетелстване за връзките си с руски посредници. Всички те сътрудничат на следователите с изключение на Манафорт, който ще бъде съден през лятото.\r\n\t \r\n\tХоландски адвокат, свързан с Гейтс - Алекс ван дер Зван - беше осъден на 30 дни затвор, тъй като излъгал ФБР.\r\n\t \r\n\tЗаместник-министърът на правосъдието Род Розенстайн също си навлече неприязънта на президента наскоро, въпреки че има пряко влияние върху прокурор Мълър. Той заяви, че неговото министерство няма да отстъпи пред заплахи, след както група републикански членове на Камарата на представителите подготви предложение за уволняването му. Неговият приемник може да няма толкова скрупули да прекрати разследванията.", "date": "2018.05.16", "title": "Сянката на разследването за руска намеса още тегне над Тръмп"}
{"url": "http://www.mediapool.bg/vazobnovyavane-na-aets-belene-s-nadezhda-za-investitori-news279163.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-късно до четвъртък – 17 май, в парламента ще бъде внесен доклад на енергийния министър Теменужка Петкова с предложение за рестарт на спрения през март 2012 г. строеж на АЕЦ \"Белене\" и започване на процедура по търсене на стратегически инвеститор. НЕК ще участва с апортна вноска съществуващото оборудване, площадката и лицензите. Това  реши Министерският съвет в сряда. Очаква се Народното събрание бързо да одобри това намерение, което се подкрепя силно от БСП, а преди дни ВМРО обещаха своите гласове \"за\" възобновяването на ядрения проект.\r\n\tВ анализа, разработен от експерти на \"Българския енергиен холдинг“, \"Националната електрическа компания“, \"Електроенергийния системен оператор“, АЕЦ \"Козлодуй“ и Държавното предприятие \"Радиоактивни отпадъци“, има вариант и да се вземе руски заем по финансовия модел за строежа на унгарската АЕЦ \"Пакша 2\", става ясно от правителственото съобщение. Разгледаните възможности включват още да не се прави нищо; платеното ядрено оборудване да се продаде, да се инсталира на площадка за VІІ блок на АЕЦ \"Козлодуй\", проектът да се реализира изцяло от БЕХ, респективно НЕК, или да се търси стратегически инвеститор на пазарен принцип.\r\n\tНа парламента реално се предлага да се работи по последния вариант, което според правителството би позволило на държавата да възстанови извършените през годините разходи по проекта (оценявани на над 3 млрд. лв. - б. ред), както и да се гарантира в дългосрочен план енергийната сигурност на страната, пише в решението.\r\n\tПазарен принцип означава без дългосрочни договори за гарантирано изкупуване на енергията, без държавна гаранция, разчитайки че цената на произведената енергия ще е достатъчно атрактивна, за да бъде изкупувана не само на българския пазар, каза след правителственото заседание на пресконференция вицепремиерът по икономическите въпроси Томислав Дончев.\r\n\tПо думите му намерението е процедурата, с която ще бъде подбран потенциалният инвеститор, да бъде конкурентна, честна и прозрачна. Обявените вече и потвърдени в сряда намерения са такъв търг или конкурс да бъде обявен до края на 2018 г.\r\n\tМинистърът на енергетиката Теменужка Петкова припомни, че за да бъде обявена процедурата за избор на стратегически инвеститор ще бъдат отделени активите и пасивите на ядрения проект в отделно дружество.\r\n\tТя обяви, че наистина към проекта има доста сериозен заявен инвеститорски интерес в последната година, но доколко е реален той може да се провери само в добре подготвена нормативно процедура.\r\n\tДосега като потенциален инвеститор са се афиширали само от Китайската държавна ядрена корпорация. Преди два дни Петкова покани за участие в рестартирания проект и френската \"Фраматом\", която представлява ядрения бизнес на държавната \"Арева\", е от енергийното ведомство бе обявено, че тя е проявила интерес.\r\n\tРестарт се прави, когато операционната система е натрупала грешки и не работи, а при рестарта тя почва да работи по-добре, коментира в типичния си стил вицепремиерът Томислав Дончев. По думите му в днешното решение няма нищо спонтанно, тъй като още в момента, когато е имало решение на арбитража (за плащане на 620 млн. евро за поръчаните реактори – б. ред.), още от доставката на произведеното оборудване, за всички е ясно, че трябва да бъде намерено най-доброто от икономическа и от техническа гледна точка решение този актив да бъде оползотворен.\r\n\tТомислав Дончев за пореден път обясни, че най-лошата опция е да не се прави нищо, а съхраняваното оборудване да трупа разходи, без да носи каквито и да е ползи.\r\n\tВ годините назад, освен всички разговори със заинтересовани компании, които биха желали да участват в изграждането на нова ядрена мощност в България, сме водили разговори и за препродажба на оборудването, каза Дончев и отново посочи, че това означава да се върнат нищожна част от на правените в него.\r\n\tАнализирани са във времето различни варианти, като сравнението им показва, че днешното решение е най-обоснованото от икономическа гледна точка и най-изрядното от техническа, отбеляза вицепремиерът.\r\n\tПо думите на Дончев хубавото е, че ако се появят повече кандидати, ще имаме вариант да избираме между най-доброто предложение. При един подобен сценарий държавата би била съдружник, делът е трудно да се определи към момента, защото зависи от цялата стойност на проекта, но се надявам това да е дял, който да позволява да се контролира дейността на дружеството, плюс всички инструменти на държавата да контролира безопасността и здравето на гражданите, каза Дончев.\r\n\tСпоред него е нелепо решението от днес да бъде вкарвано в координатна система на някакви геополитически емоции, в координатна система Изток - Запад.\r\n\t \r\n\tВицепремиерът увери, че решението не е насочено към нито един сектор от българската енергетика и ако пазарът реагира и покаже, че една нова мощност има бъдеще, тя ще бъде изградена.\r\n\t \r\n\tВицепремиерът и енергийният министър отказаха да прогнизорат колко инвеститори ще се явят и определиха възможността да се коментира дата за първа копка като несериозна към този момент. Би било успех, ако в рамките на годината сме в състояние да обявим процедурата, а една конкурентна процедура няма как да отнеме по-малко от няколко месеца, каза Дончев. По думите му, ако бъде избран най-добрият кандидат и ако се отчетат технически, административни и формални действия, раздвижване на площадката би могло да има към 2020 година.\r\n\t \r\n\tАко няма инвеститорски интерес, ще се предприемат действия по следващите варианти, най-изгодният от които е инсталиране на закупеното за АЕЦ \"%Белене\" оборудване\" на площадка в АЕЦ \"Козлодуй\", посочи Теменужка Петкова. По думите й БЕХ и НЕК нямат финансова възможност да реализират самостоятелно проекта, чиято стойност е 20 млрд. лв.\r\n\t \r\n\tАнализирани са във времето различни варианти, като сравнението им показва, че днешното решение е най-обоснованото от икономическа гледна точка и най-изрядното от техническа, отбеляза вицепремиерът.\r\n\t \r\n\tПо думите на Дончев хубавото е, че ако се появят повече кандидати, ще имаме вариант да избираме между най-доброто предложение. При един подобен сценарий държавата би била съдружник, делът е трудно да се определи към момента, защото зависи от цялата стойност на проекта, но се надявам това да е дял, който да позволява да се контролира дейността на дружеството, плюс всички инструменти на държавата да контролира безопасността и здравето на гражданите, каза Дончев.\r\n\t \n\n\r\n\tСпоред него е нелепо решението от днес да бъде вкарвано в координатна система на някакви геополитически емоции, в координатна система Изток - Запад.\r\n\t \r\n\tВицепремиерът увери, че решението не е насочено към нито един сектор от българската енергетика и ако пазарът реагира и покаже, че една нова мощност има бъдеще, тя ще бъде изградена.\r\n\t \r\n\tВицепремиерът и енергийният министър отказаха да се ангажират с това колко инвеститори ще се явят и определиха възможността да се коментира дата за първа копка като несериозна към този момент. Би било успех, ако в рамките на годината сме в състояние да обявим процедурата, а една конкурентна процедура няма как да отнеме по-малко от няколко месеца, каза Дончев. По думите му, ако предположим, че е избран най-добрият кандидат и ако се отчетат технически, административни и формални действия, раздвижване на площадката би могло да има към 2020 година.\r\n\t \r\n\tАко няма инвеститорски интерес, вариантите са два - или препродажба на оборудването, което няма как да се случи при особено изгодни условия, или инсталиране на един от реакторите на площадката на АЕЦ \"Козлодуй\".\r\n\t \r\n\tТеменужка Петкова информира за анализираните от работната група варианти за възможността за най-рационално използване на активите по проекта АЕЦ \"Белене\".\r\n\t \r\n\tСред тях са вариант, при който не се предприемат никакви действия във връзка с оборудването, като при него негативите са много повече от позитивите. В оборудването са инвестирани малко над 3 милиарда лева.Това е най-лошият вариант от гледна точка на енергийната сигурност, защото анализът на БАН показва, че в следващите години ще има нужда от нови базови мощности не само за България, но и за целия регион, каза Петкова.\r\n\t \r\n\tВторият вариант е свързан с възможността оборудването да бъде продадено на трето лице, като анализът показва, че подобен вариант е трудно реализируем и почти невъзможен.\r\n\t \r\n\tПо отношение на реализацията на оборудването, са разгледани също няколко варианти. Първият е, при който НЕК и БЕХ запазят едноличното участие в този проект. Той е малко вероятен , защото те нямат финансовата възможност да участват в такъв мащабен проект, чиято първоначална стойност е около 20 милиарда лева.\r\n\t \r\n\tИма и вариант проектът да се реализира от изцяло частен инвеститор, което също не е удачно за държавата. Вариантът НЕК да участва с наличните активи, които имаме във връзка с реализацията на този проект предполага стартиране на процедура за стратегически инвеститор и това е един от най-работещите варианти, допълни Петкова.\r\n\t \r\n\tРазгледан е и вариантът, в който един от реакторите ще може да бъде изграден на седми блок на АЕЦ \"Козлодуй\".", "date": "2018.05.16", "title": "Възобновяване на АЕЦ \"Белене\" с надежда за инвеститори"}
{"url": "http://www.mediapool.bg/darzhavata-shte-plati-za-obuchenieto-na-blizo-45-800-studenti-news279183.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавата ще субсидира обучението на 45 781 студенти в 37 държавни висши училища. В това число влизат бройките за магистърски и докторски програми. Приемът по университети и направления беше одобрен в сряда от правителството.\r\n\tМестата по т. нар. държавна поръчка след завършено средно образование са 38 578. Общо университетите ще могат да приемат над 54 654 първокурсници, като в това число влизат бройките за платено обучение в държавните университети, както и тези в частните.\r\n\tТака за поредна година местата във висшите училища ще са повече от кандидатите. Тази година гимназия завършват малко над 56 700 младежи. Не всички обаче ще искат да продължат образованието си в университет, а има и такива, които ще заминат да учат в друга държава.\r\n\tБроят на приеманите за обучение студенти и докторанти е съобразен с оценката на учебната и научната дейност на висшите училища, с данните за реализацията на завършилите студенти и докторанти и с приоритетите за обществено-икономическото развитие на страната.\r\n\tМаксималният брой студенти е определен въз основа на реализирания през миналата година субсидиран от държавата прием и при спазване методиката за определяне на коефициент на висше училище по професионални направления, пише в съобщението на правителствената пресслужба.\r\n\tМинистърът на образованието Красимир Вълчев коментира, че в последните години кабинетът намалява приема по неперспективни професионални направления, но само в държавните университети. Този в частните зависи от желанията на самите висши училища. В същото време там има най-голямо неизпълнение на предварително определените бройки. За миналата година са запълнени средно 38% от тях.\r\n\tТази година приемът в частните университети след средно образование е 9345 първокурсници и е намален с около 1000 в сравнение с миналата година.\r\n\tПрез тази година ще се приемат студенти по три новооткрити професионални направления в две висши училища. В техническия университет в София вече ще има обучение по \"Педагогика\", както и по \"Информатика и компютърни науки\". Във Висшето военноморско училище \"Н. Й. Вапцаров\" ще има обучение по \"Комуникационна и компютърна техника\".\r\n\tЗа следващата учебна година се допуска допълнителен прием в осем професионални направления: \"Математика\", \"Физически науки\", \"Химически науки\", \"Химически технологии\", \"Енергетика\", \"Материали и материалознание\", \"Педагогика на обучението по...\" и \"Религия и теология\". Това са направления с намаляващ брой студенти, но важни за развитието на отделни сектори на икономиката и обществото, пише в правителственото прессъобщение.\r\n\tВъпреки стимулите за обучение по не толкова желани, но важни специалности, интересът към тях продължава да спада, коментира Вълчев и добави, че трябва да се мисли за още начини за насочване на търсенето към тях. Една от обсъжданите възможности е премахване на таксите.\r\n\tОпределени са 2000 места за българи от чужбина, които ще се обучават в бакалавърски и магистърски програми в български висши училища. Четиридесет са местата за докторанти. Българската държава ще осигури отново и 150 места за обучение на граждани на Македония. Приемът е съобразен с предложенията на организации на българските общности в чужбина и българските дипломатически представителства, както и с желанията на кандидат-студентите при проведената информационна кампания в Албания, Косово, Република Македония, Молдова, Украйна и Сърбия.\r\n\tМестата за новите докторанти ще бъдат общо 2742. Повечето от тях са в държавните университети - 2278, за частните бройките са 154, а за научните организации - 310.\r\n\tВ периода на съгласуване на проекта Министерският съвет прие постановление, с което се отлага влизането в сила на изискването \"Право\" да се изучава само в редовна форма на обучение. Така за новата учебна година са предвидени и места за задочно обучение.", "date": "2018.05.16", "title": "Държавата ще плати за обучението на близо 45 800 студенти"}
{"url": "http://www.mediapool.bg/phenyan-otmeni-sreshtata-sas-seul-i-zaplashi-che-mozhe-da-se-otkazhe-i-ot-razgovorite-s-tramp-news279145.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\tСеверна Корея отмени преговорите на високо равнище с Южна Корея и заплаши, че може да се откаже и от разговорите с американския президент Доналд Тръмп, съобщиха световните агенции.\r\n\t\r\n\t\t \r\n\t\r\n\t\tПхенян мотивира изненадващото си решение с провеждането на съвместни учения на американски и южнокорейски военни.\r\n\t\r\n\t\t \r\n\t\r\n\t\tСевернокорейската информационна агенция KCNA обяви, че ученията са\"провокация\".\n\n\r\n\t\r\n\t\t \r\n\t\r\n\t\tОтменянето на разговорите с Юга е и сигнал към САЩ във връзка с договорената историческа среща между президента Доналд Тръмп и севернокорейския лидер Ким Чен Ун, която е насрочена за 12 юни.\r\n\t\r\n\t\t \r\n\t\r\n\t\tПо-късно Северна Корея заплаши да отмени срещата, ако Вашингтон продължи да настоява Пхенян едностранно да се откаже от ядрения си арсенал, съобщиха световните агенции.\r\n\t\r\n\t\t \r\n\t\r\n\t\t\"Ние не сме заинтересувани от преговори, на които ще бъдем притиснати в ъгъла и ще ни се отправят искания едностранно да се откажем от ядреното оръжие. Не ни остава нищо друго, освен да преразгледаме въпроса за среща на върха със Съединените щати\", каза севернокорейският първи заместник-външен министър Ким Ге-гуан, цитиран от Асошиейтед прес.\r\n\t\r\n\t\t \r\n\t\r\n\t\tТой разкритикува също изявленията на Вашингтон, че Северна Корея трябва напълно да се откаже не само от ядрената си програма и балистичните ракети, но и от биологическите и химическите си оръжия. \r\n\t\r\n\t\t \r\n\t\r\n\t\tЮжнокорейското министерство на националното обединение коментира, че решението на Северна Корея е достойно за съжаление.\r\n\t\r\n\t\t \r\n\t\r\n\t\tСъединените щати и Южна Корея увериха, че учението е с отбранителна цел, но Пхенян го окачестви като \"военна провокация, насочена срещу положителното политическо развитие на Корейския полуостров\". \r\n\t\r\n\t\t \r\n\t\r\n\t\t\r\n\t\tСАЩ все още се надяват, че планираната среща на високо равнище със севернокорейския лидер Ким Чен-ун ще се проведе, като президентът Доналд Тръмп е готов за тежък преговорен процес, заяви говорителката на Белия дом Сара Сандърс в интервю за \"Фокс нюз\", цитирана от Ройтерс.\r\n\t\r\n\t\t \r\n\t\r\n\t\t\"Президентът е готов, ако срещата се състои. Ако не, ще продължим кампанията на максимален натиск, която е в ход\", каза Сандърс.\r\n\t\r\n\t\t \r\n\t\r\n\t\tГоворителката отбеляза, че реакцията на Северна Корея не е необичайна при този вид дейности.\r\n\t\r\n\t\t \r\n\t\r\n\t\tСпоред КЦТА - официалната информационна агенция на КНДР, севернокорейският първи зам.-външен министър Ким Ге-гуан е критикувал конкретно американския съветник по националната сигурност Джон Болтън, който призова Северна Корея бързо да се откаже от ядрения си арсенал в сделка, която е копие на отказа на Либия от оръжия за масово унищожение.\r\n\t\r\n\t\t \r\n\t\r\n\t\tСандърс омаловажи тези опасения. \"Не съм чула такова нещо в рамките на някакво обсъждане, затова не мога да кажа дали това е моделът, който използваме\", каза говорителката пред репортери.", "date": "2018.05.16", "title": "Пхенян отмени срещата със Сеул и заплаши, че може да се откаже и от разговорите с Тръмп"}
{"url": "http://www.mediapool.bg/netanyahu-obvini-hamas-che-izkarva-zheni-i-detsa-na-ognevata-liniya-news279165.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзраелският премиер Бенямин Нетаняху обвини палестинското ислямистко движение Хамас, че изкарва жени и деца \"на огневата линия\" на израелските войници, след гибелта на близо 60 палестинци на границата между ивицата Газа и Израел, съобщи Франс прес.\r\n\t \r\n\t\"Ние се опитахме да причиним възможно най-малък брой жертви, но те /Хамас/ се опитват да направят така, че да има жертви, за да се окаже натиск върху Израел, което е ужасно\", заяви Нетаняху в интервю за телевизия Си Би Ес. \"Те изкарват цивилни - жени, деца - на огневата линия с цел те да бъдат убити или ранени\", добави израелският премиер, оправдавайки действията на войниците, които откриха огън по палестинците, протестиращи против откриването на посолство на САЩ в Ерусалим.\r\n\t \r\n\tПо думите на Нетаняху, ако Хамас не подтикваше хората да участват в размириците, нищо подобно нямаше да се случи.\r\n\t \r\n\tИзраелският премиер заяви също, че всяка армия по света би реагирала по същия начин, ако трябва да защити границата си от хора, викащи \"ние ще ви унищожим и ще нахлуем в страната ви\".\r\n\t \n\n\r\n\tОткриването на посолството на САЩ в Ерусалим не е причина за палестинските протести, при които над 60 демонстранти бяха убити от израелските сили за сигурност в понеделник, а \"претекст\", използван от Хамас за \"насърчаване на насилието\". Това пък заяви говорителката на Държавния департамент на САЩ Хедър Науърт, цитирана от Франс прес.\r\n\t \r\n\tНа настойчивите въпроси на журналистите във Вашингтон Науърт отказа да призове Израел, и дори всички страни в конфликта, към сдържаност, както го сториха много западни държави, отбелязва агенцията. \"Това е сложен регион\", оправда се говорителката на Държавния департамент. \"Ние видяхме тези демонстрации през последните шест седмици\", \"това не е нещо ново\", заяви Науърт по повод на връзка между насилието и американското посолство в Ерусалим, признат едностранно от САЩ за столица на Израел през декември миналата година.\r\n\t \r\n\t\"Ако Хамас иска да си послужи с това като претекст да насърчава насилието, това си е техен избор. Но това е безотговорен избор\", изтъкна говорителката на Държавният департамент. Тя отбеляза, че Съединените щати изразяват съжаление за загубата на човешки животи, но смятат, че отговорността за смъртта на демонстрантите носи палестинското ислямистко движение Хамас и че еврейската държава има правото \"да се защити\".", "date": "2018.05.16", "title": "Нетаняху обвини Хамас, че изкарва жени и деца \"на огневата линия\""}
{"url": "http://www.mediapool.bg/valeri-simeonov-zagovori-za-danatsi-varhu-hazarta-news279167.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВицепремиерът Валери Симеонов заговори за въвеждане на данък върху хазарта и задължение компаниите от бранша да дават повече пари за спорт по подобие на държавния Български спортен тотализатор. Той беше провокиран от  срещу , които забраняват и непряката реклама и ограничават продажбата на лотарийни билети.\r\n\tСрещу промените в закона се обявиха от Конфедерацията на работодателите и индустриалците в България (КРИБ), от Българския футболен съюз и от футболните клубове, чиито спонсори са хазартните оператори, както и от Асоциацията на българските радио и телевизионни оператори (АБРО), в която влизат най-големите телевизии. Хазартните оператори са сред спонсорите на част от футболните клубове, а \"Национална лотария\" на Васил Божков се оказа \r\n\tПровокиран от недоволството, Симеонов каза още, че при обсъждането на законопроекта депутатите от неговата партия ще предложат и въвеждането на данъци върху хазарта. В момента компаниите от този бизнес плащат 15% такса върху оборотите си. Според вицепремиера трябвало да има и данъци, включително ДДС. ДДС върху хазарта обаче не се начислява, тъй като това се смята за сигурен механизъм за източване на бюджета и постъпленията от такъв данък биха били много по-малко от загубите от него.\r\n\tВицепремиерът отново повтори тезата си, че в момента единственият източник на средства за българския спорт е Българският спортен тотализатор, а бума на лотарийните игри в последните години свива много пазара и приходите на държавното дружество. Съответно средствата за спорт намаляват.\r\n\tСпоред вицепремиера трябва да се помисли за изискване и частните хазартни оператори да отчисляват средства за спорт. В момента те са задължени да правят годишни вноски за социално отговорно поведение. За лотарийните игри сумата е 5000 лева, за казината - 10 000 лева, а за онлайн залагания - 50 000 лева.\r\n\tСимеонов оприличи отпора срещу ограниченията на , правейки алюзия с клип на актьора и лице на \"Национална лотария\" Захари Бахаров. Той се разпространява в последните дни и в него се казва, че лотарията кара хората да мечтаят, а политиците са призовани да не им отнемат мечтите.\r\n\t\"Атаките срещу Закона за хазарта са очаквани – особено когато идват от тези, които са пряко засегнати\", каза вицепремиерът след среща с парламентарната група на \"Воля\", на която бяха обсъдени законодателните инициативи на Симеонов. Според лидера на \"Воля\" Веселин Марешки текстовете в законопроекта трябва да бъдат дискутирани.\r\n\tСимеонов изрази надежда, че парламентарните групи, които обявиха, че са готови да подкрепят промените - ГЕРБ и БСП, са взели предвид очаквания отпор и кампанията срещу новите текстове.", "date": "2018.05.16", "title": "Валери Симеонов заговори за данъци върху хазарта"}
{"url": "http://www.mediapool.bg/palestinskata-avtonomna-vlast-otzova-poslanitsite-si-v-4-evropeiski-strani-news279184.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПалестинската автономна власт, базирана на Западния бряг, обяви, че отзовава посланиците си в четири страни от Европейския съюз, изпратили свои представители на церемонията в чест на преместеното в Ерусалим посолство на САЩ в Израел, предаде Франс прес.\r\n\t \r\n\tСтава дума за Австрия, Унгария, Чехия и Румъния, съобщи палестинското министерство на външните работи. Представители на тези страни са участвали в церемония с американската делегация в израелското външно министерство в неделя - ден преди откриването на посолството на САЩ в Ерусалим.\r\n\t \r\n\tРешението на американския президент Доналд Тръмп да признае Ерусалим за столица на Израел и да премести там американското посолство, което досега бе в Тел Авив, огорчи палестинците. Те виждат в този ход отхвърляне на претенциите им към Източен Ерусалим който искат да направят столица на държавата, към която се стремят, отбелязва Франс прес.", "date": "2018.05.16", "title": "Палестинската автономна власт отзова посланиците си в 4 европейски страни"}
{"url": "http://www.mediapool.bg/ek-predlaga-po-dobar-kontrol-na-kandidatite-za-vizi-za-es-news279185.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия представи предложение за усъвършенстване на Визовата информационна система (ВИС) - базата данни, съдържаща информация за лицата, които кандидатстват за шенгенски визи, с цел да се реагира по-добре на променящите се предизвикателства, свързани със сигурността и миграцията, и да се подобри управлението на външните граници на ЕС, съобщиха от пресслужбата на ЕК.\r\n\t \r\n\tПредложените промени ще предоставят възможност за извършването на по-задълбочени проверки на миналото на кандидатите за виза, ще премахнат информационните пропуски от гледна точка на сигурността посредством по-добър обмен на информация между държавите членки и ще осигурят пълна оперативна съвместимост с други бази данни на ЕС.\r\n\t \r\n\tРазширява се обхватът на ВИС - по-конкретно чрез добавянето на визите за дългосрочно пребиваване и на разрешенията за пребиваване в системата - при пълно зачитане на правилата за защита на данните, за да се гарантира, че тези органи разполагат с информацията, която им е необходима, когато се нуждаят от нея. Предложението е вторият етап от реформата на общата визова политика на ЕС. То следва измененията на Визовия кодекс, представени от Комисията през март 2018 г.", "date": "2018.05.16", "title": "ЕК предлага по-добър контрол на кандидатите за визи за ЕС"}
{"url": "http://www.mediapool.bg/donald-tusk-s-priyateli-kato-tramp-na-koi-mu-tryabvat-vragove-news279138.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на Европейския съвет Доналд Туск критикува от София американския президент Доналд Тръмп и отправи послание към лидерите на ЕС да са обединени, защото в противен случай \"въобще няма да ни има\". \r\n\t \r\n\t заяви Туск преди утрешната среща на върха между лидерите на ЕС и Западните Балкани. \r\n\t \r\n\t, добави той.\n\n\r\n\t \r\n\tТой отбеляза, че след излизането на САЩ от ядрената сделка с Иран има нужда от обединен европейски фронт. \r\n\t \r\n\t, коментира Туск.\r\n\t \r\n\tТой съобщи, че на неформалната вечеря на европейските лидери в сряда ще бъдат обсъдени иновациите и дигиталната икономика, като според него Европа изостава от основните икономики в това отношение.\r\n\t \r\n\tДруга тема тази вечер ще е търговията. \r\n\t \r\n\tСАЩ и ЕС са приятели и партньори и тарифите на САЩ не могат да бъдат оправдани въз основа на националната сигурност, посочи Туск по повод п\r\n\t \r\n\t допълни той.\r\n\t \r\n\tТуск припомни, че утре ще бъде срещата с партньорите от Западните Балкани за първи път от 15 години. \r\n\t \r\n\t допълни той.", "date": "2018.05.16", "title": "Доналд Туск: С приятели като Тръмп, на кой му трябват врагове"}
{"url": "http://www.mediapool.bg/siderov-shte-podobryava-i-otnosheniyata-s-iran-news279188.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на ПГ на Обединени патриоти и лидер на ПП АТАКА Волен Сидеров бе на посещение в Иран, където проведе срещи на високо равнище, съобщиха от пресцентъра на партията в сряда.\r\n\t \r\n\tТой е разговарял с първия вицепрезидент на Иран Есхак Джахангири за потенциала за развитие на търговско-икономическите взаимоотношения, гостувал е в иранския парламент, където с председателя на групата за приятелство с България г-н Али Бейги обсъдиха отношенията между страните ни.\r\n\t \r\n\t\"За първи път съм в Иран. Позицията на партията ни е за по-широко сътрудничество, но и по-голям суверенитет във външната политика. Ние сме член на ЕС и НАТО, но не пречи да поддържаме приятелски отношения със страни извън Евросъюза. За нашата партия е важно да развиваме икономически отношения с Русия, Иран, Китай. Сега сме част от управляващата коалиция в България и ще се опитаме да влияем в тази посока\", заявил Сидеров пред иранския депутат консерватор.\r\n\t \r\n\tТой му обяснил, че АТАКА поддържа добри отношения с подобни партии в Европа като Северната лига в Италия, Партията на свободата в Австрия, Фронт национал във Франция и трябва всички да се съберат в един алианс. \"Ще се радвам да получим подкрепа и от Иран\", допълнил Сидеров.\r\n\t \r\n\tПо думите му, „докато сме домакини на ЕС, трябва да повлияем за отношенията между Иран и Съюза“. ЕС ще се еманципира от САЩ и ще има добри възможности за сътрудничество. Лично се ангажирам да работя в тази посока, допълнил Сидеров.\n\n\r\n\t\r\n\tОсвен това, председателят на АТАКА изтъкнал, че е от особено значение да се открие директна въздушна линия София-Техеран и трябва да се работи за по-скорошното осъществяване на връзката.", "date": "2018.05.16", "title": "Сидеров ще подобрява и отношенията с Иран"}
{"url": "http://www.mediapool.bg/pusk-do-mai-2022-g-na-gazovata-vrazka-planirat-bulgaria-i-sarbiya-news279189.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДекларация за пълната подкрепа на изграждането на газовата връзка между България и Сърбия и въвеждането й в експлоатация до май 2022 г.  ще подпишат енергийните министри на двете държави в рамките на Срещата на върха ЕС – Западни Балкони на 17 май. Това реши правителството на редовното си заседание в сряда.\r\n\tС декларацията двете страни ще поемат неотменим ангажимент за изпълнение на проекта. За целта ще бъде създадена съвместна работна група, която да контролира изграждането на интерконектора и в рамките на която да бъдат обсъждани и намирани решения на всички въпроси, съобщиха от правителствената пресслужба.\r\n\tТова е поредният документ по реализацията на проекта, след като през януари 2017 г. двете страни  за разбирателство, който да ускори строежа и да стане продължение на сключеното на 14 декември 2012  г. споразумение за самото изграждане на интерконектора. Подобна ускорителна декларация бе подписана и през май 2015 г.\r\n\tРезултатът досега е приключил в края на 2015 г. първи етап от подготовката за реализацията на проекта за построяването на 60-километровото трасе на българска територия. То ще тръгва от Нови Искър край София през Перник до Калотина, за да се свърже със сръбския участък, който ще се реализира от \"Сърбиягаз\".\r\n\tПланираният капацитет на газопровода е 1.8 млрд. куб. м годишно с възможност да стигне 5 млрд. куб. м.\r\n\tПървата фаза на интерконектора бе финансирана от Оперативна програма \"Развитие на конкурентоспособността на българската икономика“ 2007-2013 г. За втората фаза на проекта за изграждането му бе предвидено директно отпускане на около 35 млн. евро по Оперативна програма \"Иновации и конкурентоспособност“ 2014-2020. Тъй като връзката няма шанс да се постори дотогава, парите бе решено да се пренасочат към интерконектора с Гърция, но все още няма окончателон разрешение от Брюксел.\r\n\tДо края на 2015 г. за проектирането на българското трасе бяха изхарчени близо 3.5 млн. лв. Общата стойност на проекта за българската част от трасето е 92 642 361 лв. по данни на енергийното министерство от 2016 г..\r\n\tНа правителственото заседание е решено още за оператор на бъдещия газопровод на българска територия да бъде определена държавната компания \"Булгартрансгаз\", която също така ще реализира проекта. Досега изграждането на газоповода пряко се управляваше от Министерството на енергетиката. За да поеме газовият оператор газопровода, трябва одобрението на Еврокомисията.\r\n\tС декларацията двете страни ще се ангажират да подкрепят изцяло изпълнението на проекта. Изграждането на интерконектора България-Сърбия е изцяло в унисон с приоритетите на българското председателство на Съвета на ЕС за свързаност на Западните Балкани. Проектът съдейства за преодоляване на предизвикателствата пред диверсификацията и засилване на сигурността на газовите доставки в региона, допълват от Министерския съвет.", "date": "2018.05.16", "title": "Пуск до май 2022 г. на газовата връзка планират България и Сърбия"}
{"url": "http://www.mediapool.bg/bryuksel-razmrazi-parite-za-obrazovanie-riskat-ot-zagubi-ostava-news279186.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия е размразила плащанията по оперативната програма за наука и образование. Рискът от загуба на средства заради забавено изпълнение на проекти по нея обаче остава, а общият ѝ бюджет от 1.37 млрд. лева ще бъде намален със 100 млн. лева.\r\n\tСумата е част от парите за наука и беше предвидена за създаването на регионални научни центрове. Тя ще бъде прехвърлена към програмата за бизнеса \"Иновации и конкурентоспособност\", която се управлява от Министерството на икономиката, и ще бъде дадена за проекти на бизнеса и университетите за регионални лаборатории.\r\n\tТова стана ясно по време на пресконференция на министъра на образованието Красимир Вълчев в сряда.\r\n\tСредствата по оперативната програма \"Наука и образование за интелигентен растеж\" бяха замразени в началото на миналата година. През това време по вече сключените договори вървяха плащания, но те не се възстановяваха от Европейската комисия и оставаха за сметка на държавния бюджет. Сега на България от европейския бюджет могат да бъдат възстановени 170 млн. лева, платени от февруари миналата година досега.\r\n\tЗа да бъдат пуснати плащанията, правителството създаде специална агенция, която да управлява парите за наука и образование, доброволно реши да се откаже от 5 млн. лева по няколко проекта и намали бюджета на вече изпълняващи се проекти с 50 млн. лева.\r\n\tЗамразяването на програмата обаче доведе до изоставане в изпълнението ѝ и така към момента все още има риск бюджетът ѝ да бъде намален. Най-големият проблем е забавянето на проект за квалификация на преподаватели. Още при старта на програмата е заложено до края на тази година 15 000 педагози на възраст между 34 и 52 г. да бъдат включени в обучения. Проектът за изпълнението на тази цел е влязъл за оценка, когато програмата беше замразена, и досега е стоял \"на трупчета\".\r\n\tРезултатът е, че към момента няма нито един обучаващ се. Шефът на агенцията, управляваща програма, Кирил Гератлиев смята, че има време целта за 15 000 включени в курсове преподаватели да бъде изпълнена до края на годината и да не се стигне до орязване на европарите. Ако това не се случи, освен намаление на бюджета на програмата, ще бъде загубен и т. нар. резерв по програмата, който се дава като поощрение за добро изпълнение.\r\n\tСпоред Гератлиев и според образователния министър е преодолян рискът от загуба на европари заради бавно усвояване на бюджета. Той е избегнат, след като ЕК е решила при програми като тази, която се финансира от два фонда - Европейския фонд за регионално развитие и Европейския социален фонд, отчитането на изпълнението да се прави заедно за двата източника на финансиране. Така забавеното усвояване на парите за наука от фонда за регионално развитие ще бъде компенсирано с преизпълнението на плащанията по проектите за образование от социалния фонд.\r\n\tРешено е средствата за наука да бъдат намалени със 100 млн. лева. Сумата беше предвидена за създаването на регионални научни центрове и трябваше да отиде при регионални университети и структури на БАН и Селскостопанската академия. Тя обаче ще бъде прехвърлена към програмата за бизнеса \"Иновации и конкурентоспособност\" и заедно с 40 млн. лева по нея ще бъде направена обща схема.\r\n\tВодещи в нея обаче ще са компаниите, а научните организации ще са задължителни партньори. Те ще трябва да получат половината от парите, но това означава, че реално средствата за тях ще бъдат намалени от 100 млн. лева на 70 млн. лева.\r\n\tНабирането на проекти по тази нова схема ще започне най-рано през есента. По нея ще могат да кандидатстват само фирми и научни организации извън София.\r\n\tТри големи проекта на образователното министерство предстои да бъдат одобрени по програмата за образование и наука. Над 90 млн. лева са предвидени за дигитални умения. Със средствата ще се насърчават учителите да създават безплатно образователно съдържание, което да се качва в облачно пространство, откъдето да е достъпно за учениците. Преподавателите ще бъдат обучавани да развиват в децата дигитални умения, а част от средствата ще са за часове по компютърно моделиране.\r\n\tНад 82 млн. лева ще бъдат разпределени на детски градини за обучение по български език на деца, за които той не е майчин.\r\n\tДруги 70 млн. лева ще отидат за допълнително обучение за ученици, които изостават с материала. Този проект ще е продължение на един от най-рекламираните европроекти на образователното министерство - \"Твоят час\", по който се дават пари за извънкласни занимания.", "date": "2018.05.16", "title": "Брюксел размрази парите за образование, рискът от загуби остава"}
{"url": "http://www.mediapool.bg/zaradi-gaza-chehiya-nyama-da-barza-s-premestvaneto-na-posolstvoto-si-v-erusalim-news279187.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъв връзка с неотдавнашните събития в ивицата Газа Чехия не смята да бърза да последва примера на САЩ и да премести по-бързо посолството си в Израел от Тел Авив в Ерусалим, заяви чешкият министър на външните работи Мартин Стропницки, цитиран от ТАСС.\r\n\t \r\n\t\"Реакцията (на палестинците в сектора Газа на преместването на посолството на САЩ в Израел в Ерусалим) беше много остра. Що се отнася до (чешкото) посолство, ситуацията (с преместването му в Ерусалим) трябва да се прецени в този контекст\", подчерта Стропницки в интервю за вестник \"Млада фронта днес\".\r\n\t \r\n\tЧешкият външен министър допълни, че \"нашият план, който обяви най-вече президентът Земан, е проект от бъдещето, за който няма конкретна дата\".\r\n\t \r\n\tЧехия планира да засили дипломатическото, икономическото и културното си присъствие в Ерусалим. Осъществяването на тези планове, според чешкия външен министър, ще става постепенно.\r\n\t \r\n\tПо-рано беше съобщено, че президентът Милош Земан планира да направи официално посещение в Израел в края на тази година. Предполага се, че той ще участва в тържественото откриване на Чешки център в Ерусалим.\r\n\t \n\n\r\n\tНеотдавна Стропницики каза пред журналисти, ще скоро ще напусне поста си на чешки външен министър. Според местни медии той ще стане посланик на Чехия в Израел.", "date": "2018.05.16", "title": "Заради Газа Чехия няма да бърза с преместването на посолството си в Ерусалим"}
{"url": "http://www.mediapool.bg/radev-obshtestvoto-mozhe-da-plati-visoka-tsena-ako-nyama-obektivnostta-v-mediite-news279190.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбществените медии носят отговорност пред гражданите за утвърждаването на професионалните стандарти в журналистиката и акцентирането върху социалнозначими теми в свят на все по-голяма концентрация на медии и финанси. Това е била общата позиция на държавния глава Румен Радев и на генералния директор на Европейския съюз за радио и телевизия, Ноел Къран, които се срещнаха на Дондуков 2, съобщиха от прессекретариата на президента в сряда. \r\n\t \r\n\tНоел Къран е на посещение в България за участие в срещата на обществените радио и телевизионни медии от Югоизточна Европа.\r\n\t \r\n\tСвободният достъп до достоверна и актуална информация е важен за всяко гражданското общество. Обществото може да плати много висока цена, ако плурализмът в медиите отсъства и липсва доверие в тяхната обективност, а те се възприемат предимно като източник на пропаганда или реклама, било подчертано на срещата. \n\n\r\n\t \r\n\tАлтернатива на електронните медии и изданията, които следват собствен подход за отразяване на събитията на основата на корпоративна или политическа принадлежност, могат да бъдат само обществените медии, отбелязал Ноел Къран.\r\n\t \r\n\tКато основно предизвикателство пред обществените медии в България са били посочени неадекватното финансиране, което не им позволява да бъдат конкурентоспособни на пазара на труда, нито да инвестират в съвременни технологии. \r\n\t \r\n\tПрезидентът Радев е посочил и необходимостта от усъвършенстване на медийното законодателство в България за повишаване на прозрачността в собствеността на медиите, тяхното финансиране, както и на критериите за формиране на субсидията за обществените медии.", "date": "2018.05.16", "title": "Радев: Обществото може да плати висока цена, ако няма обективността в медиите"}
{"url": "http://www.mediapool.bg/amerikanski-universitet-s-interes-za-ucheben-tsentar-v-sofiya-teh-park-news279191.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУниверситетът в американския град Хънтсвил, щата Алабама, проучва възможностите за разкриване у нас на магистърски технически кампус. Това стана ясно по време на среща на заместник-министъра на икономиката Александър Манолев с д-р Дейвид Берковиц, декан на магистърската програма и международно сътрудничество на висшето учебно заведение.\r\n\tДвамата са разговаряли в \"София Тех Парк\", а след това гостите са се запознали с материалната база на първия технологичен парк у нас, съобщи Министерството на икономиката. \r\n\tИдеята на американския университет е работата на кампуса да е съчетана с научно-изследователски център и в него да се обучават предимно чужди студенти.\r\n\tПодобряването на връзката между образованието и пазара на труда е основен приоритет за екипа на Министерството на икономиката, каза Александър Манолев. Той обясни, че в последните години има растяща нужда на пазара на труда на повече кадри с техническо образование. Секторът на информационните и комуникационните технологии също се развива с бързи темпове, а целта ни е в следващото десетилетие България да бъде иновативен център в региона, каза Манолев.\r\n\tСлед посещението си в България американският университет ще направи детайлен анализ за възможностите да се стартира подобна инициатива в нашата страна, каза Дейвид Берковиц. Той обясни, че ако това решение бъде взето, целта ще бъде да се привличат кадри от целия регион.\r\n\tНа този етап \"София Тех Парк\" е една от разглежданите локации. Начинът му на работа отговаря на една от основните цели на американския университет – да се създават програми, които да подобряват връзката между научните общности и бизнеса и те да реализират съвместни проекти, които не само да са иновативни, но и да се реализират на пазара.\r\n\tУниверситетът на Алабама в Хънтсвил е преди всичко с инженерна и научно-изследователска насоченост. В Хънтсвил се намира Центърът за космически полети \"Джордж Маршал\" -  първата изследователска база на НАСА. Основан е по препоръка на бащата на германската и американска ракетнокосмически науки Вернер фон Браун, който работи в американския град през 60-те години на миналия век.\r\n\tИменно Вернер фон Браун кани през 1963 г. българския изобретател Петър Петров да работят заедно по проекта на нова ракета към Сатурн, за програмата \"Аполо\" на НАСА, финансирана от \"Боинг\" и \"Нортроп\" (Northrop).\r\n\tПрез 1968 г. Петър Петров основава \"Кеър Електрикс\" (Care Electrics). Използва познанията си от технологичните проекти на НАСА за разработката на първия в света безжичен сърдечен монитор. Година по-късно, като част от екипа на Джон Гърси в \"Хамилтън Уоч Къмпани\", помага за изобретяването на първия цифров ръчен часовник, наречен \"Пулсар\" (Pulsar). Моделът се е продавал по онова време за 2100 щатски долара.\r\n\tПрез 1975 г. Петров заедно със сина си основава \"Ей Ди Ес Инваярънментъл Сървисес\" (ADS Environmental Services), производител на компютъризирана апаратура за измерване на замърсявания. Проектът за такава апаратура е бил продиктуван от необходимостта от множество измервания на нивата на различни замърсители във водоемите на големите градове - процес, отнемал много дни и човешки ресурси. Компанията е основана в гаража на Петър Петров с първоначална инвестиция от семейни спестявания 13 000 долара, но по-късно става една от големите в бранша с 50 млн. долара годишен оборот.\r\n\tРоденият през 1919 г. в село Брестовица световен изобретател Петър Петров умира в американския град Хънтсвил на 27 февруари 2003 г. За работите му в България се знае твърде малко.\r\n\tОснователят на \"Уикипедия\"  Джими Уейлс също е роден в Хънтсвил през 1966 г.", "date": "2018.05.16", "title": "Американски университет с интерес за учебен център в \"София Тех Парк\""}
{"url": "http://www.mediapool.bg/ruskiyat-violist-yuriy-bashmet-shte-sviri-sas-sofiyskata-filharmoniya-news279192.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНосителят на \"Грами\" Юрий Башмет ще свири със Софийската филхармония под диригентската палка на Найден Тодоров в концерт от програмата на Европейския музикален фестивал 2018.\r\n\tВиртуозът на виолата ще гостува у нас на 17 май в зала \"България\", а началният час на събитието е 19 часа.\r\n\tБашмет ще бъде солист във вокално-инструменталната композиция \"Стикс\" за виола, хор и оркестър, създадена специално за него от грузинския композитор Гия Канчели. В изпълнението ще участва и Националният филхармоничен хор \"Светослав Обретенов\", ръководен от Славил Димитров.\r\n\tВ програмата на събитието от поредицата \"Руски приказки\" е включена също Симфония №5 от П. И. Чайковски, която ще прозвучи във втората част на концерта.\r\n\tЮрий Башмет е роден през 1953 г. в Ростов на Дон. Той е признат като личност с безспорен принос към световната музика. Успява да наложи виолата като популярен солов инструмент благодарение на уникалния си талант и артистично присъствие.\r\n\tВъзпитаник на Московската консерватория виолистът е работил с най-известните композитори на нашето време и е реализирал над 50 премиери на специално написани за него творби от Алфред Шнитке, Пол Рудърс, София Губайдулина, Марк Антъни Търнидж, Александър Раскатов, Джон Тавънър, Гия Канчели, както и редактирания за него и Гидон Кремер Двоен концерт за цигулка и виола от Бритън.\r\n\tИмето на Башмет се свързва с първите в света рецитали за виола в някои от най-известните концертни зали по света – \"Карнеги хол\", \"Концертгебау\", \"Барбикан\", залата на Берлинската филхармония, \"Ла Скала\", Голямата зала на Московската консерватория и Голямата зала на Петербургската филхармония.\r\n\tМузикантът си сътрудничи с най-големите диригенти и оркестри от нашето съвремие, участва редовно в престижни международни фестивали.\r\n\tПрез 1992 г. Юрий Башмет основава ансамбъл \"Московски солисти\". През 2002 г. става главен диригент и артистичен директор на Държавния симфоничен оркестър \"Нова Русия\", с който прави серия концерти в редица градове по света.\r\n\tИма множество реализирани записи и е ексклузивен артист на Deutsche Grammophon.\r\n\tПрочутият виолист има седем номинации за \"Грами\", а през 2007 година става и носител на престижната награда за записи на творби от Игор Стравински и Сергей Прокофиев.\r\n\tМестата за гостуването на Башмет са изчерпани, но поради огромния интерес организаторите пускат допълнителни билети, които могат да се купят само от касата Софийската филхармония в зала \"България\", съобщиха от там.\r\n\tЕвропейски музикален фестивал 2018 е част от Календара на културните събития на Столичната община за тази година, а съорганизатор е Министерството на културата.", "date": "2018.05.16", "title": "Руският виолист  Юрий Башмет ще свири със Софийската филхармония"}
{"url": "http://www.mediapool.bg/obshtinska-sluzhitelka-ot-poduyane-e-zadarzhana-s-podkup-ot-10-000-leva-news279194.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщинска служителка от столичния район \"Подуяне\" е задържана с подкуп от 10 000 лева, съобщиха в сряда от Софийската градска прокуратура и ГДБОП.\r\n\tШефката на отдел \"Правно-нормативно обслужване и човешки ресурси\" в общината Лилия Геинска е била арестувана преди ден в кв. \"Овча купел\" по време на среща с представител на фирма, спечелила обществена поръчка за саниране на блок в ж.к. \"Сухата река\" за над 2.1 млн. лева.\r\n\tРазследващите уточниха, че по случая са ползвали почти всички специални разузнавателни способи, но не и белязани пари, както при арестите на кметицата на \"Младост\" Десислава Иванчева и заместничката ѝ Биляна Петрова.\r\n\t\"Развалихме една взаимноизгодна сделка. Няма белязани пари. И взимащият, и даващият подкупа не очакваха, че правоохранителните органи знаят за тази сделка. Беше използван целият набор от възможностите на специалните разузнавателни средства\", обясни шефът на ГДБОП Ивайло Спиридонов.\r\n\tВъпреки това обаче обвинение е повдигнато само на Геринска, след като представителят на въпросната фирма дал показания и описал цялата схема.\n\n\r\n\t\"Лицето, което е дало подкупа, е свидетелствало за това, което е направило, дало е показания за целия процес на отношенията, както и за предходни действия на длъжностното лице\", заяви градският прокурор Емилия Русинова.\r\n\tСпоред държавното обвинение задържаната общинска служителка е получавала пари и от други фирми, като имало доказателства, че по друга обществена поръчка, като подарък е получила пари, за да заведе свои подчинени на почивка в хотел.\r\n\tВ момента Лилия Геринска е задържана за 72 часа, но по думите на Русинова е възможно да не се иска постоянният ѝ арест, тъй като отглеждала сама непълнолетното си дете.", "date": "2018.05.16", "title": "Общинска служителка от \"Подуяне\" е задържана с подкуп от 10 000 лева"}
{"url": "http://www.mediapool.bg/sofiya-i-skopie-obedinyavat-pazarite-si-za-tok-news279195.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария и Македония ще интегрират пазарите си на електроенергия, предназначена за потребление в следващия ден, реши правителството на заседанието си в сряда.\r\n\tЦелта е да се създаде равнопоставена правна и регулаторна основа за обединяването на пазарите на електроенергия \"ден напред“ между двете държави при недискриминационни и справедливи условия.\r\n\tТова стъпка напред в обединяването на българската борса за ток с тези от съседните държави, което ще доведе до по-голямата ликвидност на отделните пазари, по-голяма конкуретност и по-сигурни доставки на ток.\r\n\tПлановете на Българската независима енергийна борса са подобно обединение да стане и с румънския пазар, а като цяло Европейският съюз предвижда кооперирането на електроенергийните пазари на всички страни членки", "date": "2018.05.16", "title": "София и Скопие обединяват пазарите си за ток"}
{"url": "http://www.mediapool.bg/kabinetat-odobri-drastichnite-globi-za-shum-na-valeri-simeonov-news279193.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДрастично повишаване на глобите за заведения и дискотеки, които вдигат шум от 14 до 16 часа и от 22 до 8 часа, както и за хората, надуващи децибелите вкъщи, прие Министерският съвет по искане на вицепремиера Валери Симеонов на редовното си заседание в сряда.\r\n\tСъщо така вече заведенията, нарушаващи изискванията да не се шуми  в уречените часове ще могат да бъдат затваряни за една седмица, а ако отново се позволят да вдигат шум в рамките на една година след провинението, ще бъдат запечатване за цял месец-\r\n\tДраконовските мерки бяха обещани от Симеонов по време на предвожданите от него  миналото лято в заведения в курорта Слънчев бряг, при които бе иззета озвучителна техника и дори бе арестуван един от най-известните български диджеи – Станчо.\r\n\tСпоред заложените в проекта http://www.strategy.bg/PublicConsultations/View.aspx?lang=bg-BG&Id=3402 хората, които предизвикват шум над допустимото, ще бъдат глобявани от 500 до 1000 лв., а при повторно нарушение – от 2 хил. до 6 хил. лв. Досега санкции за повторно провинение не са били предвидени.\r\n\tПри заведенията сегашната глоба от 1000 до 3 хил. лв. се повишава на 5000 до 10 хил. лв., а при рецидив – от 10 хил. до 20 хил. лв.\r\n\tПредвижда се също така полицаите да бъдат оправомощени да налагат административните санкции по закона.\r\n\tВ мотивите към законопроекта се посочва, че целта му е опазване населението от вредното въздействие на шума, предизвикан от дейността на търговски и производствени обекти, разкрити в жилищни сгради и сгради със смесено предназначение, зони и територии, предназначени за жилищно строителство, рекреационни зони и територии и др.\r\n\tПредвижда се в наредба Министерският съвет да определи изискванията за осигуряване на нормална акустична обстановка в жилищни и обществени сгради и рекреационни зони.", "date": "2018.05.16", "title": "Кабинетът одобри драстичните глоби за шум на Валери Симеонов"}
