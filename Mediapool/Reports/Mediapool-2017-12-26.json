{"url": "http://www.mediapool.bg/karadaia-dps-nyama-da-promeni-politikata-si-na-opozitsionna-sila-news273543.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДПС няма да промени политиката си на опозиционна сила след предколедното слово на почетния председател Ахмед Доган, заяви лидерът на партията Мустафа Карадайъ на възпоменателен митинг в Момчилград във вторник.\r\n\t\"ДПС ще подкрепи вота на недоверие към кабинета на Борисов\", заяви той, цитиран от БНР.\r\n\t\"Движението за права и свободи има различни политики в различни сектори. В тази част ние сме опозиция в това НС засега... ДПС ще се съобрази с отговорността, която носи България за провеждането на европредседателството, но няма да отстъпи от защитата на демокрацията\", посочи Карадайъ.\r\n\tВ област Кърджали ДПС проведе поредица от мероприятия, посветени на 33-тата годишнина от Възродителния процес.\r\n\tОколо 2000 души се включиха във възпоменателен митинг в кирковското село Могиляне в памет на жертвите на Възродителния процес. Населеното място е знаково, защото там са загинали трима души при сблъсъци с милицията през зимата на 1984 г.\n\n\r\n\tНа възпоменателния митинг присъства почти цялото ръководство на ДПС.\r\n\tМалко преди това посланикът на Република Турция у нас Хасан Улусой и главният мюфтия на Република България поднесоха цветя на гроба на загиналата 18-месечна Тюркян, но не се включиха в митинга. От община Кирково обявиха, че това е било частно посещение.\r\n\tЛидерът на ДПС Мустафа Карадайъ отправи призив към избирателите на ДОСТ да се завърнат в редиците на ДПС. Той изтъкна, че този, който е бил заблуден, ще бъде приет в ДПС, но тези, които са от редиците на ДПС, са предатели и те нямат място отново в движението.\r\n\tУспоредно с възпоменателните митинги на ДПС в района свои мероприятия имаше и партия ДОСТ. Те обаче бяха организирани, така че да не засичат с проявите на ДПС.", "date": "2017.12.26", "title": "Карадайъ: ДПС няма да промени политиката си на опозиционна сила"}
{"url": "http://www.mediapool.bg/tehnicheska-neizpravnost-e-prichinila-zhestokata-katastrofa-krai-vratsa-news273533.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТехническа неизправност е причината за тежката катастрофа, отнела пет човешки живота на Коледа във Врачанско. Това съобщиха от Областната дирекция на МВР във Враца.\r\n\tКатастрофата е станала на прав участък между селата Борован и Девене. Автомобил \"Пежо\" се е завъртял странично на шосето и се ударил в насрещно идващ ”Фолксваген“. Техническа неизправност на \"Пежо\"-то е причина за пътното произшествие.\r\n\tВследствие на катастрофата загинаха 48-годишният водач на френската кола, съпругата му на 49 години, непълнолетната им дъщеря и 18-годишен младеж. При инцидента загина и пътничка от \"Фолксвагена\" - 57-годишна жена.\r\n\t33-годишният шофьор на немската кола е настанен в хирургичното отделение на врачанската болница с фрактура на глезен и комоцио. Не е бил изпробван за алкохол заради тежкото му състояние.", "date": "2017.12.26", "title": "Техническа неизправност е причинила жестоката катастрофа край Враца"}
{"url": "http://www.mediapool.bg/balgarskata-koleda-sabra-nad-2-mln-leva-news273528.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 2 милиона лева събра благотворителната кампания \"Българската Коледа\" след края на благотворителния спектакъл, който се състоя навръх Коледа в Народния театър \"Иван Вазов\".\r\n\tИзпратени са над 480 хиляди дарителски есемеса и гласови обаждания, съобщиха от прессекретариата на държавния глава.\r\n\tОт началото на декември, когато президентът Румен Радев даде началото на кампанията, по банковата сметка на инициативата са постъпили на 1.5 млн. лева.\r\n\tИнициативата се провежда за 15-и пореден път, а тази година мотото е \"В подкрепа на спасения детски живот\".\r\n\tНабирането на дарения в рамките на кампанията е целогодишно.", "date": "2017.12.26", "title": "”Българската Коледа” събра над 2 млн. лева"}
{"url": "http://www.mediapool.bg/na-koleda-184-dushi-sa-noshtuvali-v-krizisniya-tsentar-za-bezdomni-v-sofiya-news273531.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ Центъра за кризисно настаняване на бездомни хора в столицата са нощували 184 души на Коледа, съобщиха от институцията.\r\n\t\r\n\tНощта е протекла нормално и без инциденти. За хората в нужда, които са потърсили подслон за нощта там, е била организирана вечеря за Коледа, макар че храна се осигурява и в останалите дни от годината.\r\n\t\r\n\tКапацитетът на Центъра е за 170 души, но от приюта уверяват, че не връщат никого. Когато местата се запълнят, се вадят походни легла за нуждаещите се.\r\n\tУсловие е само да се представи лична карта, а ако човекът няма личен документ, се прави справка в близкото поделение на МВР.", "date": "2017.12.26", "title": "На Коледа 184 души са нощували в кризисния център за бездомни в София"}
{"url": "http://www.mediapool.bg/vazhni-dokumenti-za-istoriyata-na-velikobritaniya-se-vodyat-bezsledno-izcheznali-news273534.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританското правителство призна, че около хиляда документи, свързани с чувствителни и спорни моменти в историята на страната през XX век, се водят безследно изчезнали, след като служители са ги преместили от националния архив и са ги обявили за изгубени. Сред тях са и документи за убийството на българския дисидент Георги Марков през 1978 година, съобщи БНР.\r\n\tВестник \"Гардиън\" съобщава, че не е известно местонахождението на много документи, свързани с Фолкландската война, бурните събития в Северна Ирландия и прочутото писмо на Зиновиев, довело до катастрофална загуба на лейбъристите в изборите през 1924 година. Липсват файлове и от британската колониална администрация в Палестина, изпитанията на ваксината за детски паралич и старите териториални спорове между Великобритания и Аржентина.\r\n\tСред загубените документи е и част от папката за убийството на българския дисидент и журналист Георги Марков през 1978 година с миниатюрна капсула с отровата рицин чрез прословутия \"български чадър\".\r\n\tСмята се, че около хиляда документи, всеки един от тях състоящ се от десетки страници, се водят безследно изчезнали, след като са били преместени в министерството на външните работи (Форин офис) от местата за публичен достъп в националния архив.\r\n\tОт Форин офис са отказали коментар на вестника по въпроса защо документите са били преместени или дали има копия от тях, но са заявили, че част от тях вече са намерени и върнати в архива.", "date": "2017.12.26", "title": "Важни документи за историята на Великобритания се водят безследно изчезнали"}
{"url": "http://www.mediapool.bg/lek-trus-e-registriran-krai-sarnitsa-news273532.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗеметресение с магнитуд 2.9 е регистрирано на територията на язовир \"Доспат\" в близост до Сърница. Това сочи справка на сайта на Национален институт по геофизика, геодезия и география към БАН. Земният трус е регистриран в 01.48 часа тази нощ и е с дълбочина 11.3 км.\r\n\t\r\n\tЗеметресението край Сърница е остатък от гръцко земетресение, което се е случило по същото време. Това каза дежурният сеизмолог oт Националния институт по геофизика, геодезия и география към БАН Илиана Попова, цитиран от \"Фокус\".\r\n\t\r\n\t\"Просто автоматичната система е преценила, че там е епицентърът, но такова земетресение няма и затова го махнахме от картата на сайта\", обясни Попова.", "date": "2017.12.26", "title": "Лек трус е регистриран край Сърница"}
{"url": "http://www.mediapool.bg/severna-koreya-se-gotvi-da-izstrelya-razuznavatelen-spatnik-news273529.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСеверна Корея, чиято космическа програма според някои експерти е само параван за балистичната й програма, се готви да изстреля нов спътник, съобщи южнокорейският в. \"Чунан илбо\", цитиран от световните агенции.\r\n\t \r\n\tМиналата седмица Съветът за сигурност на ООН гласува девети пакет санкции, за да принуди Пхенян да се откаже от забранената си ядрена и ракетна програма, както и от изстрелването на спътници.\r\n\t \r\n\t\"По различни канали напоследък научихме, че Северът е завършил нов спътник, наречен \"Кванмьонсон-5\", заяви южнокорейски правителствен източник за вестника.\n\n\r\n\t \r\n\tТе планират да изстрелят в орбита сателит, оборудван с камери и телекомуникационна техника\", добави той.\r\n\t \r\n\tСпоред южнокорейските разузнавателни служби сателитът може да бъде изстрелян от подвижна установка, а не от обичайния ракетен полигон Сохе (Тончхан-ри).\r\n\t \r\n\tПрез октомври заместник-посланикът на Пхенян в ООН Ким Ин-рьон каза, че страната му следва четиригодишен план (2016-2020 г.) за разработване на \"спътници, спомагащи за икономическото развитие и подобряване на условията на живот на населението\".\r\n\t \r\n\tТой отбеляза, че Северна Корея е \"навлязла във фаза на практическо разработване на собствени сателити\" с успешното, според Пхенян, извеждане в орбита през февруари 2016 г. на спътника \"Кванмьонсон-4\".\r\n\t \r\n\tСпоред специалисти \"Кванмьонсон-4\" не е успял да предаде никакви сигнали, което означава, че не работи.", "date": "2017.12.26", "title": "Северна Корея се готви да изстреля разузнавателен спътник"}
{"url": "http://www.mediapool.bg/putin-predupredi-da-se-vnimava-za-chuzhda-namesa-v-prezidentskite-izbori-v-rusiya-news273527.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският президент Владимир Путин призова днес да се внимава за чуждестранна намеса в президентските избори в страната през март, съобщи ТАСС.\r\n\t \r\n\tЗаконът за чуждестранните агенти може да бъде усъвършенстван, призна Путин на среща с ръководствата на двете камари на парламента. В същото време той подчерта, че нормативният акт трябва да изпълнява своята функция - да не позволи намеса отвън във вътрешните работи на Русия.\r\n\t \r\n\tПутин призова за внимателно изучаване на работата на чуждестранни компании в социалните мрежи по време на предизборната кампания в Русия.\n\n\r\n\t \r\n\tДелът на рекламите на руските медии Ар Ти и \"Спутник\" в западните социални мрежи бе стотни от един процент, въпреки целия шум по въпроса. А у нас чуждестранните компании имат много по-голямо присъствие в социалните мрежи, коментира руският президент.\r\n\t \r\n\tПутин призова Държавната дума и Съвета на Федерацията да се занимават не само с политическа борба преди изборите, но и да не забравят за законотворческата си работа.\r\n\t \r\n\tРуският президент се обяви за премахване на 13-процентовия данък печалба върху средствата, връщани в страната от чужбина, както и за нова амнистия за връщане на капитали в Русия, предаде Ройтерс, цитирана от БТА.\r\n\t \r\n\tАгенцията припомня, че на фона на големия отлив на капитали през 2014 г., влошаването на отношенията със Запада заради Украйна и ниските цени на петрола, руските власти обявиха амнистия за онези, които връщат капитали в страната. Тя изтече в средата на миналата година.\r\n\t \r\n\tСега не се налага широко използване на руските въоръжени сили в Сирия, отчете Путин, цитиран от ТАСС. Той уточни, че руските военни в тази страна ще изпълняват целенасочени задачи в борбата срещу тероризма, ако се налага.\r\n\t \r\n\tСитуацията с терористичната заплаха в Афганистан щеше да е още по-лоша, ако там нямаше американски войски, коментира Путин. Той призова за обективно признаване на този факт, въпреки \"сложните отношения\" между Русия и САЩ.", "date": "2017.12.26", "title": "Путин предупреди да се внимава за чужда намеса в президентските избори в Русия"}
{"url": "http://www.mediapool.bg/prokuraturata-v-parizh-zapochna-razsledvane-na-zarazenite-sas-salmonela-detski-mleka-news273535.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокуратурата в Париж започна разследване на заразените със салмонела детски млека на световният лидер в производството на млечни продукти Лакталис, съобщи Франс прес, като се позова на съдебен източник.\r\n\tМиналата седмица Лакталис съобщи, че изтегля цялата продукция от детски млека, произведена от февруари в завода в западния френски град Краон поради наличие на зараза.\r\n\tИзтеглянето се отнася за всички продукти с марките Пико и Милюмел - детско мляко на прах и зърнени закуски, а също така Таранис - аминокиселини на прах за лечение на патологични състояния.", "date": "2017.12.26", "title": "Прокуратурата в Париж започна разследване на заразените със салмонела детски млека"}
{"url": "http://www.mediapool.bg/v-chuzhbina-se-valnuvat-kakvo-e-predskazala-vanga-za-2018-news273536.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТя е смятана за най-голямата ясновидка на времето си, пише германското издание на \"Хъфингтън поуст\". Преди смъртта си през 1996 година българската пророчица баба Ванга прави предсказания за докъм 5079-та - годината, в която според нея трябва да очакваме края на света. Някои от предсказанията на Ванга междувременно са се оказали верни. Например това, че 44-ият американски президдент ще е афроамериканец - прогноза, която Ванга е направила много години преди Барак Обама да спечели през 2009 президентските избори в САЩ.\r\n\tОще през 1989 Ванга предупреждава за терористичните нападения от 11-ти септември 2001. Твърди се, че освен това тя е предсказала Брекзит и възхода на т.нар. \"Ислямска държава\". Германското списание \"Фокус\" също се спира на темата за баба Ванга и публикува кратък текст и видео за нея. От него научаваме, че в 85 от случаите Ванга действително се е оказвала права.\r\n\t\r\n\tА какво да очакваме - според прогнозите на Ванга - през предстоящата 2018-та? Предсказанията ѝ за настъпващата година са две. Едното е, че Китай ще се превърне в световна сила номер едно, измествайки САЩ от водещата позиция. Второто пророчество е, че на Венера ще бъде открита нова форма на енергия, както пише \"Хъфингтън поуст\".\r\n\tИзданието посочва и няколко случая, при които предсказанията на Ванга са се оказали неверни. Например това, че 44-ият американски президент ще бъде последният президент на САЩ. С идването на Доналд Тръмп на власт през януари 2017 това предсказание се оказа погрешно.\n\n\r\n\tВъпросът, разбира се, е колко големи са шансовете предсказанията на Ванга за 2018-та година да се окажат верни? Първата прогноза - за това, че Китай ще бъде новата водеща световна сила - звучи вече познато.\r\n\tРедица медии вече коментираха, че Китай измества САЩ от водещата позиция в света. Британското списание \"Икономист\" например нарече китайския правителствен шеф Си Цзинпин \"най-силният човек в света\" - определение, което досега е било използвано само за американските президенти. Китай набира мощ и по отношение на икономиката. Още през 2015 производството на страната е съставлявало 15.6% от световната икономика.\r\n\t\r\n\tЩо се отнася до второто предсказание, то е по-скоро безпочвено, смята \"Хъфингтън поуст\". Според Ванга, на Венера ще бъде открит нов енергиен източник.\r\n\tПонастоящем обаче изобщо няма планове за експедиции на Венера, да не говорим за планове да се търсят някакви енергийни източници. Изданието обаче посочва, че през 2018 \"Parker Solar Probe\" - космическата сонда на американската агенция за космически изследвания НАСА - ще прави изследвания на Слънцето и за тази цел ще премине покрай Венера.\r\n\tПо същата тема пише и британското булевардно издание \"Сън\". Заглавието на публикацията гласи: \"Коя е баба Ванга? Жената, която предрече терористичното нападение от 11 септември 2001, Брекзита и възхода на т.нар. \"Ислямска държава\", има две големи предсказания за 2018 година\".", "date": "2017.12.26", "title": "В чужбина се вълнуват: какво е предсказала Ванга за 2018?"}
{"url": "http://www.mediapool.bg/bsp-predlaga-da-izravni-pravata-na-roditelite-na-zaginali-voinitsi-news273538.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБСП ще предложи промени в Кодекса за социално осигуряване, които да изравнят правата на родителите на загинали военнослужещи по време на мисии с правата на тези, загинали при инциденти у нас. Това съобщи лидерът на левицата Корнелия Нинова във вторник след среща с близки на загинали военнослужещи по време на мисии зад граница.\r\n\t\"Това, според нас, е една дребна поправка, която ще внесем веднага през януари, както и да направим една паметна плоча с имената им като всичко подчиняваме само на едно човешко отношение и уважение към момчетата, които са загинали, изпълнявайки служебния си дълг и към тези техни близки, които се чувстват забравени от обществото - да имат нашата почит\", заяви Нинова.\r\n\tНинова допълни, че вероятно ще бъде сниман и филм за българските войници. Лидерът на БСП допълни, че през годините близките на загиналите зад граница военнослужещи не са били чути от институциите у нас, като в памет на войниците ще бъде поставена и паметна плоча, която най-вероятно ще бъде в столицата.", "date": "2017.12.26", "title": "БСП предлага да изравни правата на родителите на загинали войници"}
{"url": "http://www.mediapool.bg/pochina-posledniyat-savetnik-na-todor-zhivkov-kostadin-chakarov-news273540.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ нощта срещу вторник е починал Костадин Чакъров – член на Политическото бюро на Съюза на комунистите в България (СКБ) и негов председател до 2013 година, съобщи настоящият председател на съюза Павел Иванов.\r\n\tКостадин Чакъров е последният политически съветник на Тодор Живков, а преди 1981 г. и на Людмила Живкова.\r\n\tРоден е през 1947 г. в Пловдив. Висшето си образование получава в Юридическия факултет на Софийския университет.\r\n\tРаботи последователно като първи секретар на ДКМС в Пловдив, съветник в Държавния съвет на Народна република България, заместник-завеждащ икономическия отдел на ЦК на БКП.", "date": "2017.12.26", "title": "Почина последният съветник на Тодор Живков – Костадин Чакъров"}
{"url": "http://www.mediapool.bg/prokuraturata-proveryava-instalatsiya-za-inertni-materiali-v-strandzha-news273530.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокуратурата в Царево проверява законно ли работи инсталация за инертни материали в Странджа. От години жителите на село Кости се оплакват, че машини унищожават коритото на река Велека, съобщи бТВ.\r\n\tВодомерите са запечатани от Басейнова дирекция и е забранено от реката да се изземва вода, но инсталацията за пресяване на инертни материали не спира да работи.\r\n\tРазрешителното за добив на фирмата е изтекло през 2015 г., като от тогава е проверявана пет пъти.\r\n\tВъпреки че от две години фирмата няма право да изземва наноси от реката, материалът, с който инсталацията не спира да работи, не се изчерпва.\r\n\tЕксперти от Басейновата дирекция облитат с дрон реката, но местността е силно пресечена и е трудно да бъде засечена незаконна дейност.\n\n\r\n\tФирмата подава сигнал до Областната дирекция, че реката е затлачена и има нужда от изгребване на наноси. Комисията обаче е категорична – проводимостта на Велека не е нарушена.\r\n\tХората в селото настояват дейността край реката да бъде преустановена. В противен случай плашат с протести.", "date": "2017.12.26", "title": "Прокуратурата проверява инсталация за инертни материали в Странджа"}
{"url": "http://www.mediapool.bg/moskva-e-gotova-da-posrednichi-mezhdu-sasht-i-severna-koreya-news273537.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМосква е готова да посредничи между САЩ и Северна Корея, но за това е нужно съгласието на противостоящите една на друга страни, съобщи пред журналисти руският президентски прессекретар Дмитрий Песков, цитиран от ТАСС.\r\n\t\"Става дума за готовност на Русия при наличието на необходимост и желание от двете страни, - каза той. - Няма как да станем посредник между две страни единствено по своя воля, нужно е това да е по волята на двете страни.\"\r\n\tПесков каза още, че тъй като конфронтационната риторика е тъкмо между Пхенян и Вашингтон, то готовността на Русия е доста очевидна с оглед на това да се намери път за деескалация на напрежението.\r\n\tВчера руският външен министър Сергей Лавров призова Вашингтон и Пхенян да започнат преговори, като добави, че Русия е готова да посредничи в тях, отбелязва Ройтерс.\r\n\tАмерикански дипломати заявиха, че се стремят към дипломатическо разрешение на кризата, но президентът Доналд Тръмп постави като предварително условие\n\n\r\n\tСеверна Корея да поеме ангажимент, че ще се откаже от ядрените си оръжия, преди да започнат каквито и да било разговори.", "date": "2017.12.26", "title": "Москва е готова да посредничи между САЩ и Северна Корея"}
{"url": "http://www.mediapool.bg/desetki-koli-byaha-blokirani-v-transporten-haos-na-vitosha-news273539.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДесетки коли се оказаха блокирани в транспортен хаос на Витоша по пътя за хижа \"Алеко\". \r\n\tСтотици хора се възползваха от празничния и слънчев ден, за да се качат в планината.\r\n\tЗаради паркиралите и от двете страни коли обаче придвижването и в двете посоки беше почти невъзможно  в следобедните часове и се извършваше изключително бавно, съобщи бТВ.\r\n\tКъм проблемната отсечка бяха изпратени екипи на КАТ, които да помогнат за регулиране на движението.", "date": "2017.12.26", "title": "Десетки коли бяха блокирани в транспортен хаос на Витоша"}
{"url": "http://www.mediapool.bg/es-osporva-reshenieto-na-ruskite-vlasti-da-ne-dopusnat-navalni-do-izborite-news273524.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРешението на Централната избирателна комисия в Русия да не допусне Алексей Навални до участие в изборите за президент догодина хвърля сянка върху политическия плурализъм в страната и поражда съмнения за демократичността на избора. Това се посочва в изявление на говорител на Европейската служба за външно действие.\r\n\tВ него се отбелязва, че Европейският съд по правата на човека е отчел, че Навални не е имал достъп до независимо и честно правосъдие. Обвинения на политическа основа не бива да бъдат използвани срещу участие в политиката. \"Очакваме руските власти да осигурят равни условия, включително по отношение на президентските избори догодина\", се допълва в изявлението.\r\n\tЕС изразява очакването представители на Организацията за сигурност и сътрудничество в Европа да бъдат поканени за наблюдатели на предстоящите избори за президент на Руската федерация. Посочва се, че ЕС ще оцени резултата от изборите на основата на заключенията на наблюдателите, както постъпва обичайно.\r\n\tРуската ЦИК обяви вчера, че не допуска Навални до участие в президентските избори, защото е осъждан. Срещу него е издадена условна присъда за злоупотреба с държавни средства и за да бъде допуснат до изборите, присъдата трябва да бъде отменена, или той трябва да получи специално разрешение.\r\n\tНавални призова за бойкот на президентските избори.\n\n\r\n\tСпоред Кремъл неучастието на Навални в президентските избори няма да се отрази на тяхната легитимност. Това заяви пред журналисти в Москва във вторник говорителят на руския президент Дмитрий Песков, който коментира отказа на руската ЦИК да регистрира Навални.\r\n\tВ Кремъл са запознати с различни изказвания по въпроса на анализатори, но не са съгласни с мнението, че отказът за регистрация на Навални може да се отрази на кампанията. Той не пожела да коментира самото решение на ЦИК за Навални, като отбеляза само, че в случая ЦИК се е ръководила изцяло от действащото изборно законодателство на Русия.\r\n\tПесков обаче каза, че руските власти трябва внимателно да проучат въпроса дали призивите на Навални за бойкот на изборите не нарушават законите.\r\n\tАП отбелязва, че руското законодателство не казва дали призиви за бойкот на избори са незаконни, но припомня, че миналата година властите блокираха достъпа до няколко уебсайта, призоваващи за бойкот. \r\n\tМеждувременно стана ясно, че инициативен комитет в Москва ще издигне официално руския президент Владимир Путин като независим кандидат на президентските избори в страната през март.\r\n\tПреди дни Путин обяви намерението си да се кандидатира на изборите, но като независим кандидат. Въпреки това, управляващата в Русия партия \"Единна Русия\" официално подкрепи кандидатурата му за изборите догодина.", "date": "2017.12.26", "title": "ЕС оспорва решението на руските власти да не допуснат Навални до изборите"}
{"url": "http://www.mediapool.bg/teritoriyata-na-id-v-siriya-namalyava-s-vseki-izminal-den-news273519.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонтролираната от групировката \"Ислямска държава\" (ИД) територия в Сирия намалява с всеки изминал ден, предаде ДПА, като се позова на Сирийския център за наблюдение на правата на човека (СЦНПЧ).\r\n\tРами Абдел Рахман, директорът на базираната във Великобритания неправителствена мониторингова организация, която разполага с широка мрежа от информатори в Сирия, каза пред агенцията, че джихадистите все още държат 11 малки села в източната сирийска провинция Дейр аз Зур.\r\n\tИД освен това има присъствие в провинциите Хомс, Хама, Хасака и райони в покрайнините на столицата Дамаск. Тя все още контролира 3 процента от територията на Сирия, уточни директорът на СЦНПЧ.\r\n\tПо-рано този месец Русия обяви, че е изпълнила своята мисия да освободи изцяло Сирия от присъствието на ИД, припомня ДПА.\r\n\tЖертвите на конфликта в Сирия са над 340 000.\n\n\r\n\tПрез изминалата година джихадистите понесоха тежки загуби в Сирия и в съседен Ирак. На 9 декември иракските власти обявиха, че са освободили цялата територия на страната от ИД.", "date": "2017.12.26", "title": "Територията на ИД в Сирия намалява с всеки изминал ден"}
{"url": "http://www.mediapool.bg/boil-banov-rabotya-kristo-yavashev-da-doide-v-bulgaria-news273440.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\tДано наистина добре сме се справили с НДК и всичко да бъде наред и занапред. Това е инвестиция в културата и изкуствата за години напред, защото дава много възможности на творческите колективи и на гражданите да ползват обновените пространства.\r\n\tКултурната програма не е останала на заден план. Като станах министър, взех решение през конкурси да се изберат проектите, които може да финансираме, като допълнителен щрих в културния живот най-вече в столицата, но и в цялата страна по време на европредседателството.\r\n\tАз съм театрален режисьор с доста сериозна визия във всички изкуства. Мога да седна и за един ден да си направя програма, но това не е моят управленски стил. Винаги съм считал, че нещата трябва да се решават от комисии, от хора които са компетентни. Естественият партньор, който можеше да направи това, е фонд \"Култура\". Те работят от 25 години, имат правила, наемат експерти, които оценяват.\r\n\tСъс сигурност има недоволни. Със сигурност в едни такива процедури остават качествени, сериозни проекти, които по една или друга причина остават неоценени. Аз не мога да коментирам тези резултати.\r\n\tОчаквах в конкурса да се включат около стотина проекта, защото задачата е малко особена - как да впишеш председателството, пък да не го продаваш, но повече хора да го видят. Но се подадоха близо 500 проекта за общо 17 млн. лв. при бюджет от 1.65 млн. лв.\r\n\tАз имам визия как би трябвало да се представи страната, но това не е важно. Вие също сигурно имате своя визия. Важното е по-широк кръг компетентни хора да определят параметрите, по които да бъдат оценени тези проекти. Спрели са се на тези 54-ри проекта.\r\n\tВероятно сред отпадналите има и хубави проекти, които също биха имали развитие. За следващата година имаме половин милион лева повече за фонд \"Култура\" спрямо 2017 г. Това означава, че ако досега се разпределяха около 400 хил. лв. за проекти, сега ще бъдат 900 хил. лв. Това ще даде шанс през нашите програми – за театър, музика, литература, танц и т.н. всичко, което е качествено и не е успяло да получи финансиране за европредседателството, да получи средства.\r\n\tНаеха се 10 или 12 оценители, по двама в литература, кино, сценични изкуства, изборазително изкуство, музика и т.н. Целта беше да се покрият всички изкуства, обхвата на поканата беше много отворен.\r\n\tИмаше едно задължително условие, което се оказа много сковаващо - всички събития да бъдат с безплатен вход. Това постави въпроса как да подкрепиш един концерт, когато залата има ограничен брой места. Например залата е с 300 или 800 места, а дойдат 5000 човека. Как ги избираш? Това беше условие на Министерството за европредседателството и това условие далеч не ни развърза ръцете, а по-скоро скова голяма част от проектите. По тази програма трябваше да търсим безплатни прояви, които са публични, за да могат да се брандират, и хората, ходейки по улиците, да ги виждат.\r\n\tАз също чета \"Фейсбук\" и знам за недоволството. Но пак повтарям, всичко което е качествено и сериозно, ще бъде подкрепено. Културната политика, която води правителството, е все повече да се инвестира в програми и проекти.\r\n\tПървоначално бяха сложени много строги критерии с ограничаващи условия, на които щяха да отговорят само държавните театри. Затова спряхме първия конкурс. Елиминирахме всички ограничаващи условия, включително и това един кандидат – един проект. Целта беше максимално голям брой хора да представят идеите си, но не сме очаквали 500 проекта с искане за 17 млн. лв. Вярвайте ми, че на тези хора, които бяхме наели да оценяват проектите, вероятно са им се изправили косите.\r\n\tАз от вас разбирам, че издателят на \"Уикенд\" е спечелил проекти. Така като ме гледате с тези честни, сини очи, ако си мислите, че ви лъжа …\r\n\tПак ви казвам, имам достатъчно вяра в хората, направили оценяването. Това са уважавани изкуствоведи, професори, критици и т.н. Стигнал съм до тук, защото имам някакво самочувствие. Даже не правя толкова добре нещата като режисьор, колкото много сериозно разбирам от изкуство.\r\n\tЗащо точно този проект е спечелил, а онзи не е, аз не мога да коментирам, защото нито съм част от журито, нито съм се интересувал.\r\n\tДа, под моя шапка е, но то и Национален филмов център е под моя шапка, и театрите са под моя шапка, но аз не отивам в Народния театър \"Иван Вазов\" да кажа: \"Моля тази година с този репертоар, с тези режисьори, с тези актьори\". Нали?\r\n\tМоето отношение е да създам правила, да създам възможност фонд \"Култура\" да разполага със средства и да прави избор, защото във фонд \"Култура\" са от всички видове професии, доказани, професори и преподаватели във всички сфери на изкуствата. Моята работа е да създам условия на организация и структури на хората да работят, за да може в крайна сметка хората на изкуството да се развиват и зрителят да получи продукт. Аз не се бъркам кой, защо и как.\r\n\tВижте, защо Кристо не е участвал няма да коментирам, защото неговото ниво е толкова високо... Теодор Ушев е човек, който страшно уважавам и познавам лично. Защо така са преценили оценителите, аз не мога да кажа. Трябва да си дадете сметка, пак казвам – тук не е търсено високото изкуство.\r\n\tАз не познавам проекта на Ушев и дали той отговаря на темите на председателството, дали той по някакъв начин прави връзка. Пак казвам, ние имаме програми по фонд \"Култура\" и ако му е качествен проектът, а той общо взето прави качествени неща, ние ще намерим начин да го финансираме. Просто не може в тази програма да бъде финансирано всичко качествено.\r\n\t\r\n\tВие пак ме връщате, може да си говорим отделно с вас, кое е качествено в българското изкуство, но като министър аз нямам право, защото казвайки едно, ще обидя друго. Теодор е страхотен и със сигурност той ще намери място да бъде финансиран. Това гарантирано ще се случи. Не мога да вляза в тази тематика. То е все едно да коментираме, защо беше в номинациите за Оскар и не се класира първи и да оплюем другите проекти.\r\n\t\r\n\tТози разговор е сложен в изкуствата.\r\n\tЗа мен ценното е, пак казвам, има такава възможност, издействали сме пари и се борим за все повече такива възможности, да инвестираме в много такива продукти чрез програми.\r\n\tМежду другото, колегите ми споделиха, че е имало страхотно надуване на сумите в проектите по културната програма. В България още не можем да разберем, че когато кандидатстваш с нещо качествено и сериозно, трябва съответно и така да го бюджетираш. Знаете ли колко проекти, които сами по себе си са били интересни, но на всеки от тях исканата помощ е била 100 000 лв. и са отпаднали. (бел.ред. - максималната сума)\r\n\tИ аз не мога да си го обясня. Очаквах много голям интерес от страна на студентите, но вероятно, когато се представя изкуство в Брюксел, е по-отговорно, отколкото в София и Варна. Там си под погледа на цяла Европа.\r\n\tОсвен това тези инсталации са специфични. Заложихме да ги правят студенти с техните преподаватели, защото това е една от темите на европредседателството – младите хора. За нас беше важно да се включат младежи, студентски колективи с това как те си представят Европа. Спечели колективът с ръководител доц. Венелин Шурелов, един от най-добрите сценографи в момента. Проектът е много интересен и сериозен.\r\n\tЗащото всеки ще го види след няколко дни.\r\n\tПроектът ще бъде изложен в белгийската столица половин година. Събитието ще се отразява.\r\n\tПроектът е базиран на азбуката, буквите са нишката, която води към нашата идентичност, чрез която ще покажем на Европа, че корените на славянската писменост са в България, защото много държави се опитват да присвояват тази писменост. Това е нашият акцент.\r\n\tНе мога да ви кажа. Мисля, че Нов български университет имаше проект, може би и архитектурата.\r\n\tСредствата за кино са 14.2 млн. лв., но около един милион отиват за издръжка и за участие в световните филмови форуми. За самото филмопроизводство са 13.2 млн. лв. Няма да има увеличение на бюджета през следващата година.\r\n\tПарламентът предстои да приеме промени в закона, с които да бъде успешно затворен 10-годишният период за подпомагане на киното. Целта е да се синхронизират текстовете с европейските директиви. Още през 2015 г. сме били информирани за това от Брюксел, но нещата са се замотали и затова сега се правят.\r\n\tУспоредно с това в момента се работи и по новите правила за подпомагане на киноиндустрията за следващите 10 години. Предстои тяхното публично обсъждане.\r\n\tВажното е, че вече има избран директор на Националния филмов център. Изпълнителният директор Жана Караиванова има визия, работи много кооперативно, стреми се да работи с всички, от всеки да вземе доброто, дори да имат различия. Така че визията за киното ще започне да се изчиства. Много правила вероятно трябва да се променят.\r\n\tИ там имам свои виждания какво и как, но моята работа е да не се бъркам, а да създам условия. Създадох условия с избора на новия директор. Той направи нещо много хубаво – възстанови съвета за кино, който не работеше от година и половина. Сега работят активно.\r\n\tКаквото предложат, ще се промени. Те ще го предложат и на обществото, със сигурност трябва да променят нещо в модела, по който се кандидатства.\r\n\tСъс сигурност, но това е мое мнение, трябва да има повече нискобюджетни филми или както сега ги наричат \"трудни филми\". Трябва да има повече филми, повече дебюти. Трябва да се даде възможност на повече хора да работят това, за което са учили, за да има и по-голяма конкуренция, състезание на идеи - това е ключовият въпрос.\r\n\tЗнам го и затова казвам, аз лично предпочитам вместо да се дават за три филма по 1.1 млн. лв., да се дадат за 5 филма по 700 хил. лв. или за 10 филма, от които два по 1 млн. лв, но останалите по 400 хил. лв., което е добра сума.\r\n\tТова е синхронизиране с европейско законодателство, а то не винаги може да бъде буквално така, както ние го разбираме. Европейската комисия приема този превод. За мен лично е неясен - труден филм като трудна бременност едва ли не.\r\n\tТерминът \"труден филм\" общо взето фокусира в себе си филм, който е произведен с по-малко пари, само на майчин език, не се очаква превод, не се очаква разпространението му в чужбина. Тоест той е произведен като едно естетическо бижу, което в крайна сметка се очаква да оперира на вътрешния пазар.\r\n\tКъм момента няма. Практиката от други конкурси показва, че те винаги идват в последния ден, така че ще са ясни на 4 януари, когато е крайният срок.\r\n\tКристо Явашев е малко обиден на България, но аз търся контакт с него. Много активно работим заедно с културния център в Лондон за негово идване с разговор в България за една вечер посветена на изкуството му. Много искам да намери пътя обратно към страната и много държа да успея. Това е една от мечтите ми. Надявам се, че ще даде резултат. Това е един велик човек и трябва по някакъв начин да бъде приобщен отново към родината си.", "date": "2017.12.26", "title": "Боил Банов: Работя Кристо Явашев да дойде в България"}
{"url": "http://www.mediapool.bg/balgarski-artbukvar-v-bryuksel-za-evropredsedatelstvoto-news273517.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tКирилицата е в центъра на инсталацията, която ще бъде поставена в сградите на Съвета на ЕС в Брюксел, докато България е негов председател. Името на проекта е Abecedarium Bulgaricum, което означава български буквар. Основната инсталация ще бъде разположена в сградата \"Юстус Липсус\", а идеята ѝ е посетителите да се запознаят с кирилицата под формата на игра.\r\n\tПроектът беше избран след конкурс, организиран от Министерството на културата. От ведомството обаче съобщиха единствено името на инсталацията - Abecedarium Bulgaricum, и неговите автори - екип от Националната художествена академия с ръководител доц. Венелин Шурелов. Освен този проект в конкурса, който беше обявяван на два пъти, е имало и още едно предложение, което така и не беше оповестено.\r\n\tОсновната инсталация е съставена от 30 кутии от полупрозрачен полиамид. На всяка от тях е изписана една от буквите от кирилицата. Кутиите имат сензор. Когато някой седне върху тях, той задейства инсталацията, кубът светва и се чува звукът на дадената буква. Азбуката е “изпята” под формата на акростих от фолклорната формация \"Авигея\", обясни ръководителят на проекта Венелин Шурелов.\r\n\tПрез останалото време кубовете светят на произволен принцип, без да издават звук. Идеята е посетителите да се изненадат, когато сами задействат инсталацията. Целта на инсталацията е да дава знание за българската азбука под формата на игра - също като буквара, обясни авторът. Той определя произведението и като гигантски музикален инструмент.\r\n\tВ изработката на интерактивната електроника важен принос имат Симеон Янчев и неговите специалисти от \"Роботев\". Фонограмата е композирана от Иван Шопов с гласовете на триото \"Авигея\", а шрифтът е авторсдки - на д-р Светлин Балездров.\r\n\tОсвен инсталацията в атриума на сградата \"Юстус Липсус\" проектът на екипа начело с Венелин Шурелов включва още серия от принтове на студенти и преподаватели от художествената академия, които ще бъдат разположени в атриума на другата сграда на съвета - \"Европа\". \"Това не е кураторска изложба, но така авторите са свободни да отидат в различни посоки и да не се съобразяват с мнението на куратора\", смята Шурелов.\r\n\tВъв фоайето на председателството на 50-ия етаж в сградата \"Юстус Липсус\" ще бъде разположена видео стена, на която ще бъдат показвани различни филми. Едно произведение ще се показва за период от 2 месеца. Първият филм ще е за Владимир Димитров - Майстора и е правен от Шурелов през 2014 г. с помощта на фонд \"13 века България\". Другите произведения ще бъдат направени от студенти на художествената академия. Идеята е те да показват природата в България, но кадрите да са по-сурови, за да не приличат на клиповете за туристическа реклама.\r\n\tБългария трябва да обзаведе и т. нар. Апартамент на председателството с мебели. Те са дело на архитектурния колектив DontDIY и собствената им марка мебели Almost.\r\n\tВсичко това трябва да бъде доставено и монтирано в Брюксел на 4 и 5 януари, а официалното откриване ще е на 8 януари.\r\n\tИнсталациите в сградите \"Юстус Липсиус\" и \"Европа\" са част от лицето на България по време на председателството. Те се поставят на важни места, през които минават много хора. Тези пространства преминават през редизайн на всеки 6 месеца заради съответното европредседателство. Една от инсталациите, правени по този повод, е скандализиращата \"Ентропа\" на чешкия скулптор Дейвид Черни, в която България беше представена като серия от тоалетни клекала.", "date": "2017.12.26", "title": "Български артбуквар в Брюксел за европредседателството"}
{"url": "http://www.mediapool.bg/britanski-voenen-korab-eskortira-ruska-fregata-news273518.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБритански кораб е ескортирал руска фрегата близо до териториалните води на кралството, съобщиха информационните агенции.\r\n\tБританската фрега \"Сейнт Олбънс\" отплавала на 23 декември да проследи новия руски боен кораб \"Адмирал Горшков\" при движението му в Северно море.\r\n\tНяма да се поколебаем да защитим териториалните си води и няма да допуснем каквато и да било форма на агресия, посочи в изявление британският министър на отбраната Гавин Уилямсън.\r\n\tОт ведомството съобщиха, че друг кораб е бил повикан да съпроводи руски разузнавателен кораб в Северно море и Ламанша на Бъдни вечер. Хеликоптер бил изпратен по-късно да наблюдава други два руски плавателни съда.\r\n\tСпоред информация на агенция ТАСС корабът \"Адмирал Горшков\" преминава поредни изпитания, и затова още не може да бъде включен към Военоморския флот на Русия.\n\n\r\n\tОтношенията между Великобритания и Русия са напрегнати, а наскоро първият дипломат на Лондон Борис Джонсън заяви, че са налице ”изобилни доказателства“ за руската намеса в чужди избори.\r\n\tНеговият колега Сергей Лавров на свой ред подчерта, че подобни твърдения не са аргументирани.\r\n\tПреди дни началникът на въздушната отбрана сър Стюарт Пийч заяви, че Великобритания и НАТО трябва да изведат като приоритет защитата на инфраструктурата, която се намира в морските територии:\r\n\tИма нов риск - с новите възможности на Русия. Представете си, ако бъдат прекъснати кабелите, инфраструктурата, която минава през морето и свързва отделни държави. Затова ние и нашите партньори от НАТО трябва да продължим да развиваме военноморските си сили, за да отговорим на новите предизвикателства”,предупреди британският военен.", "date": "2017.12.26", "title": "Британски военен кораб ескортира руска фрегата"}
{"url": "http://www.mediapool.bg/lavini-otneha-zhivota-na-trima-dushi-v-shveitsarskite-alpi-news273521.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТрима души загинаха при лавини в Швейцарските Алпи, съобщи Ройтерс, като се позова на полицията.Мъж от кантона Вале, който карал ски близо до връх Хофаторн, загинал, след като бил затрупан от лавина тази сутрин. Той бил открит от приятели, но пристигналите екипи за спешна помощ потвърдили смъртта му на място.\r\n\tТурист, изчезнал в събота, също бил намерен мъртъв.\r\n\tФранцузинът се опитал да изкачи сам планината Глатванг, след като карал ски с приятелката си. Когато той не се прибрал, започнало издирване и тялото му било открито в пролом вчера сутринта. Според полицията мъжът предизвикал лавина, която го затрупала.\r\n\tПри друг случай трима планинари били затрупани от лавина във Вале в събота. Групата се изкачвала в района на Сент Люк, когато станала злополуката. Един от тях успял да се измъкне от снега и да се обади за помощ. Тримата били откарани в болница, но един от тях - жена от кантона Во, починала снощи от получените наранявания.", "date": "2017.12.26", "title": "Лавини отнеха живота на трима души в Швейцарските Алпи"}
{"url": "http://www.mediapool.bg/koi-kolko-yade-i-pie-v-es-news273522.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ Европейския съюз, който е единен пазар на стоки, вкусът и апетитът на хората са различни. ”Политико“ представи статистика за това какъв е вкусът на живота в страните от общността.\r\n\tПо консумация на храна според калории средно на човек дневно първенец е Белгия с 3793 калории, следвана от Австрия с 3784 и Ирландия – 3591. Франция и Германия са съответно 3524 и 3539 (с толкова е и Италия). За българите приемът е 2877 калории дневно, почти колкото словаците, които са с 2902. По този показател сме на опашката, сочи статистиката, изготвена от Евростат, и цитирана от списанието.\r\n\tСпоред данни на СЗО, на които се опира ”Политико“ по употреба на алкохол пък номер 1 са литовците с 15, 4 л. чист алкохол средно на човек от населението на година. Гонят ги северните ни съседи от Румъния с 14.4 литра. Унгарците изостават, но не с много – 13.3 л. Според тази статистика българинът пие 11.4 литра средно на човек. По този показател сме почти колкото британците, които консумират 11.6 литра на човек средно годишно.\r\n\tПо дела на пушачите сме сред първенците и на равно с Франция - 36% от населението пуши, твърди ”Политико“, като се позовава на данни на Евробарометър от пролетта. Южните ни съседи – гърците, пък ни изпреварват с един процент. В тази класация във врата ни дишат хърватите, при които делът на пушачите е 35 на сто. Тези четири държави и Латвия затварят топ пет по пушачи сред населението. Швеция пък е единствената страна, където делът на пушачите е под 10 на сто. Там едва 7 на сто от населението посяга към цигарите.\r\n\tИ поглед към кафето. Според международна организация финландецът изпива средно по 12 кг. кафе на година. Това превръща скандинавската страна в шампион по този показател. В Швеция, Дания и Холандия пък се пие между 8 и 9 килограма кафе на човек годишно. Консумацията на кафе от страна на българи и британци е горе-долу еднаква: българинът пие по 2.9 килограма на година, а британецът със сто грама по-малко. С двеста грама повече от нас пък консумират кафе унгарците. Най-малко кафе пък пият поляци и румънци – съответно 2.4 и 2.3 килограма.", "date": "2017.12.26", "title": "Кой колко яде и пие в ЕС?"}
{"url": "http://www.mediapool.bg/vtori-den-na-protesti-v-lima-sreshtu-pomilvaneto-na-fuhimori-news273523.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВтори пореден ден продължават протестите в Лима срещу помилването на бившия президент Алберто Фухимори. Полицията използва сълзотворен газ, за да разпръсне протестиращите.\r\n\tПрезидентът Педро Пабло Кучински помилва Фухимори по здравословни причини на Бъдни вечер. Фухимори, който е осъден на 25 години за нарушаване на човешките права и корупция, беше преместен миналата седмица от затвора в болница. Той има ниско кръвно налягане и неравномерен сърдечен ритъм. Кучински отхвърля твърденията, че е помилвал Фухимори като част от споразумение с неговата партия, за да избегне импийчмънт.\r\n\tМеждувременно привърженици на Фухимори, който беше начело на Перу от 1990 до 2000 г., празнуваха пред болницата, в която той е настанен за лечение.\r\n\tФухимори е изключително спорна фигура. Някои го смятат за корумпиран диктатор, докато други го уважават заради прекратяването на икономическата криза и борбата му срещу маоистките бунтовници.", "date": "2017.12.26", "title": "Втори ден на протести в Лима срещу помилването на Фухимори"}
{"url": "http://www.mediapool.bg/zemetresenie-s-magnitud-47-beshe-useteno-v-gartsiya-news273520.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗеметресение с магнитуд 4,7 беше регистрирано в западното крайбрежие на Гърция, съобщи Европейският средиземноморски сеизмологичен център.\r\n\tЕпицентърът на труса е бил на около 94 км югоизточно от остров Корфу, а огнището - на дълбочина 10 км.\r\n\tНяма данни за пострадали или разрушения.", "date": "2017.12.26", "title": "Земетресение с магнитуд 4.7 беше усетено в Гърция"}
{"url": "http://www.mediapool.bg/andrei-raichev-borisov-napravi-mnogo-golyama-sdelka-s-dps-news273525.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t”ДПС беше смъртно ранена с Лютви Местан. Това е рана много близка до сърцето. Бойко Борисов направи нещо като голяма сделка с тях и тя не е задкулисна с уговорки. Все едно им каза – ето, аз спасявам ДПС, но ако обичате… И те обичат”. Това коментира социологът Андрей Райчев във вторник пред бТВ по повод речта на почетния председател на ДПС Ахмед Доган, в която той заяви, че в момента няма алтернатива на ГЕРБ.\r\n\t”ДПС политически дължи много на Борисов и е заинтересована от тази връзка. Благодарение на него Реджеп Ердоган прекрати агресията си срещу тях. Те нямат интерес Борисов да пада”, допълни Райчев.\r\n\t\"Спомнете си изборите – най-вълнуващият въпрос беше ще направи ли Лютви Местан парламентарен пробив. Турция организираше партия в страната ни и плашеше с едни бежанци на границата и вижте сега – в резултат от това, че Борисов успя да избори своя посланическа роля, той е единственият, който има легитимното право да защитава Реджеп Ердоган в Европа”, поясни Райчев.\r\n\tПо думите му ”сделката” между българския премиер и турския президент е била мигрантите да не минават границата и Местан да бъде ”демонтиран” изцяло.\r\n\t”България никога не е била в центъра на събитията, ние винаги сме създавали проблемите. Никога не сме ги решавали. Сега за първи път стигаме до ситуацията тук да идват всички балкански лидери, ние да даваме акъл и наистина това идва дюшеш на България”, каза още Райчев.\r\n\tРечта на Доган предизвика коментари от страна на лидера на опозицията Корнелия Нинова, според която премиерът Борисов се бил притеснил от предстоящия вот на недоверие към правителството и заради това бил подкрепен от Доган.\n\n\r\n\t”Нинова, ако в нещо греши, това е в прекалено агресивното си желание много бързо да има развръзка. Нинова трябва да си направи много сериозен извод – след блестящата победа на изборите, тя заживя в сюжета, че тръгваме да взимаме властта”, коментира още Райчев.\r\n\tВъв външнополитически план според него 2017 г. е била лоша за света, но хубава за България.", "date": "2017.12.26", "title": "Андрей Райчев: Борисов направи много голяма сделка с ДПС"}
{"url": "http://www.mediapool.bg/oshte-10-strani-pregovaryali-da-premestyat-posolstvata-si-v-erusalim-news273526.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзраел е в контакт с поне десет страни за преместването на посолствата им в Ерусалим по примера на САЩ, това заяви израелският заместник-външен министър Ципи Хотовели, цитиран от световните агенции. Според Хотовели сред тях има и европейски държави. Изказването дойде след като Гватемала обяви, че ще премести мисията си в Ерусалим.\r\n\tСпоред дипломатически източници, сред страните, които обмислят да последват Вашингтон са Хондурас, Филипините, Румъния и Южен Судан. Те обаче подчертават, че става дума за първоначални контакти, а не за преговори.\r\n\tРешението на американския президент Доналд Тръмп да премести посолството от Тел Авив в Ерусалим предизвика острото недоволство на палестинците и бурни протести в цял свят.", "date": "2017.12.26", "title": "Още 10 страни преговаряли да преместят посолствата си в Ерусалим"}
{"url": "http://www.mediapool.bg/sled-signal-na-grazhdani-e-spryano-razrushavaneto-na-sgrada-pametnik-na-kulturata-news273541.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГраждани са сигнализирали в Министерството на културата, че се разрушава сграда – паметник на културата, намираща се на ъгъла на ул. ”Георги Бенковски“ и бул. ”Княз Ал. Дондуков“ в столицата, съобщиха от пресцентъра на министерството.\r\n\tИнспекторатът за опазване на културното наследство към министерството е спрял разрушаването до изясняване на случая.", "date": "2017.12.26", "title": "След сигнал на граждани е спряно разрушаването на сграда паметник на културата"}
{"url": "http://www.mediapool.bg/madrid-ostavi-na-sada-vaprosa-za-upravlenie-na-puchdemon-kato-premier-na-katalunya-news273542.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИспанското правителство не вижда юридически пречки Карлес Пучдемон да бъде регионален премиер на Каталуня дори и при образуваното срещу него наказателно дело и заплашващия го арест. Днес испанският вестник \"Конфиденсиал\" съобщи, позовавайки се на свои източници в правителствените кръгове в Мадрид, че окончателното решение по въпроса е в компетенциите на върховния съд, предаде ТАСС.\r\n\tИзданието отбелязва, че властите в Мадрид са проучили правния казус, възникнал след предсрочните избори в Каталуня на 21 декември. На тях политическите сили, които са за независимост на автономната област, отново получиха абсолютно мнозинство в 135-местния парламент на Каталуния. Трите партии, подкрепящи отделянето от Испания, имат 70 депутатски места. При това повечето от мандатите за сепаратистките партии са за коалицията \"Заедно за Каталуня\" на Пучдемон.\r\n\tСпоред испанското правителство дори бившият лидер на региона да бъде арестуван, засега няма пречки той да бъде регионален премиер на Каталуния, ако така реши регионалният парламент на автономната област. Въпреки това Мадрид уточнява, че подобен вариант трябва да бъде одобрен и от върховния съд, който гледа делото срещу бившите членове на каталунското правителство. Прокуратурата ги обвинява в опит за метеж и незаконно присвояване на публични средства.\r\n\tПучдемон заедно с няколко свои съратници се намира в Белгия. Испанският съд издаде заповед за задържането на избягалите политици. Според правилника на регионалния парламент кандидатът за поста лидер на автономията трябва лично да се яви в залата, за да представи своята програма. Това означава, че Пучдемон ще трябва да се върне в Испания, където веднага може да бъде задържан, докато трае делото срещу него.\r\n\tВ такъв случай бившият ръководител на автономната област ще трябва да поиска разрешение от върховния съд да отиде в парламента. Съдът от своя страна може, както да утвърди, така и да отхвърли искането. Ако докато е в затвора, Пучдемон бъде утвърден за лидер на Каталуния, той няма да може да участва във всички прояви, свързани с длъжността си.\n\n\r\n\tМеждувременно обявяващата се за запазване на целостта на Испания партия \"Гражданите\", която спечели най-много места, но не и мнозинство в новоизбрания каталунски парламент, заяви, че няма да започне преговори с други политически сили за сформиране на правителство. Това каза днес генералният секретар на центристката партия Хосе Мануел Вилегас по радио \"Кадена СЕР\".\r\n\t\"Ние ще заемем изчаквателна позиция, за да видим дали другите ще могат да съставят правителство на автономията, - каза той. - Няма да започнем преговори нито с Пучдемон, нито с левите републиканци на Каталуня.\" Той има предвид двете партии, настояващи за отцепване от Испания, които заедно спечелиха мнозинство в новия местен парламент.", "date": "2017.12.26", "title": "Мадрид остави на съда въпроса за управление на Пучдемон като премиер на Каталуня"}
