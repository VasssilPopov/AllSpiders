{"url": "http://www.mediapool.bg/podgotvya-se-falit-na-bmf-predupredi-valeri-simeonov-news266491.html", "text": "Вицепремиерът Валери Симеонов поддържа тезата си за тежки нарушения на приватизацонния договор на Български морски флот, твърди за злоупотреби с прехвърляне на бизнес от страна на собствениците му -братя Домусчиеви и смята, че те подготвят фалита на дружеството. Както е известно, по настояване на Симеонов държавата заведе дело срещу собствениците на БМФ. Ако се сбъдне желанието на вицепремиера, държавата ще си прибере обратно БМФ, което обаче сам той признава, че е пред фалит.\r\n\tСимеонов коментира във вторник пред бТВ, че два пъти е внасял в МС проекторешение да се обжалва решението на Арбитражния съд Върховния касационен съд.\r\n\tПо думите му има тежки нарушения на приватизационния договор. \"Въпросната фирма, която го е прилапала при съмнителна приватизационна сделка, при което са участвали фирми с десетки милиарди годишен оборот и са загубили от нашата фирма\", каза Валери Симеонов.\r\n\tТой припомни, че сделката е направена 2008 г. при управлението на кабинета \"Станишев\". На 10-тата година от приватизацията има термин, когато се преглежда дали условията са изпълнени. За 10 години там трябва да работят 2300 човека от 2800 общо. Към 1 януари 2016 г. работещите в БМФ са 124 по данни на Агенцията за приватизацията. Разбирате ли какво здраво съкращение е падало през годините, коментира Симеонов.\r\n\t\"По втория пункт, който ги стяга най-много чепика, те трябва да имат съдове с 1.3 млн. бруто регистър тона. В момента те имат около 800 млн.\", каза той.\r\n\tСпоред него са неоснователни доводите на собствениците, че не могат да изпълнят приватизационния договор заради обща криза в корабоплаването в периода на световната финансова криза. По данни на Симеонов този спад в световен мащаб е 3% през 2008 и 2009 г.\r\n\tКирил и Георги Домусчиеви са собственици и на пристанище Бургас – има по 30 млн. печалба на година, каза Симеонов и допълни: В същия период от време погледнахме справката на тези фирми, които са кандидатствали за БМФ – индийска, френска и т.н. – при тях няма проблем нито с товарите, нито с корабите.\r\n\t\"Към 1 януари 2016-а те имат 17 милиона лева в сгради и активи, а в офшорки имат 700 млн. лева активи. Офшорките са регистрирани на Вирджинските острови. За мен се подготвя фалит на дружеството. И още нещо интересно. Направих справка за развитието на другите фирми, участвали в конкурса. При тях криза няма, развиват се, отчитат печалби. И какво излиза? Само братя Домусчиеви били в криза. Как така кризата е само в БМФ? Те само са рязали хора и кораби. 40% от корабите са нарязани\", коментира вицепремиерът.\r\n\tЗа два месеца коалиционното управление доказа, че е против олигархията, заключи той.\r\n\tСимеонов даде пример и с \"Полимери Девня”, за което МС е гласувал \"едни грешни 15 милиона, за да може в няколко цистерни едни отровни химикали да ги натоварим в специализирани камиони до Франция, за да бъдат обезвредени. Това предприятие е собственост на Баневи. Казвам това, защото не искам да излиза, че се заяждам с Домусчиеви. Просто държавата защитава интереса си.\"\r\n\tТова плащане от държавата на новоизлюпени чорбаджии не може да продължава, каза Симеонов.\r\n\tЗа разлика от него, министърът на икономиката и бивш председател на Агенцията за приватизация , че към момента може да се говори за неизпълнение на договора от страна на собствениците на БМФ. В подкрепа на Домусчиеви се обяви и моряшкият синдикат, който заяви, че БМФ е \"рядък случай на успешна приватизация\".\r\n\tОсвен на БМФ, Кирил и Георги Домусчиеви са също така собственици на фармацевтичното предприятие \"Биовет Пещера\" и футболния отбор \"Лудогорец\".", "date": "20:05 | 11 юли 2017 | ", "title": "Подготвя се фалит на БМФ, предупреди Валери Симеонов"}
{"url": "http://www.mediapool.bg/sasht-deportirat-vse-poveche-evropeitsi-news266465.html", "text": "Броят на европейците, депортирани от САЩ тази година, е на път да надмине бройката за миналата година със значителна разлика, показват данни на американската имиграционна и митническа полиция, цитирани от Асошиейтед прес.\r\n\tЕвропейците често остават незабелязани на фона на депортирането на незаконно живеещите в САЩ латиноамериканци и азиатци. Но те вече започват да разбират, че не са застраховани от суровите мерки, които предприема правителството на американския президент Доналд Тръмп срещу незаконната имиграция, и са разтревожени.\r\n\tДанните сочат, че от началото на 2017 г. до 24 юни САЩ са депортирали над 1300 европейци. През цялата минала година техният брой е бил 1450.\r\n\tЕвропейците са около 440 000 от близо 11-те милиона души, които живеят незаконно в САЩ.\r\n\tОт началото на годината правителството на Тръмп е депортирало 167 350 чужденци. През цялата минала година броят на депортираните от САЩ чужденци е бил 240 255. Имигрантите от Латинска Америка съставляват най-голям дял от депортираните през 2017 г. хора, като най-много са мексиканците - около 93 000.\n\n\r\n\tНай-голям дял от депортираните европейци от началото на годината съставляват румънците - 193 човека. След тях се нареждат испанците - 117, британците - 102, руснаците - 81, поляците - 74. Имигрантите от тези страни са оглавявали статистиката за депортираните европейци и през миналата година - 176 души от Румъния, 160 от Великобритания, 160 от Полша, 115 от Испания, 94 от Русия.\r\n\tОт началото на тази година САЩ са депортирали 21 българи. Миналата година техният брой е бил 17.", "date": "13:42 | 11 юли 2017 | ", "title": "САЩ депортират все повече европейци"}
{"url": "http://www.mediapool.bg/moskva-i-riyad-obsazhdat-orazheini-sdelki-za-35-miliarda-dolara-news266460.html", "text": "Русия и Саудитска Арабия обсъждат оръжейни сделки за 3,5 милиарда долара, информира руският вестник \"Комерсант\", цитиран от БТА.\r\n\tТова е стойността на подписан от Москва и Рияд предварителен договор за доставки на оръжия и техника, съобщи шефът на руската държавна корпорация \"Ростех\" Сергей Чемезов.\r\n\t\"Саудитците впрочем поставиха условие, че договорът ще влезе в сила, ако им предоставим част от технологиите и започнем производство на територията на кралството\", каза Чемезов.\r\n\tСпоред него Русия обмисля какво точно да предостави на саудитците и \"най-простото ще е да построи завод за стрелкови оръжия\". Става дума за продукцията на концерна \"Калашников\", уточнява всекидневникът.\r\n\tПарафирането на \"внушителния пакет от договори\" за 3,5 милиарда долара обаче все още \"не гарантира сключването на твърди споразумения\", смятат двама руски топмениджъри от бранша.\r\n\tПрез последните 15 години Рияд е проявявал интерес към широк спектър руска военна продукция като хеликоптери Ми-35М, танкове Т-90, бронирани коли БМП-3, зенитни ракетни системи \"Антей 2500\" и С-400 \"Триумф\". Според директора на \"Ростех\" саудитците постоянно питали за оперативно-тактическия комплекс \"Искандер\". Чемезов обаче уточни по-рано, че той е в списъка с продукция, неподлежаща на износ, а Москва \"няма намерение да прави изключение за тях\".\r\n\tПо дани на \"Комерсант\" Москва разчита да научи доколко са сериозни намеренията на кралството след посещение на краля на Саудитска Арабия Салман Ал Сауд в Русия, което се очаква до края на годината. Монархът ще се срещне за първи път с руския президент Владимир Путин; \"задължително\" ще бъдат обсъдени и оръжейните договори, посочва военно-дипломатически източник на изданието.", "date": "13:38 | 11 юли 2017 | ", "title": "Москва и Рияд обсъждат оръжейни сделки за 3,5 милиарда долара"}
{"url": "http://www.mediapool.bg/bdzh-izplati-napalno-dalga-si-kam-edin-ot-kreditorite---evrofima-news266458.html", "text": "БДЖ е успяла да изплати напълно дълга си към един от кредиторите си - \"Еврофима\", съобщиха от държавните железници.\r\n\t\"Еврофима\" е Европейското дружество за финансиране закупуването на подвижен състав. В края на 2008 г. е изтеглен заем от 40 млн. лв. за купуването на рециклиран подвижен състав.\r\n\tВ рамките на последната седмица БДЖ е успяла да погасила остатъка от 19.147 млн. лв. на две вноски.\r\n\tТова е резултат от изпълнението на извършените реформи за оздравяване и развитие на държавните железници през последните години, се посочва в съобщението.\r\n\tВ края на 2009 г. БДЖ се намираше в тежко финансово състояние с дългове за над 849 млн. лева. В резултат на преструктуриране на компанията и налагането на финансова дисциплина задълженията на дружеството към момента възлизат на 393 млн. лева, посочват от БДЖ.\n\n\r\n\tЗа този период от време изцяло са изплатени два отделни заема към \"Еврофима\", първият облигационен заем и два отделни заема към KFW IPEX BANK, се казва в съобщението.", "date": "13:33 | 11 юли 2017 | ", "title": "БДЖ изплати напълно дълга си към един от кредиторите - \"Еврофима\""}
{"url": "http://www.mediapool.bg/boitsi-na-islyamska-darzhava-saobshtili-che-liderat-na-grupirovkata-e-martav-news266462.html", "text": "Бойци на \"Ислямска държава\" съобщили, че лидерът на групировката Абу Бакр ал Багдади е мъртъв, съобщи телевизия Ас Сумария, цитирана от ТАСС.\r\n\tИракската медия се позова на местен източник в северната провинция Нинава, чийто административен център е Мосул.\r\n\tВчера иракският премиер Хайдер ал Абади обяви, че вторият по големина град в страната е освободен напълно от \"Ислямска държава\".\r\n\tСпоред Ас Сумария бойци на ИД са съобщили за гибелта на своя лидер в кратко изявление. В текста пишело, че в скоро време ще бъде обявено името на новия \"халиф\".\r\n\tВ средата на миналия месец руското министерство на отбраната обяви, че по предварителни данни Ал Багдади е бил убит при руски въздушен удар в Сирия в края на май.", "date": "13:41 | 11 юли 2017 | ", "title": "Бойци на \"Ислямска държава\" съобщили, че лидерът на групировката е мъртъв"}
{"url": "http://www.mediapool.bg/chetiri-arabski-strani-nachelo-sas-sauditska-arabiya-zasiliha-natiska-varhu-katar-news266464.html", "text": "Четири арабски страни начело със Саудитска Арабия опитаха да засилят натиска върху Катар заради обвиненията, че подкрепя тероризма. Те казаха, че публикувано тайно споразумение между Рияд и Доха от 2013 г. е показало, че той е нарушил своето обещание да не се меси във вътрешните работи на останалите държави от района на Персийския залив, предаде Ройтерс.\r\n\tТекстът на договора, за чието съществуване се знаеше, но който никога досега не е ставал публично достояние, бе разпространен от американската телевизия Си Ен Ен. Впоследствие той бе публикуван в социални мрежи от представители на саудитските власти.\r\n\tВ съвместно изявление Саудитска Арабия, Обединените арабски емирства, Бахрейн и Египет подчертават, че публикуваното споразумение, което е имало за цел да уреди спора между Катар и неговите съседи, \"потвърждава извън всякакво съмнение, че Катар не е изпълнил своите ангажименти и е нарушил напълно обещанията си\". Според тях Доха е обещала в договора от 2013 г. да не се меси във вътрешните работи на своите съседи.\r\n\tВ отговор Катар обвини Саудитска Арабия и ОАЕ, че са нарушили духа на споразумението. Той разкритикува двата си по-големи съседа, че са предприели незаконна и безпрецедентна атака срещу неговия суверенитет.\r\n\tНа 5 юни Саудитска Арабия, ОАЕ, Бахрейн и Египет наложиха санкции на Катар, който обвиниха, че подкрепя тероризма и се е сближил с шиитски Иран - съперник в Близкия изток на регионалния сунитски блок. Малкото, но богато и влиятелно емирство отхвърли тези обвинения и на свой ред твърди, че тези държави се опитват да му наложат каква външна политика да води.\n\n\r\n\tТекстът на споразумението от 2013 г. бе публикуван в момент, когато държавният секретар на САЩ Рекс Тилърсън е на обиколка в региона, посветена на търсенето на решение на кризата около Катар. Тилърсън и британският съветник по въпросите на националната сигурност Марк Седуил са в Кувейт, който посредничи в спора между тези страни, които са ключови съюзници на Запада в Близкия изток.\r\n\tВ съвместно изявление Съединените щати, Великобритания и Кувейт призоваха за възможно най-бързо решаване на кризата по пътя на диалога.\r\n\tСАЩ се безпокоят, че спорът между Катар и неговите съседи може да навреди на американски военни и антитерористични операции и да засили влиянието на Иран в региона, отбелязва Ройтерс.\r\n\tАмериканският президент Доналд Тръмп изрази подкрепа за Саудитска Арабия в кризата. В Катар обаче се намира най-голямата военна база на САЩ в Близкия изток.", "date": "13:41 | 11 юли 2017 | ", "title": "Четири арабски страни начело със Саудитска Арабия засилиха натиска върху Катар"}
{"url": "http://www.mediapool.bg/ima-dostatachno-dokazatelstva-che-prezidentat-na-braziliya-e-zamesen-v-koruptsiya-news266461.html", "text": "Високопоставен бразилски депутат заяви, че президентът Мишел Темер трябва да бъде отстранен от длъжност и съден за корупция, предаде Асошиейтед прес.\r\n\tДепутатът Сержио Звейтер, който бе натоварен от Камарата на депутатите със задачата да проучи казуса с Темер и да изготви доклад, заяви, че има достатъчно доказателства президентът да бъде съден.\r\n\t\"Засега има достатъчно доказателства, че е бил замесен\", в корупция, каза Звейтер на оживено заседание. Той получи едновременно аплодисменти и подигравки от депутатите, когато приключи доклада си.\r\n\tГлавният прокурор на Бразилия обвини Темер, че е приел подкупи от шеф на компания за месни продукти, а в замяна е обещал правителството да вземе благоприятни за фирмата решения. Президентът отрича да е престъпил закона.", "date": "13:40 | 11 юли 2017 | ", "title": "Има достатъчно доказателства, че президентът на Бразилия е замесен в корупция"}
{"url": "http://www.mediapool.bg/g-20-komisiya-za-napravlyavane-na-sveta-koyato-e-na-krastopat-news266467.html", "text": "Срещата на върха на Г-20, състояла се в Хамбург, поставя клуба на световните лидери пред двойно предизвикателство: ефикасно да се справя с вътрешните противоречия и да преосмисля нещата, без да се разпръсне.\r\n\t\"Живеем в период на преход. Г-20 бе форум, създаден в отговор на финансовата криза. Той свърши добра работа, а днес се фокусира върху теми като климата, миграцията, развитието, здравеопазването, образованието и в бъдеще несъмнено ще трябва да се адаптира към тези големи проблеми в дипломацията\", обяснява дипломатически източник измежду съветниците, участващи в дългите нощни преговори за съставянето на заключителното комюнике от срещата.\r\n\tВсъщност най-важните раздели от това хамбургско комюнике - пътна карта без юридически ангажименти за 20-те най-могъщи страни в света, засягаха климатичните промени и протекционизма, а в по-малка степен банковото регулиране и валутната политика.\r\n\t\"От първите си стъпки през 2008 г. дневният ред на лидерските срещи на Г-20 постоянно бе разширяван, но в Хамбург се стигна до нова фаза\", коментира за АФП Джон Къртън от ръководството на изследователската група за Г-20 в Университета на Торонто. \"Г-20 се наложи като център за ефикасно световно управление в сферите на икономиката, социалните въпроси, околната среда, а все повече и на сигурността\", смята той.\r\n\tГ-20 обаче не се изчерпва само с комюникето. Както показа петъчната среща между Доналд Тръмп и Владимир Путин, форумът е също ефективен начин за световните лидери да разменят мнения в не толкова формални условия като протоколните визити.\n\n\r\n\t\"За тях е много важно да се срещат лице в лице на неутрален терен и да разговарят по всичките злободневни кризи\", обяснява пред АФП д-р Клаудия Шмукер от германския мозъчен център DGAP (Германско дружество за външна политика).\r\n\tНо според нея Г-20 не бива да разширява пълномощията си твърде много. \"Твърде обширният дневен ред разсейва вниманието. Акцентът върху икономиката трябва да бъде запазен\", казва тя. При това \"Г-20 няма легитимността\" да бъде един вид световно правителство - \"най-близкото нещо до световно правителство е ООН\".\r\n\tОсвен периметъра на дейност е належащ и въпросът за състава на Г-20, \"ако се цели групата да остане уместен форум\", предупреждава Фридерике Рьодер, директор за Франция на неправителственото сдружение ONE.\r\n\t\"След 50 години младите хора в Африка ще са повече, отколкото във всички страни от Г-20, взети заедно, тъй че занапред групата трябва да се съобразява с Африка. За целта Африканският съюз трябва да стане член на Г-20 наравно с Европейския съюз\", заявява тя.\r\n\t\r\n\tЗа разширяване на компетенцията си обаче групата трябва да се справи с една вътрешна заплаха - риска да изгуби ефикасността си поради коренни идеологически разногласия.\r\n\tИ по-специално ако източник на тези разногласия е незаменима държава като САЩ. В Хамбург Тръмп застана срещу течението; позициите му за климата и свободната търговия принудиха групата да се впусне в семантична акробатика с лайтмотива \"щом не напредваме, ще се опитаме поне да не отстъпим\".\r\n\t\"Г-20 не е инстанция за реализиране на нещата, а момент, в който лидерите дават политически тласък, за да валидират единодушието, когато има такова, и да систематизират разногласията. Ясно е, че за климата Тръмп няма как да бъде разубеден, но може да се стабилизират споровете. Мисля, че днес приоритетът е ръководителите да се разберат, че няма връщане назад\", обяснява за АФП Себастиен Жан, директор на френския център CEPII.\r\n\tВ Хамбург \"динамиката е съвсем различна в сравнение с предишните срещи на върха. По-рано въпросът бе да напреднем, а не да избегнем връщане назад\", додава за АФП Томас Бърнс от канадския мозъчен тръст CIGI.\r\n\t\"Форумът в Хамбург безспорно установи съществуването на един многополюсен свят\", отбелязва икономистът Жак Сапир, който приветства \"признанието, че суверенните нации действат легитимно\".\r\n\t\"Проблемът с неформалните групи е, че решенията им не са задължителни, тъй че има нужда от воля за сътрудничество\" между членовете им, разсъждава г-жа Шмукер. Според нея днешното положение не бива да трае твърде дълго, иначе групата ще се окаже в опасност.", "date": " | 13:43 | 11 юли 2017 | ", "title": "Г-20: комисия за направляване на света, която е на кръстопът"}
{"url": "http://www.mediapool.bg/sluzhiteli-na-faliralata-veriga-pikadili-protestiraha-zaradi-neizplateni-zaplati-news266463.html", "text": "Служители на фалиралата търговската верига “Пикадили” излязоха на пореден протест във вторник заради забавени повече от половин година заплати. Те се събраха пред президентството с искане да получат заработените от тях пари. Вече бивши продавач-консултанти на веригата се оплакаха, че работодателят им дължи по над 2000 лева.\r\n\tТърговската верига обяви фалит през март тази година, като месеци преди това затваряше свои обекти в страната и дължи възнаграждения на над 700 души.\r\n\tСъщевременно от Главната инспекция по труда (ГИТ) съобщиха, че следят казуса от самото му начало, налагали са многократно санкции на работодателя и на практика са изчерпали всички законови възможности да му въздействат, но без успех.\r\n\tИнспекцията следи случая от месец септември миналата година когато са първите жалби от бивши работници за неизплатени възнаграждения. До момента на работодателя “Селект Трейд“ ЕАД са извършени 12 проверки – цялостни и в отделни обекти. Започнала е и нова проверка, която обаче не може да бъде приключена поради проблеми с комуникацията с работодателя.\r\n\tВ хода на проверките са дадени 7 броя предписания за изплащане на забавени възнаграждения. Издадени са 11 броя актове за установяване на административни нарушения, също свързани с неизплащане на възнагражденията, както и с неизпълнени предписания за изплащането им в определени срокове.\n\n\r\n\tИздадени са наказателни постановления на обща стойност 42 500 лева, които се обжалват в съда. За някои от актовете, които са съставени неприсъствено в рамките на закона, но все още не са връчени, не са издадени и наказателни постановления.\r\n\tБлагодарение на действията на Главна инспекция по труда работодателят е получил възможност за достъп до трудовите досиета на работниците и служителите. Било е определено упълномощено лице, което да оформя прекратяването на трудовите договори и да комуникира с различните институции, включително да предава в НОИ документи, свързани с използване на отпуск за бременност и раждане, за гледане на малко дете, както и на други видове отпуски, свързани с право на обезщетение.\r\n\t“Със своите действия контролните органи на ГИТ на практика са изчерпали всички свои правомощия за въздействие върху работодателя. Въпреки това, за да се възползват служителите и работниците от своите законови права, инспекторите по труда ще продължат да следят случая и да им оказват съдействие по всякакъв начин, включително и чрез посредничество в комуникацията им с други институции“, заявиха от инспекцията.", "date": "13:41 | 11 юли 2017 | ", "title": "Служители на фалиралата верига “Пикадили“ протестираха заради неизплатени заплати"}
{"url": "http://www.mediapool.bg/senatskata-komisiya-po-razuznavaneto-iska-da-razgovarya-sas-sina-na-tramp-news266468.html", "text": "Комисията по разузнаването към американския Сенат иска да разговаря с Доналд Тръмп-младши, най-големият син на президента Тръмп, за срещата му с руска адвокатка по време на предизборната кампания в САЩ. Това съобщи телевизия Ен Би Си нюз, като се позовава на източник от комисията, предаде Ройтерс.\r\n\tТръмп-младши написа по-рано в \"Туитър\", че с радост ще окаже съдействие на комисията и ще предаде каквото знае. Той каза, че се е съгласил на среща с адвокатката, която според в. \"Ню Йорк таймс\" има връзки с Кремъл, защото му обещала компрометираща информация за тогавашната кандидатка на Демократическата партия за президент на САЩ Хилари Клинтън.\r\n\t\r\n\tЗа да го представлява в свързаните с Русия разследвания, Тръмп-младши е наел нюйоркския адвокат Алан Фътърфас, специализиран в наказателноправни дела.\r\n\tБелият дом съобщи, че президентът Доналд Тръмп е научил едва през последните няколко дни за срещата на сина си с адвокат Наталия Веселницкая.\n\n\r\n\tНовото развитие около този случай става само броени дни след срещата Тръмп-Путин на форума на Г-20, отбелязва британският ежедневник.\r\n\tБританският вестник \"Индипендънт\" отбелязва, че срещата между Тръмп-младши, на която според изнесена от вестник \"Ню Йорк таймс\" информация присъствали още зетят на президента Джаред Къшнър и тогавашният шеф на предизборния щаб на Тръмп Пол Манафорт, както изглежда е първата потвърдена частна среща между представители на вътрешното обкръжение на Тръмп и руски гражданин по време на предизборната кампания.\r\n\tБелият дом се опитва да омаловажи срещата на Тръмп-младши с руската адвокатка на фона на появата на нови подробности, пише вестник \"Вашингтон пост\". Вестникът коментира, че разкритията за проведената миналата година среща, на която, както се твърди, адвокатката предложила компрометиращи сведения за съперницата на Тръмп на изборите Хилари Клинтън, отново поставя правителството на президента в отбранителна позиция за отношенията му с Москва. Изглежда също така продължава тенденцията да не се обявяват контакти с Кремъл или да се дава невярна информация за тях, отбелязва \"Вашингтон пост\".\r\n\t\r\n\tМъжът, който е уредил миналата година срещата на Доналд Тръмп-младши с руската адвокатка, е уведомил най-големия син на сегашния президент, че източник на информацията е руското правителство.\r\n\tТова съобщава в. \"Ню Йорк таймс\", като се позовава на трима неназовани източници, запознати с имейла, изпратен от Роб Голдстоун.\r\n\tСпоред изданието в имейла е било казано, че с тази информация руското правителство опитва да помогне на кандидатурата на баща му за Белия дом.\r\n\tГолдстоун потвърди по-рано пред АП, че е уредил срещата от името на свой клиент, руски певец. Адвокатка Наталия Веселницкая твърдяла, че разполага с информация за незаконни дарения за кампанията на Националния комитет на Демократическата партия.\r\n\tТръмп-младши призна, че е имал интерес да получи компрометираща информация за съперничката на баща си на президентските избори, но не даде признаци да е знаел, че Веселницкая е подставено лице на Кремъл.", "date": "13:44 | 11 юли 2017 | ", "title": "Сенатската комисия по разузнаването иска да разговаря със сина на Тръмп"}
{"url": "http://www.mediapool.bg/gartsiya-obmislya-da-izleze-na-pazarite-predi-27-yuli-news266469.html", "text": "След като получи поредния транш от 7,7 млрд. евро, гръцкото правителство смята, че вече са назрели условията за излизане на страната на пазарите. За целта управляващата коалиция възнамерява да емитира още следващата седмица нова облигация в размер на 2 до 4 млрд. евро, съобщава в. \"Катимерини\", цитиран от БТА във вторник. Атина иска да се възползва от възникналата положителна конюнктура за нея до 27 юли, когато се очаква МВФ да вземе решение за участие в гръцката спасителна програма.\r\n\tРешението на фонда ще бъде съпроводено от анализ за устойчивостта на гръцкия дълг. Смята се, че при конкретизиране на мерките за облекчаване на гръцкия дълг, за което настоява МВФ, Гърция ще получи от фонда още близо 2 млрд. евро.\r\n\tНай-вероятно в анализа дългът на Гърция ще бъде определен като неустойчив, което ще даде основание на институцията да се присъедини към гръцката програма, посочва изданието.\r\n\tРъководителя на Европейския стабилизационен механизъм (ЕСМ) Клаус Реглинг казал по повод на отпуснатия вчера на Гърция пореден транш, че \"моментът е добър, за да може Гърция да развие една цялостна стратегия за завръщане на пазарите\".\r\n\tПрограмата за Гърция приключва в края на август 2018 г., а опитът, който имаме с останалите страни свидетелства, че излизане на пазарите е възможно много преди края на програмата, казал Реглинг, като добавил, че Гърция отсъства от пазарите от 2009 г. с едно изключение през 2014 г.\n\n\r\n\tЗа целта той приканил Гърция да изработи стратегия за завръщане на пазарите.", "date": "14:00 | 11 юли 2017 | ", "title": "Гърция обмисля да излезе на пазарите преди 27 юли"}
{"url": "http://www.mediapool.bg/tramp-shte-poseti-velikobritaniya-dogodina-news266466.html", "text": "Държавната визита на американския президент Доналд Тръмп във Великобритания ще се състои догодина. Това заявиха пред телевизионния канал \"Скай нюз\" източници от британското правителство, предаде Ройтерс.\r\n\tВизитата на Тръмп се очакваше да се състои тази година, след като получи покана от британския премиер Тереза Мей на на първата им двустранна среща през януари във Вашингтон. Но оттогава официални правителствени източници неколкократно съобщаваха, че няма насрочена дата за подобно посещение.\r\n\tПървоначално британското правителство казваше, че посещението ще се състои по-късно тази година. Медии обаче съобщиха, че визитата може да бъде отложена по различни причини - от опасенията от протести до отслабналия авторитет на Мей след зле преценения ход със свиканите от нея предсрочни парламентарни избори, отбелязва Ройтерс.\r\n\tПопитан за информацията на телевизия \"Скай нюз\", говорител на британския премиер повтори официалната позиция, че покана е била изпратена и приета, но все още няма насрочена дата.", "date": "13:42 | 11 юли 2017 | ", "title": "Тръмп ще посети Великобритания догодина"}
{"url": "http://www.mediapool.bg/horata-v-rusiya-gledat-s-pesimizam-na-ikonomicheskata-situatsiya-i-chakat-chudo-news266459.html", "text": "Руската федерална статистическа служба Росстат и Висшето училище по икономика в Москва представиха шокиращи данни от анкети сред жители на Русия. В тях преобладават негативни оценки за текущата икономическа ситуация, пише \"Независимая газета\".\r\n\t35 на сто от запитаните заявяват, че през последната година материалното им положение се е влошило, а подобряване отбелязват четворно по-малко хора. Едва 15 на сто от гражданите на Русия гледат позитивно на икономическите промени; 2,5 пъти повече хора не ги одобряват.\r\n\tДоминиращите отрицателни оценки ярко контрастират с оптимистичните изявления на държавните лидери, изтъква вестникът, цитиран от Би Би Си.\r\n\tНай-песимистични са днес нагласите на хората между 30 и 49 години - най-активната, работещата част от населението, добавя бизнес аналитикът Максим Гладких-Родионов.\r\n\t\"Причината е, че тъкмо работещите осъзнават по-ясно как реално стоят нещата. Цифрите сочат, че хората очакват до 12 месеца положението им да се подобри. Но не правят големи покупки и не спестяват нищо. Значи очакванията им не идват от сигурност в утрешния ден, а от надежди да стане чудо\", добавя руският експерт.", "date": "13:36 | 11 юли 2017 | ", "title": "Хората в Русия гледат с песимизъм на икономическата ситуация и чакат чудо"}
{"url": "http://www.mediapool.bg/visshe-uchilishte-nabira-studenti-s-oferta-uchi-i-specheli-dzhip-news266470.html", "text": "Кризисният недостиг на студенти за висшите училища у нас провокира все по-странни кампании за привличане на кандидати. Висшето училище по агробизнес и развитие на регионите в Пловдив например обещава \"щастлив бонус\" – шанс за всеки първокурсник да спечели седемдневна почивка, смартфон, айфон, лаптоп и таблет. Голямата награда е джип. Томболата ще бъде теглена на 8 декември 2017 г. с факултетните номера на първокурсниците.\r\n\tБанерът с офертата е поставен на видно място на сайта на университета. За \"щастливите бонуси\" става дума и в обръщението на ректора на учебното заведение проф. д-р инженер Димитър Димитров към бъдещите студенти. Ето  младите хора да се запишат в университета:\r\n\tВ публикувания текст на обръщението офертата за лотарията е изписана с крещящо червени букви. Това е единствената част от речта на професора, която е отличена по този начин. Проф. Димитров говори и за реализацията на възпитаниците на ВУАРР като управленски кадри в различни области, но акцентира и на обещаваща кариера във властта: \"\r\n\tЯвно джипът трябва да доубеди колебаещия се кандидат- студент, който се чуди дали след дипломирането си ще стане депутат или регистриран безработен. Проф. Димитров обещава на бъдещите студенти ВУААР да им разкрие \"тайните на успеха\", тъй като в това училище ще \"научават не само общоприетите пакети от знания, но и тънкостите, специфичните особености и слабостите в обществените реалности.\"", "date": " | 14:24 | 11 юли 2017 | ", "title": "Висше училище набира студенти с оферта: \"Учи и спечели джип\""}
{"url": "http://www.mediapool.bg/bitkata-za-rakka-e-ne-po-malko-predizvikatelstvo-ot-boevete-v-mosul-news266472.html", "text": "Месец след началото на битката за превземане на самозваната столица на групировката \"Ислямска държава\" (ИД) подкрепяните от САЩ сирийски сили са обкръжили бойците в Ракка, пробиват отбранителните им укрепления и се приближават към сърцето на града. Битката обаче едва започва.\r\n\tПовече от 2000 бойци са се окопали със своите семейства и десетки хиляди цивилни в центъра на Ракка, където са най-гъсто населените квартали на града.\r\n\tРакка е много по-малък град от Мосул в Ирак, но градските военни действия там може да се окажат не по-малко изтощителни, а има опасност силите, които се бият с екстремистите, да бъдат въвлечени в странични сражения с други групировки в сложната гражданска война в Сирия.\r\n\tВ случая с Ракка въоръжените формирования на сирийските кюрди, които са главният съюзник на САЩ срещу ИД, са застрашени от мобилизацията на Турция от другия край на страната. Турция заплашва да предприеме настъпление срещу кюрдски анклав в Западна Сирия с помощта на сирийските опозиционни бойци. Турските войски са мобилизирани близо до границата, а при турския артилерийски обстрел срещу кюрдски села напоследък бяха убити най-малко трима мирни жители.\r\n\tКюрдски представители предупредиха, че ходовете на Турция заплашват да провалят операцията в Ракка, като принудят кюрдските въоръжени формирования да се предислоцират, за да отбраняват своя анклав.\n\n\r\n\tНаблюдатели на Сирия също така изтъкват липсата на възможности и подготовка на подкрепяните от САЩ сирийски бойци, известни като Сирийски демократични сили (СДС), в сравнение с иракските войски, които се сражават от август с бойците на ИД в Мосул и околната провинция Ниневия.\r\n\t\"Операцията (в Мосул) всъщност продължи една година. Не мисля, че в Ракка ще е нужно толкова време, но ще отнеме време\", каза специалният пратеник на САЩ Брет Макгърк пред дубайската телевизия \"Ал Аан\" по време на посещение на фронта при Ракка миналия месец. Той отказа да посочи точни срокове.\r\n\tДруг въпрос е кой ще управлява Ракка, когато бойците бъдат изтласкани. Арабското население в района вероятно ще се противопостави на какъвто и да е контрол на кюрдите, които са доминиращата фракция в СДС. Предвожданата от САЩ коалиция казва, че управлението ще се осъществява от съставен от СДС местен съвет.\r\n\tВ същото време сирийското правителство се зарича, че ще управлява Ракка, а неговите сили наблизо могат да се опитат да се възползват от променящата се ситуация и да се намесят.\r\n\tМиналата седмица коалицията пресметна, че в Ракка остават около 2500 бойци. Предполага се, че висши членове и чужденци са напуснали града, а се смята, че повечето от тези, които остават, са сирийски бойци и полеви командири.\r\n\tТе използват много от тактиките, прилагани в Мосул, и показват сходно ниво на организация и дисциплина. Изпращат атентатори самоубийци с коли бомби и въоръжени дронове срещу настъпващите бунтовници и водят среднощни улични битки. Извършват изненадващи контраатаки в райони, които вече са отвоювани от СДС.\r\n\t\"Тази отбрана има за цел да разтегли сраженията и да повиши цената за коалицията и местното население\", каза специалистката по Сирия в Института за военни изследвания Дженифър Кафарела.\r\n\tБитката миналата година за северния град Манбидж, който е наполовина по-малък от Ракка, но беше важен транзитен център за ИД, продължи над два месеца и завърши с оттегляне на бойците със стотици цивилни заложници.\r\n\tВ този случай засега изглежда, че бойците са решени да се бият до край. Ако това е така, СДС ще трябва да \"унищожи всички, преди да установи контрол върху Ракка\", каза ръководителят на Сирийския център за наблюдение на правата на човека (СЦНПЧ) Рами Абдел Рахман.\r\n\tСъюзникът на Асад - Русия - също дава ясно да се разбере, че е против това да се предостави на бойците в Ракка какъвто и да е коридор за изтегляне, защото после те ще се отправят към Дейр аз Зур, където сирийското правителство провежда своя операция срещу ИД, каза Абдел Рахман.\r\n\tОт 6 юни бойците на СДС нападат Ракка от изток, запад и север и са превзели около 20 процента от неговите квартали. Миналата седмица те завършиха обкръжаването, като преминаха през река Ефрат, която очертава южната граница на Ракка. От там те атакуваха Стария град в центъра.\r\n\tОстава обаче да се види коя страна е по-изтощена от боевете на четири фронта. В един момент бойците контраатакуваха и превзеха части от източния квартал \"Ас Сина\", а на СДС им бяха нужни дни, за да си възвърнат района.\r\n\tБойците на СДС се натъкват на опасващи града зони, в които са поставени самоделни взривни устройства, каза коалиционният говорител полковник Джоузеф Скрока.\r\n\tТе се опитват да напредват през осеяните с бомби улици, а бойците ги атакуват с тежки картечници, гранатомети, натоварени с бомби дронове и снайпери, каза той. \"Все още предстоят множество тежки боеве.\"\r\n\tПредполага се, че около 50-100 хиляди цивилни все още се намират под кръстосан огън в Ракка.\r\n\tСЦНПЧ съобщи, че 224 цивилни са били убити при въздушни удари, включително 38 деца, 28 жени и един от неговите активисти. Той съобщи, че при сраженията и въздушните удари са загинали и 311 бойци на ИД, а СДС са загубили 106 бойци.\r\n\tАбдел Азиз ал Хамза, който е член основател на организацията \"Ракка е изтребван безшумно\", наблюдаваща събитията в града от превземането му от ИД през януари 2014 г., каза, че СДС настъпват само под прикритие от въздушни удари, които държат цивилните затворени в домовете им с намаляващи запаси от вода и храна.\r\n\tЧичото на Ал Хамза бил убит миналата седмица, докато вадел вода от кладенец в близко училище. Ал Хамза каза, че когато бил нанесен първият въздушен удар, чичото се втурнал да помага на деца, намерили убежище в училището, а после бил убит при втори въздушен удар. Той трябвало да бъде погребан в училището, защото семейството му не можело да стигне до тялото му, каза Ал Хамза, който даде интервюто от Ню Йорк.\r\n\tНеговата организация е установила, че 27 души са били убити, докато са отивали да донесат вода от реката през последния месец. Пиенето на речна вода също така е довело до разпространение на пренасяни чрез вода болести и страх от холера, каза той.\r\n\tВ същото време ИД продължава да арестува и екзекутира жители, обвинени в сътрудничество с коалицията или нарушаване на изповядваното от групировката крайно тълкуване на ислямските закони. Една жена била намушкана с нож в сърцето за неопределено нарушение, а някои били разпънати на кръст за това, че не постели по време на свещения ислямски месец рамазан, каза той.", "date": " | 15:39 | 11 юли 2017 | ", "title": "Битката за Ракка е не по-малко предизвикателство от боевете в Мосул"}
{"url": "http://www.mediapool.bg/prichinite-za-golemiya-teror-v-rusiya-news266429.html", "text": "Каква е причината за \"големия терор\"? Не на репресиите по времето на Сталин изобщо, а по-точно на ?\r\n\tПо този въпрос се спори. Някои историци обръщат внимание на проведените в края на 1937 г. първи избори в Съветския съюз на основата на тайно гласуване. Те предполагат, че сталинското ръководство се е стремило да се застрахова от всякакви рискове от страна на враждебните елементи. Такива предположения предизвикват съмнения, защото процесът на гласуване и преброяване на гласовете е бил напълно контролиран. Освен това, масовите операции продължават и след изборите, в течение на почти цялата 1938 г.\r\n\tНякои специалисти виждат в масовите операции оръдие за социално инженерство, насилствено унифициране на обществото. Подобни мотиви, несъмнено, са характерни за всеки диктатор. Но, ако се опираме само на тях, не можем да разберем защо Сталин е решил ударно да \"унифицира\" обществото именно през 1937 г. Много се пише за стремежа на властта да намери изкупителни жертви сред чиновниците, да ги обяви за отговорни за огромните тегоби в живота на народа, за да се изпусне парата на социалното напрежение. И този мотив, несъмнено е присъствал във всички сталински репресии, в това число в чистките на номенклатурата от 1937 -1938 г. Той обаче не обяснява масовите операции, които са се стоварили предимно върху редовите граждани. Говори се и за необходимостта от осигуряване на работна ръка за растящата икономика на ГУЛАГ. Но това обяснение, приложено към 1937- 1938 г. не работи. Сред 700 000 разстреляни и измъчвани в хода на следствието, голямото мнозинство са хора в трудоспособна възраст. Те били просто унищожавани, а не пращани на стопанските обекти на ГУЛАГ.\r\n\tПо - убедително звучат тези историци, които  Наистина, може да се забележи синхронното развитие на репресиите в СССР и изострянето на международната обстановка – ремилитаризацията на областта около река Рейн, войната в Испания, нарастващата агресивност на Хитлер. За заплахата от страна на вътрешните врагове в случай на война много са говорили през 1937 - 1938 г. съветските лидери и преди всичко - Сталин. Съдържанието на заповедите, регулиращи масовите операции, показва. Трябва да се напомни, че и самото понятие \"пета колона\" се е появило малко преди 1936 г., в обхванатата от гражданска война Испания. С подготовка за война са обяснявали масовите операции и самите служители на НКВД помежду си. Така един от ръководителите на регионално управление на НКВД обяснява на подчинените си причините за избухването на терора: \"СССР воюва с Япония, скоро ще започне война с Германия (...) На НКВД правителството възлага надеждата за изчистване на страната от чужди елементи (...) Затова е необходимо в Съюза да се разстрелят до 5 млн. души.\"\r\n\tЧислото, разбира се, е митологично ( общо през 1937 – 1938 г. са били разстреляни около 700 000 \"врагове\"), но обяснението разкрива същността на умонастроенията на чекистите. С различна степен на искреност те са се подчинявали на директивите на Сталин, който е бил обхванат от манията за изобличаване и унищожаване на враговете. Наистина ли милионните жертви на терора са били истински врагове?\n\n\r\n\tОтговор на този въпрос дават проверките на делата на осъдените, които са започнали още при Сталин и достигат значителни мащаби след смъртта му.\r\n\tВ края на този кратък обзор на дискусията за причините на \"големия терор\" може да се отбележи, че всъщност между застъпниците на различните гледни точки няма много разногласия. Основното е, че те всички предполагат, че терорът от 1937 – 1938 г. е бил серия от централизирани и управлявани от Кремъл акции, чийто главен инициатор и двигател е бил Сталин. За мотивите на Сталин и специфичното му възприемане на действителността могат да се направят различни предположения.\r\n\t\r\n\tНа пръв поглед тезата за изключителната централизация на терора и водещата роля на Сталин в него може да изглежда банален и недостоен за изрично споменаване. Наистина, в продължение на много десетилетия никой, започвайки със съвременниците на \"големия терор\", не се е съмнявал в тази теза.\r\n\tПредизвикателството за това беше отправено в началото на 80-те години на миналия век от западни историци-ревизионисти. Млади и амбициозни, отявлено дразнещи бащите – основатели на съветологията, те правеха провокационни заявления: за стихийността на терора, за слабата съпричастност на Сталин към терора, за отговорността за терора на съветската бюрокрация, която манипулирала централната власт и т.н. Никакви сериозни доказателства в полза на новите версии не се привеждаха, а и не можеше да бъдат приведени. Ефектът от новостите се постигаше за сметка на провокативни твърдения и прекалено свободни трактовки на известни факти. Появило се като поредната историографска мода, това направление неизбежно загина след отварянето на архивите. Документите доказаха неговата пълна несъстоятелност.\r\n\tМина обаче малко време и знамето на западните ревизионисти беше развято и в Русия. Първи това направи Ю. Н. Жуков, автор на редица публикации за \"другия Сталин\". В своите трудове той широко взаимства основните идеи и положения на ревизионистите, вече отхвърлени от научната историография.  Именно те с користните си интереси са натрапили на безпомощния Сталин политиката на \"големия терор\". Наистина, как конкретно са могли тези наплашени и малко след това напълно унищожени чиновници да оказват натиск над Сталин, Жуков и единомишлениците му не обясняват. Те се ограничават до намеци и съмнителни интерпретации на случайни документи, които не се отнасят до темата. Фактът, че регионалните секретари, които уж оказват натиск върху Сталин, са били разстреляни още преди масовите операции да са навлезли в решителната си фаза, не вълнува изобретателите на митове. Получава се така, сякаш терорът е организиран от мъртви корумпирани чиновници, а не от живия и здрав Сталин и помощниците му.\r\n\t И само по тази причина, за да предпазя наистина мислещите читатели от лъжата, ми се налага да отделя толкова много място на тези незаслужаващи никакво внимание публикации и заявления.\r\n\tТрябва да се каже, че самият Сталин никога не е обвинявал унищожените от него партийни секретари в ексцесии по време на масовите операции. Това би било прекалено даже за сталинската пропагандна машина. За разлика от днешните писатели, Сталин е знаел отлично, че ръководителите на повечето региони на страната, на които ревизионистите приписват авторството на терора, са били арестувани още преди началото на масовите операции.  В средата на ноември 1938 г. масовите операции са приключили така централизирано, както са и започнали, със специално постановление на политбюро. На 24 ноември от длъжността народен комисар на вътрешните работи е бил освободен Николай Ежов. Малко след това е арестуван и разстрелян. Нов шеф на НКВД става поредното сталинско протеже – Лаврентий Берия. Започва етапът на излизане от терора, който също внимателно се изследва напоследък от историците.\r\n\tТози нов завой, както се е говорело тогава, към \"възстановяване на социалистическата законност\", е изисквал определен организационно-идологически съпровод. Задачата на властите е била да отклони от истинските виновници за трагедията, от ръководството на страната, социалното недоволство, натрупало се в периода на терора. Важен елемент на кампанията по излизане от терора е демонстративното освобождаване на незначителна част от арестуваните. Повече шансове да излязат на свобода имали тези, които в края на 1938 – ма още били следствени. Практически не се преразглеждали делата на разстреляните. Дори повече – от роднините е скриван самият факт на разстрела.\r\n\tВажна част от кампанията по излизане от терора е разширяването на списъка с изкупителните жертви, виновници за произвола. Освен \"враговете, добрали се до НКВД\" сталинският режим е хвърлил отговорността за масовите репресии и върху редовите граждани, обявявайки, че сред тях има клеветници, пишещи доноси срещу честни хора. Някои от \"клеветниците\" били показно осъдени, а информацията за тези процеси е публикувана в централната преса.\r\n\t\r\n\tИменно тогава в масовото съзнание са останали два мита. Първият – че масовите репресии са били ежовщина, т. е. инициативата и вината са на Ежов и тези, които са му служели. Вторият – че важна причина за терора са били доносниците, които са предизвикали повсеместните арести. Ако първият мит в значителна степен беше постепенно преодолян, то вторият се оказа орисан с дълга съдба. Може да се каже, че той е широко разпространен и до сега, макар почти да не е бил предмет на задълбочени изследвания. Историците, дълго време работили с достъпните официални материали, бяха под влияние на съобщенията за митинги и събрания, които клеймят враговете на народа и призовават за бдителност. Логиката на тези разсъждения беше прекалено проста: щом милиони хора са вдигали ръце на митингите, значи, милионите действително са участвали в разобличаването на враговете, писали са доноси един срещу друг. Концепцията за \"терора отдолу\" отчасти се потвърждаваше от мемоарните свидетелства за наличието на доноси, които несъмнено са съществували и то в немалки количества.\r\n\tПървите сериозни съмнения за доносите се появяват у историците в началото на 90-те години на миналия век, когато за малко се получи достъп до материалите от следствените дела 1937 – 1938 г. Изясни се, че  Дълбокото изследване на механизмите на \"големия терор\" напълно разясни причините за това положение. Организацията на масовите операции от 1937 – 1938 г. не е предвиждала широкото използване на доносите като основа за арести. Затварянето на антисъветските елементи първоначално се е провеждало въз основа на картотеките на НКВД, а след това на основата на показанията, изтръгнати при следствието.  и не се нуждаели от подсказването на доносници. В края на 1937 г. Ежов разпраща до управленията на НКВД (УНКВД) на областите и районите указание с искане да се съобщи за заговорите, които са били разкрити с помощта на работници и колхозници. Резултатите били разочароващи. Типична телеграма е дошла на 12 декември 1937 г. от началника на Омското УНКВД: \"Случаи на разобличаване по инициатива на колхозници и работници на шпионско-диверсионни троцкистско-отчетни и други организации няма\".\r\n\tИ така, сталинският терор и масовите доноси били явления свързани, но в значителна степен автономни. Активизирали се в следствие на нарастването на терора, несъмнено, служели за основание за определено количество арести. Но истинските причини за ескалиране на терора, неговите цели и посоки са се определяли не от обществената активност, а от плановете и заповедите на висшето ръководство на страната и дейността на наказателните органи, програмирани да фабрикуват дела за масови и разклонени контрареволюционни организации.\r\n\t Но да се внушат лъжливи идеи е било къде-къде по-просто, отколкото да се преодолеят дълбоките последствия от \"големия терор\".\r\n\tМного историци убедително доказват, че масовите арести и уволнения на командния състав не просто са лишили армията от част от опитните кадри. Те са вселили в оцелелите командири чувство на несигурност, страх от инициатива, подкопавали армейската дисциплина. За още едно свидетелство за разрушителността на терора много историци смятат масовия колаборационизъм на военния период. Това явление, както и въобще моралното състояние на съветското общество, деформирано от репресиите, все по-често е тема на историческите изследвания. Икономическите историци отбелязват, За една от причините му се смятат масовите арести на инженерно-техническите кадри, пониженото качество на ръководството и трудовата дисциплина. В сериозна криза през 1937 – 1938 г. се оказва даже гулаговският сектор на съветската икономика, който, на пръв поглед, би трябвало да спечели от масовите репресии. Изследването на архивите показва, че . Резултатът е дезорганизация на лагерите, масова смъртност на затворниците, чувствително падане на показателите на икономиката на принудителния труд.\r\n\tТова кратко изброяване е само върхът на огромен айсберг. Проблемът за последствията от терора има всеобхващащ характер, защото не е имало нито една област от социално-икономическия живот, която да не е била засегната от масовите арести и разстрели. Изучаването на тези въпроси е една от перспективните задачи за историците на съветското общество. Задачата е научна, но както все повече изглежда, и не толкова.", "date": "08:00 | 11 юли 2017 | ", "title": "Причините за \"големия терор\" в Русия"}
{"url": "http://www.mediapool.bg/simens-zaplashi-sas-sad-otgovornite-za-dostavkata-na-negovi-turbini-v-krim-news266471.html", "text": "Германският концерн \"Сименс\" (Siemens) съобщи, че турбини негово производство, предназначени за руски клиенти, може да са били доставени в Крим в нарушение на договора и против неговата воля. Наложените от ЕС санкции забраняват на европейски компании да доставят в Крим технологии, свързани с електротехника, както и да предприемат каквито и да е действия за заобикаляне на тези правила, тъй като полуостровът бе незаконно отнет от Украйна.\r\n\tКонцернът обяви, че възнамерява да търси съдебна отговорност на хората, които носят отговорност за изпращането на оборудването в окупираната от Русия територия.\r\n\t\"Сименс получи от надеждни източници информация, че най-малко две от четирите наши турбини, които бяха доставени за проекта в Таман в Южна Русия, са били прехвърлени в Крим въпреки нашата воля. Такова развитие на събитията показва ясно нарушение на договорите за доставка, които с ясни думи забраняват на нашите клиенти да извършват доставки в Крим\", се казва в изявление на компанията.\r\n\t\"През последните няколко месеца нашият клиент нееднократно е потвърждавал в писмен вид, че доставка за Крим няма да има. Вследствие на това \"Симеонс\" инициира съдебно преследване на отговорните лица.\r\n\tМиналата седмица Ройтерс съобщи, че две турбини, произведени от \"Сименс\", са били доставени в Крим, където да се използват за новостроящи се електроцентрали.\n\n\r\n\tПредставител на \"Сименс\" даде да се разбере, че клиент на компанията е руската държавна фирма \"Технопромекспорт\", която е закупила турбините от германския концерн. Сега \"Сименс\" заплашва да предприеме юридически мерки срещу отговорни лица в \"Технопромекспорт\".\r\n\tРуският енергиен министър Александър Новак коментира в понеделник пред журналисти, че проектите за изграждане на електроцентрали в Крим ще се реализират независимо от ситуацията със \"Сименс\".\r\n\tТой съобщи, че първите централи ще бъдат пуснати в началото на 2018 г. По-рано планът бе това стане през септември 2017 г.\r\n\tКремъл разчита да пусне две електроцентрали в Крим с обща мощност 940 мегавата, за да се изпълни обещанието на президента Владимир Путин да обезпечи стабилни доставки на електроенергия на жителите на региона, който Москва анексира от Украйна през 2014 г.\r\n\tТурбините \"Сименс\" са важна съставка в проекта, тъй като вече частично построените електроцентрали са били проектирани да работят именно с такива турбини, а руските компании не са в състояние да произведат самостоятелно подобно оборудване.\r\n\tПрезидентският говорител Дмитрий Песков заяви в понеделник, че на новостроящите се електроцентрали в Крим се монтират турбини руско производство. Той най-вероятно има предвид това, че турбините са били произведени в завод в Санкт Петербург, който е съвместна собственост на \"Сименс\" (65% )и концерна \"Силови машини\" на милиардера Алексей Мордашов (35%).\r\n\tГерманското министерство на икономиката съобщи в понеделник, че самият концерн \"Сименс\" е отговорен да обезпечи спазването на санкциите на ЕС по отношение на Крим.\r\n\tПо-рано три източника на Ройтрес, запознати с проекта, са съобщили, че компанията \"Интеравтоматика\", чийто съсобственик е \"Сименс\", е била наета да помогне за доставката на турбините в Крим.\r\n\tВ понеделник \"Сименс\" заяви, че разширява вътрешното разследване на всички свързани с концерна руски компании и партньори, включително миноритарния дял на \"Сименс\" в \"Интеравтоматика\". Смесената компания е уведомила писмено \"Сименс\", че всички действия, свързани с Крим, ще бъдат незабавно прекратени.\r\n\t\"Сименс\" възнамерява по съдебен ред да преустанови по-нататъшни доставки за Крим и да върне вече доставеното там оборудване на мястото, за където е било първоначално предназначено.\r\n\tГерманският концерн е предприел юридически стъпки, за да предотврати монтирането на турбините в Крим.", "date": "14:58 | 11 юли 2017 | ", "title": "\"Сименс\" заплаши със съд отговорните за доставката на негови турбини в Крим"}
{"url": "http://www.mediapool.bg/amerikanski-voenen-samolet-se-razbi-krai-misisipi-16-dushi-sa-zaginali-news266442.html", "text": "Самолет за дозареждане във въздуха КС-130 “Херкулес” на американската морска пехота падна в поле близо до делтата на р.Мисисипи, съобщават световните агенции. Всички 16 души на борда са загинали при катастрофата.\r\n\tПо първоначални данни инцидентът е причинен от техническа неизправност. Според очевидци самолетът се е въртял неконтролируемо, докато е летял към земята и след удара в нея е избухнал голям пожар.\r\n\tГасенето му е било затруднено от серия експлозии.\r\n\t“Всичките 16 жертви са били на борда на самолета, собственост на корпуса на морската пехота на САЩ. Няма оцелели“, заяви директорът на местната служба за извънредни ситуации Фред Рандъл. Отломки от машината са намерени на стотици метри от мястото на инцидента.\r\n\tОтломки от машината са намерени на стотици метри от мястото, където се е разбила.", "date": "08:15 | 11 юли 2017 | ", "title": "Американски военен самолет се разби край Мисисипи, 16 души са загинали"}
{"url": "http://www.mediapool.bg/ruhna-chast-ot-pokriva-na-hotel-sokolitsa-v-smolyan-news266444.html", "text": "Част от покрива на неработещ хотел, останал от соца в Смолян, рухна в понеделник вечер след поредните дъждове в родопския град. Според очевидци първо се е чул силен шум, след което полетели отломки от покрива на хотел “Соколица“, съобщава бТВ.\r\n\tКомпрометираната част е към ската и няма пострадали хора и коли.\r\n\tСигналът за рухването в пожарната е получен малко след 18:30 ч., като на място е направен оглед от служителите на МВР. Хотелът ще бъде огледан от специална комисия.", "date": "08:28 | 11 юли 2017 | ", "title": "Рухна част от покрива на хотел \"Соколица\" в Смолян"}
{"url": "http://www.mediapool.bg/uoran-bafet-e-daril-317-miliarda-dolara-za-blagotvoritelnost-news266443.html", "text": "3.17 милиарда долара за благотворителност. Толкова даде милиардера Уорън Бъфет.\r\n\tОгромното дарение е дадено на 5 семейни благотворителни дружества, сред които фондацията на Бил и Мелинда Гейтс.\r\n\tУорън Бъфет е в топ 5 на най-богатите хора в света. Смята се, че състоянието му възлиза на над 77 милиарда долара. Той е известен със скромния си начин на живот. Обитава една и съща къща от над 50 години.\r\n\tОт 2006 г. насам е дарил над 27 милиарда долара.\r\n\tЗаедно с Бил Гейтс участват в инициатива, която приканя всички милиардери да дарят половината си пари за благотворителност.", "date": "08:22 | 11 юли 2017 | ", "title": "Уорън Бъфет е дарил 3.17 милиарда долара за благотворителност"}
{"url": "http://www.mediapool.bg/do-chetvartak-shte-se-priemat-dokumenti-za-treto-klasirane-v-gimnaziite-news266445.html", "text": "От вторник до 13 юли седмокласниците могат да подадат документи за трето класиране в профилираните или професионалните гимназии. Документи се приемат онлайн или в училищните гнезда.\r\n\tВ трето класиране могат да участват учениците, които не са приети до сега или тези, които не харесват гимназията и паралелката, в която са приети. Класирането излиза на 17 юли.\r\n\tСлед второто класиране в софийските гимназии има 1363 свободни места. В елитните гимназии обаче местата са почти запълнени.\r\n\tВ Софийската математическа гимназия \"Паисий Хилендарски\" има три свободни места без квоти. В 73 СУ \"Владислав Граматик\" има 2 свободни места за момчета и също толкова за момичета,съобщи БНТ.\r\n\tВ Технологичното училище \"Електронни системи\" (ТУЕС) има 1 свободно место без квоти. В 164-а Гимназия с преподаване на испански език \"Мигел де Сервантес\" има 1 място за момиче и 2 за момчета, в Първа английска гимназия има 4 места за момичета и толкова за момчета, във Втора английска има шест места за момичета. Във Френската гимназия - 3 места за момчета.", "date": "09:07 | 11 юли 2017 | ", "title": "До четвъртък ще се приемат документи за трето класиране в гимназиите"}
{"url": "http://www.mediapool.bg/treti-den-izdirvat-mladezha-blasnal-trima-dushi-v-trigrad-news266446.html", "text": "Трети ден продължава издирването на 16-годишния Кристиян Младенов, който блъсна група туристи в Триград. В акцията участват полицейски служители, доброволци, както и горски служители.\r\n\tОт полицията увериха, че скоро той ще бъде намерен. Не изключиха версията да е избягал в Гърция, тъй като става въпрос за граничен район.\r\n\tКристиян е от София, а през ваканцията си ходел в Триград при баба си и дядо си.\r\n\tПо случая прокуратурата в Девин е образувала досъдебно производство срещу неизвестен извършител. Пострадалите се опасяват, че случаят ще бъде потулен и войната по пътищата ще продължи.\r\n\tВ болницата в Смолян са настанени петимата пострадали при инцидента. Състоянието им е стабилно. На една от пациентките предстои продължително лечение заради фрактура на таза. Тя ще бъде преместена в \"Пирогов”, обясниха лекарите от болницата.", "date": "09:14 | 11 юли 2017 | ", "title": "Трети ден издирват младежа, блъснал трима души в Триград"}
{"url": "http://www.mediapool.bg/spored-volgin-i-sayuza-na-komunistite-v-bulgaria-palezhat-na-krana-e-ataka-sreshtu-kapitalizma-news266448.html", "text": "Журналистът от Българското национално радио Петър Волгин не се разграничи от скандалния си пост в социалната мрежа Фейсбук, в който обяви за легитимно подпалването на крана, демонтиращ паметника “1300 години България” пред НДК. Във вторник пред Нова телевизия Волгин оправда и уличните погроми в Хамбург по време на срещата на Г-20. Журналистът нито съжалявал, нито се притеснявал от публикацията.\r\n\tВ телевизионно интервю той обяви, че \"в момента българското общество има избор - или да бъде манипулирано от ултрадесни талибани, или да живее по законите на либералния шериат, където имат право да говорят само десни, или в общество, където всеки има право да говори.\"\r\n\t\"Разрушаването на този кран може да бъде разчетено като протест срещу разрухата. Това е съпротива срещу целия български преход\", допълни Волгин. Според когото “българският народ се чувства достатъчно излъган през тези години\". Радиожурналистът даде пример с лошата приватизация в България.\r\n\t\"Този капитализъм, който съществува, ще си отиде. Недейте да плачете за крана\", призова той. \"Дори трябва да се радвате, че е срещу крана, защото би могло да се палят имения на олигарси, на политици\", допълни Волгин. \r\n\tПозицията му съвпада с тази на Съюза на комунистите в България: \"Приемаме това за ярка акция срещу експлоататорската капиталистическа система\", се казва в декларацията на Съюза.\n\n\r\n\t“Като председател на Съюза на комунистите в България се обявявам срещу „преследването на вещици“ и оценявам младежкия ентусиазъм, непримиримост и революционен дух, довели до палежа над частно-капиталистическия кран, подготвен за премахване на паметника пред НДК. Като представител на българската работническа класа и като убеден комунист, подкрепям всички акции, насочени срещу експлоататорската капиталистическа пазарна власт в България и по света,” пише Павел Иванов, председател на Съюза.", "date": "10:20 | 11 юли 2017 | ", "title": "Според Волгин и Съюза на комунистите в България палежът на крана е атака срещу капитализма"}
{"url": "http://www.mediapool.bg/chast-ot-in-vitro-klinikite-ne-zhelayat-dannite-za-uspevaemostta-im-da-sa-publichni-news266449.html", "text": "Фондът за асистирана репродукция не може да изнесе данни за успеваемостта на отделните ин витро клиники без тяхното съгласие, а сред тях има такива, които не желаят тази информация да е публична. Това обяви директорът на фонда д-р Мария Георгиева по повод одита на Сметната палата, който констатира забавено финансиране на ин витро процедурите, лоша отчетност на клиниките и липса на прозрачни данни за успеваемостта.\r\n\t“Пациентите отиват там, където е техният специалист. Ние можем да изнесем данните за успеваемостта със съгласието на клиниките“, обясни Георгиева пред БНР, като допълни, че професионалната общност няма единно мнение относно публичността на данните.\r\n\tПреди ден лекари, занимаващи се с ин витро процедури, настояха данните да са публични, тъй като една от констатациите в одита беше, че е допуснато договаряне с лечебни заведения, които не отговарят на регламентираните критерии за успеваемост.\r\n\tГеоргиева обясни също, че има разминаване между успеваемостта, която отчита фондът, и тази, която отчитат клиниките пред Агенцията по трансплантациите.\r\n\t“Ние отчитаме процент успеваемост на база финансирани процедури. Резултатите, които клиниките отчитат към Агенцията по трансплантации и резултатите, които отчитат към нас, са малко различни. И причината е, че ние отчитаме процент успеваемост на база финансирани процедури от центъра, а клиниките отчитат процент успеваемост на база всички извършени при тях процедури, включително частно финансирани, инсеминации, спонтанни цикли, донорски програми и др“, каза тя.\n\n\r\n\tПо думите й успеваемостта като цяло за страната е много добра, каквото е и заключението на одита.\r\n\tПо повод констатацията на одиторите, че фондът е плащал на ин витро центровете, без те да представят цялата медицинска документация на пациентките и това създава риск за заплащане на дейности, които са изпълнени в намален обем или не са изпълнени, Георгиева коментира, че става въпрос за пропуск в правилника на структурата. За да получат окончателно плащане клиниките трябва да представят фактура, епикриза, протокол, и медицинска документация, но без да се уточнява каква.\r\n\tТака реално не може да се проследи надеждно дали фактурираната дейност отговаря на реално извършената. Това е отчетено като сериозен проблем от одиторите, които са отправили препоръка да се уточни точно каква медицинска документация трябва да представят клиниките пред фонда. Заради този пропуск одитният доклад е изпратен и на Държавната финансова инспекция.\r\n\tГеоргиева обясни, че цялата медицинска документация е налична в клиниките и е достъпна за проверка.\r\n\tГеоргиева смята, че с премахването на бюджетния лимит, времето, в което двойките чакат за финансиране ще се скъси. Тя припомни, че когато бюджетът на фонда през 2012 година е бил 17 милиона лева, пациентите са чакали около 6 месеца за получаване на заповед за процедура. А от 2014 година при бюджет от 12 милиона годишно за финансиране вече се чака около 11 месеца .\r\n\t“Средно годишно се приемат близо 4 хиляди молби, а се финансират около 3 хиляди процедури, в резултат на което се формира група на чакащите, чиито инвитро процедури се прехвърлят към следващата година. Останалите хиляда минават към следващата година, към следващия бюджет да се платят. И така в продължение на 3 години се натрупаха над 3 хиляди одобрени, чакащи заповеди“, обясни Георгиева.\r\n\tС увеличаване на бюджета за дейностите по асистирана репродукция ще се намали и периодът на чакане на пациентите, коментира тя, като посочи, че идеята е да се чака не повече от 5-6 месеца.", "date": "11:26 | 11 юли 2017 | ", "title": "Част от ин витро клиниките не желаят данните за успеваемостта им да са публични"}
{"url": "http://www.mediapool.bg/napadatelyat-na-lekarkata-v-sheinovo-e-opasen-za-obshtestvoto-i-ostava-v-aresta-news266451.html", "text": "Обвиненият за побой над лекарка от столичната болница \"Шейново\" Владимир Стоянов остава за постоянно в ареста, тъй като по делото има данни, че той е опасен за обществото.\r\n\tТова прие във вторник Софийският градски съд (СГС), солидаризирайки се с извода на Районния съд, че обвиняемият е \"лице с лабилна психика\". Заради това магистратите приеха, че ако бъде освободен от ареста, Стоянов може да извърши престъпление.\r\n\tКакто и пред първата инстанция, задържаният за побой над д-р Албена Гагова отхвърли обвиненията, заявявайки, че по делото нямало никакви доказателства, че изобщо я е удрял. Защитната теза на Стоянов е, че няма свидетели и доказателства, че той е нанесъл ударите. Срещу него в момента се води и друго наказателно производство за подпомагане на пребиваването на нелегални мигранти в страната.\r\n\tИнцидентът стана на 1 юли в \"Шейново\", след като Стоянов бе поискал да получи плацентата от новороденото си дете, а лекарката му бе отказала, тъй като той не разполагал с необходимите документи. В отговор, мъжът беше започнал да удря Гагова, оставяйки я в безсъзнание.\r\n\tВъпреки данни, че при побоя й е бил счупен носът, впоследствие прокуратурата обвини Стоянов само за нанасяне на лека телесна повреда по хулигански подбуди. Случаят предизвика серия лекарски протести срещи насилието над медици.", "date": "12:35 | 11 юли 2017 | ", "title": "Нападателят на лекарката в \"Шейново\" е опасен за обществото и остава в ареста"}
{"url": "http://www.mediapool.bg/bulgaria-drastichno-propada-v-zashtitata-na-pravoto-na-sobstvenost-news266452.html", "text": "Нивото на защита на правото на собственост в България остава изключително незадоволително, което се отразява в драстично пропадане в класацията за международния индекс  - за 2017 година страната се нарежда на 85-то място. Това  Институтът за пазарна икономика (ИПИ) във вторник.\r\n\tЗа поредна година ИПИ представя в България международния индекс, разработван от Алианс \"Право на собственост\". Индексът оценява защитата на правото на собственост по света, а в изданието за 2017 г. са включени 127 държави, в които живее 93% от населението на света и които произвеждат 98% от световния Брутен вътрешен продукт (БВП).\r\n\tРезултатите са формирани въз основа на представянето на държавите в три различни области: 1) правна и политическа среда; 2) право на физическа собственост и 3) право на интелектуална собственост.\r\n\tСредният резултат на индекса за света е 5,6 т. от максималните 10 точки. Най-добре защитено е правото на собственост в Нова Зеландия (с 8,6 т.), следвана от Финландия, Швеция, Финландия и Норвегия.\r\n\tБългария получава резултат от 4,8 точки.\n\n\r\n\t\r\n\tДокладът измерва и как защитата на правото на собственост влияе върху благосъстоянието.\r\n\tПри съпоставката на резултатите от индекса и икономическото представяне на различните държави се забелязват сериозни разлики.\r\n\tДържавите са разделени на пет групи (квинтили) според резултата си в индекса. Първенците в класацията, т.е. първите 20 процента от включените държави се радват на 13 пъти по-висок доход на глава от населението (в паритет на покупателната способност) в сравнение със страните на дъното - последните 20 на сто от включените държави.\r\n\tВ допълнение, анализът показва, че по-добрата защита на правото на собственост води до повече предприемачество, по-ниско неравенство, по-висока икономическа свобода, по-голямо гражданско участие и по-голяма сигурност, посочват от ИПИ.\r\n\t\r\n\tВ тазгодишното издание на индекса България отбелязва ново дъно. Резултатът на страната намалява и вече не достига и половината от възможните максимални точки. Спрямо миналата година резултатът на страната намалява с 0,2 точки, но в класацията България пада с 19 места.\r\n\tНамалението в точките не е толкова голямо, но предвид ниската база, особено за европейска държава, поддържането на това изключително незадоволително ниво на защитата на правото на собственост е стряскащо. В същото време драстичното пропадане в класацията показва, че докато в България нищо не се променя, другите държави подобряват защитата на правото на собственост, отчитат от ИПИ. България е изпреварена дори от страни като Мали, Доминиканската република, Кения, Хондурас и Замбия.\r\n\tНай-ниски продължават да са резултатите в областта на правната и политическата среда, доказвайки за пореден път, че в България липсват независимост на съдебната власт, върховенство на закона, политическа стабилност и контрол над корупцията.\r\n\tВ областта на правото на физическа собственост нараства индикаторът за достъп до заеми. Това подобрение обаче следва възстановяването на пазара, а не е следствие от някакви усилия на управляващите.\r\n\tЗащитата на правото на интелектуална собственост е с най-висок резултат в рамките на трите изследвани сфери - 5,2 от максималните 10 точки. Въпреки това, тази оценка е доста по-ниска от резултата на страната в тази сфера преди 8-9 години. Индексът отново показва, че липсата на защита на правото на интелектуална собственост и широкоразпространеното пиратство на авторски права продължава да е сред големите проблеми в страната.\r\n\tИндексът \"Право на собственост\" още веднъж показва изключително тежките проблеми в правната среда в България, както и липсата на каквото и да е подобрение. Това води до по-ниски доходи, повече корупция, по-високо неравенство и по-слаба защита на индивидуалните и икономическите свободи.", "date": "12:45 | 11 юли 2017 | ", "title": "България драстично пропада в защитата на правото на собственост"}
{"url": "http://www.mediapool.bg/mu-okonchatelno-izhvarli-svetoven-uchen-nagraden-ot-nasa-news266453.html", "text": "Медицинският университет - София окончателно изхвърли от редиците си световно признатия български учен проф. Огнян Колев, който в последните 25 години работи по проекти и програми на НАСА.\r\n\tВ края на миналата седмица Академичният съвет на учебното заведение окончателно е решил да не удължи с година договора на професора заради навършване на 65-годишна възраст, научи Mediapool.\r\n\tБългарското законодателство в момента поставя силно рестриктивни условия към професорите, навършващи пенсионна възраст. След 65 г. договорът им може да бъде продължаван максимум три пъти за по една година до навършване на 68 г., но това става след решение на съответните университетски органи с тайно гласуване и без формални критерии. За сравнение, в развити в научната сфера държави има практика утвърдени учени да могат да заемат позициите си поне до 70-годишна възраст.\r\n\tМотивите за решението на Академическия съвет на МУ са напълно неясни. Ректорът проф. Виктор Златков отказа всякакъв коментар пред Mediapool с обяснението, че няма повод да разговаря с медията.\r\n\tЗа скандалния случай с отлъчването на проф. Колев  още през март, когато Катедрата по неврология на МУ не одобри с тайно гласуване продължаването на преподавателската дейност на работещия с НАСА български отоневролог. Той е и зам.-директор на Многопрофилната болница по неврология и психиатрия \"Св. Наум\".\n\n\r\n\t\r\n\tНаучните експерименти на проф. Колев разкриват механизмите, определящи поведението на астронавтите в критични ситуации на полет. Той изследва космическата болест и различните реакции на организма на астронавтите в състояние на безтегловност.\r\n\tПрез 2014 г. е награден от НАСА със \"сертификат за върхови научни постижения“ за 22-годишния си принос за изследователската програма за космически полети. През 2004 г. пък получава грамота-похвала от Министерството на отбраната на САЩ като съвместен ръководител на научни проекти и сътрудничество с НАСА, за научен принос в подобряване на ориентацията в пространството.\r\n\tПреди три месеца той изнесе лекция в престижния университет \"Джонс Хопкинс\" в САЩ по специална покана на учебното заведение.\r\n\tПроф. Колев е и носител на високото държавно отличие - орден \"Св. Кирил и Методий\", връчен му през юли 2015 г. от президента Росен Плевнелиев „за особено значими заслуги за развитието на българската и световна наука в областта на медицината“.\r\n\tОсвен в Космическия център на НАСА в Хюстън Колев е работил в Тексаския университет в Галвестон, САЩ, в Мюнхенския университет, Германия, във Военноморската авиационна база - Пенсакола, САЩ. Специализирал е, работил е и е извършвал съвместни научни изследвания в областта на невронауките в Харвардския университет – Бостън, във Фрайбургския университет, Германия, в Колеж де Франс, Париж и др.\r\n\tИзнасял е лекции и семинари в НАСА, Космически център–Хюстън, Харвардски университет и МIТ - Кембридж, САЩ, Мюнхенския университет, Фрайбургския университет, Линчопингския университет, Швеция, Колеж де Франс, Кралски Колеж – Лондон.\r\n\tПрез 2015 г. професорът получава две награди за научна и преподавателска дейност от Медицински университет – София, който тази година го изхвърли от редиците си.\r\n\t\r\n\tСпоред Кодекса на труда в моментка университетът може да прекрати трудовия договор на професор при навършване на 65-годишна възраст. Според Закона за висшето образование обаче по предложение на катедрения съвет, след решение на академичния съвет, трудовият договор на професор може да бъде удължен за срок от една година, но за не повече от три години. За доцентите удължаването е за максимум две години.\r\n\tПроф. Огнян Колев и негови колеги вече са изпратили предложения на Министерството на образованието и науката за промяна в закона, с която да се въведат обективни критерии по отношение на продължаването на научната и преподавателската дейност на професорите и доцентите, а не това да става само на базата на субективно решение на катедрите. Те изтъкват, че в момента подобно ограничение липсва за асистентите.\r\n\t\"Получава се парадоксалното положение, при което е възможно членове на катедрения съвет с по-ниско научно звание и съответно по-малка компетентност и опит и по-ниски наукометрични показатели (и дори без такива) да дават оценка на доценти и професори и от тях да зависи продължаването на действието на трудовото им правоотношение. Сега действащите правила с анонимно гласуване позволяват висока степен субективност. Поради такова тайно гласуване редица утвърдени преподаватели, професори, учени, създали и оглавили проекти, носещи чуждестранни средства за България, бяха уволнени. То е в противовес на промените закона за избор на доценти, професори и защита на дисертации, където научните журита гласуват явно и мотивирано\", изтъкват учените.\r\n\tТе предлагат гласуването да бъде по наукометрични критерии като реални научни публикации, главно в международни импактфакторни списания, участие в издаване на учебници и учебни помагала, академични, държавни и чуждестранни награди и отличия за научно-преподавателска работа, участие в научни доходоносни проекти, изнасяни лекции в чужбина, ръководене на докторанти (особено защитили), създаване и ръководене на научни направления, колаборации с чуждестранни научни институции, които финансират сътрудничество и т. н.\r\n\tОтделно, учените настояват законът да се промени така, че изтъкнати учени с принос в световната наука да могат да работяд и над 68 г. - например до 70 г. и повече съобразно научната им продукция. Те дават пример, че повечето нобелисти са над 70 г.\r\n\t\"Такова предимство понастоящем е давано единственно на постоянните и дописните членове на БАН, като при тях след 70г. се запазват условия за научна дейност и подготовка на научни кадри. Обективен анализ на научната продукция и на приносите в науката на редица професори в университетите са дори по-голeми, сравнено с тези на член-кореспонденти и академици (постоянни и дописни членове) на БАН, което поставя тези професори в неравноправно положение по отношение възраст и допълнително възнаграждение\", посочват учените.\r\n\tСпоред тях Би могло да се въведе и по-висше звание, еквивалент на \"distinguished professor\", \"emerit professor\", \"superior professor\" в някои западни университети или \"почетен професор\", както е в някои частни университети у нас като например Нов български университет, където с това звание работят до 75 г.\r\n\tУчените считат още, че „предвид постоянното нарастване на пенсионната възраст трябва адекватно да се корегира пенсионната възраст“, като според тях е добре за доцент тя да бъде 69 г., а за професор - 70 г.", "date": " | 13:22 | 11 юли 2017 | ", "title": "МУ окончателно изхвърли световен учен, награден от НАСА"}
{"url": "http://www.mediapool.bg/germaniya-poiska-pomosht-za-zalavyane-na-demonstrantite-izvarshili-bezchinstva-v-hamburg-news266454.html", "text": "Германия призова европейските си партньори да помогнат в издирването на демонстрантите, чиито вандалски прояви помрачиха протестите през уикенда по време на срещата на Г-20 в Хамбург, предаде ДПА.\r\n\t\"В момента се прави анализ на много снимки и видеа, за да стигнем до имената на извършителите. Затова разчитаме на подкрепа от европейските си партньори\", каза правосъдният министър Хайко Маас в писмо до европейските си колеги.\r\n\tМаас призова министрите на правосъдието на страните членки на ЕС да побързат с изпълнението на молбите за съдебна помощ и да изпълнят заповедите за арест, издадени от Берлин.\r\n\tПетдесет и един души са в ареста след бунтовете миналата седмица, когато бяха ограбени магазини, нападнати полицаи и запалени коли и барикади в центъра на Хамбург.", "date": "13:23 | 11 юли 2017 | ", "title": "Германия поиска помощ за залавяне на демонстрантите, извършили безчинства в Хамбург"}
{"url": "http://www.mediapool.bg/germanskata-svobodna-demokraticheska-partiya-e-na-pat-kam-politichesko-zavrashtane-news266456.html", "text": "Подкрепящата бизнеса германска Свободна демократическа партия (СвДП) - някогашният съюзник на консерваторите на канцлера Ангела Меркел - засилва кампанията си за политическо завръщане след националните избори през септември, предава ДПА във вторник.\r\n\tЧетири години след катастрофалното оставане под прага за влизане в долната камара, Бундестага, в понеделник самоопределящите се като либерали свободни демократи предприеха агитационна кампания на стойност 5 милиона евро - чрез плакати и медии, която ще се върти основно около предизборния лозунг \"Да мислим по нов начин\" и 38-годишния лидер на партията Кристиан Линднер.\r\n\tСвДП е \"партия от центъра за центъра\", обяви той. \"Ние не се поддаваме на крайностите\", каза Линднер, добавяйки, че по време на четиригодишното си отсъствие от Бундестага партията му не се е изкушила от това да използва деснопопулистки теми.\r\n\t\"Сега в редиците на СвДП се усеща градивен оптимизъм\", заяви той.\r\n\tПартията опита да се отграничи от големите формации, възприемайки политически послания в подкрепа на бизнеса, харесващи се на много от по-богатите германци, но също и фокусирайки се върху теми като правото на личен живот и личните свободи. В резултат на това тя получи известна подкрепа сред по-широки слоеве от населението.\n\n\r\n\tВ по-ново време СвДП опита да се възползва от враждебната реакция на част от избирателите срещу решението на Меркел да отвори границите на Германия за около 1 милион бежанци, подлагайки на критики либералната й позиция по бежанския въпрос.\r\n\tОткакто пое ръководството на партията след изборния неуспех през 2013 г., Линднер прибави темите за образованието и миграцията към добре познатия либерално икономически дневен ред на формацията с акценти като приватизация, дерегулация и намаляване на бюрокрацията и държавното субсидиране.\r\n\tНякога смятана за балансьора в германската политика, до 2013 г. СвДП беше неизменно в Бундестага от създаването й през 1949 г., след Втората световна война.\r\n\tВ продължение на повече от четири десетилетия тя е част от германските правителства - поддържайки баланса във властовите конфигурации, а понякога и накланяйки везните в полза на една или друга страна.\r\n\tНо на последните парламентарни избори през 2013 г. партията бе изоставена от избирателите и не успя да премине 5-процентния праг за влизане в Бундестага, след като не изпълни обещанията си за голямо намаляване на данъците.\r\n\tПрез 2009 г. СвДП влезе в съставената от консерваторите на Меркел управленска коалиция, когато на изборите тогава получи 15 процента от гласовете - най-силния резултат за цялото си съществуване.\r\n\tПрез последните четири години партията постепенно си възвръщаше подкрепата, печелейки на регионалните избори през този период места в парламентите на провинции.\r\n\tВ момента формацията е например младши партньор в управленската коалиция на консерваторите в най-многолюдния федерален регион, Северен Рейн-Вестфалия, след като на майските избори там тя получи 12,6 процента.\r\n\tНо според социологически данни СвДП най-вероятно ще се завърне и в Бундестага. Изследване на института ЕМНИД за неделното издание на таблоида \"Билд\" показа, че партията може да събере 8 процента от гласовете.\r\n\tВъзможността СвДП да се завърне в Бундестага стана причина и за спекулации около вероятния състав на следващото коалиционно правителство на Германия.\r\n\tХристияндемократическият съюз на Меркел и баварските му съюзници от Християнсоциалния съюз натрупаха сериозна преднина пред най-близкия си по сила опонент, Германската социалдемократическа партия (ГСДП).\r\n\tАко спечели изборите, посочват политически анализатори, канцлерът е възможно да опита да разшири сегашната си коалиция с ГСДП или евентуално да опита да състави нова трипартийна коалиция, и в двата случая с участието на СвДП.\r\n\tМакар и да призна, че блокът на Меркел разполага със значителна подкрепа, Линднер заяви, че СвДП не е готова, преди още да са минали изборите, да разговаря за възможни коалиции.", "date": "13:25 | 11 юли 2017 | ", "title": "Германската Свободна демократическа партия е на път към политическо завръщане"}
{"url": "http://www.mediapool.bg/tsacheva-svika-izvanredno-vss-za-da-obsadi-reformata-v-prokuraturata-news266457.html", "text": "Правосъдният министър Цецка Цачева свика извънредно заседание на Висшия съдебен съвет (ВСС) в четвъртък, на което трябва да бъде обсъдена реформата на прокуратурата. Искането до министърката бе отправено преди седмица от шестима членове на опозицията в съвета, които възроптаха, че заседанието на ВСС за пореден път бе прекратено поради липса на кворум.\r\n\tМиналия четвъртък заседанието на ВСС приключи по трагикомичен начин точно преди обсъждането на препоръките на европейските прокурори за реформа на държавното обвинение. Точката бе внесена от Калин Калпакчиев от опозицията. Малко преди да дойде нейният ред членовете от мнозинството във ВСС започнаха да напускат. Така в залата останаха 13 членове на съвета – минималният брой, който крепи кворума.\r\n\tВ този момент Соня Найденова се развика, че тия членове на ВСС, които още са в залата, са станали заложници на онези, които са си тръгнали. Тя обяви, че иска да отиде до тоалетната и излезе. В залата останаха 12 души. В този момент председателстващият заседанието Димитър Узунов обяви, че кворумът е паднал и всички се разотидоха преди обсъждането на точката за прокуратурата.\r\n\tВ предложения от Цецка Цачева дневен ред фигурира първо приемането на отчет на ВСС по изпълнение на препоръките на Европейската комисия от последния мониторингов доклад. Следващите две точки са свързани именно с доклада на европейските прокурори, по които се предлага ВСС да си каже мнението.\r\n\tДокладът на петимата европейски прокурори излезе в края на декември миналата година. В него се предлага въвеждането на модифицирана версия на независимата прокуратура по румънски модел. Европрокурорите смятат, че в България в такава прокуратура трябва да се превърне Националната следствена служба. Според тях шефът на следствието не бива да е подчинен на Цацаров и трябва да има властта да разследва главния прокурор при съмнение за извършено престъпление.\n\n\r\n\tОтделно европейските прокурори предлагат българската прокуратура да подлежи на много по-голяма отчетност пред обществото, особено по знаковите дела. В техния доклад се казва, че главният прокурор трябва да поема лична отговорност за успеха или провала на големите дела. В края на доклада се казва, че България не бива да приема техните препоръки на парче, защото не би имало смисъл. Тези препоръки намериха място и в политическия доклад на Европейската комисия. Брюксел поиска от българските власти предоставяне на ясен ангажимент за приемане на препоръките на европейските прокурори (пътна карта).\r\n\tИ досега ВСС не е обсъдил доклада на европейските прокурори. Това може да не се случи и в четвъртък, ако няма необходимият кворум.", "date": "13:32 | 11 юли 2017 | ", "title": "Цачева свика извънредно ВСС, за да обсъди реформата в прокуратурата"}
{"url": "http://www.mediapool.bg/savetat-na-evropa-iska-ot-sloveniya-poveche-pomosht-za-kandidatite-za-ubezhishte-news266455.html", "text": "Словения трябва да ускори процедурите по предоставяне на убежище и да не прилага новия закон, който й позволява да затвори границите си за повечето незаконни мигранти. Това заяви комисарят на Съвета на Европа по правата на човека Нилс Муйжниекс, цитиран от Ройтерс.\r\n\tСловения \"се превръща в крайна дестинация за кандидати за убежище и властите трябва да подобрят качеството на услугите към тях, включително да скъсят процедурите по даване на убежище\", казва Муйжниекс в доклад. Той настоява бившата югославска република да уреди езикови курсове и по-лесен достъп до пазара на труда за мигрантите.\r\n\tПо данни на словенското министерство на вътрешните работи процедурата обикновено трае около седем месеца, но може да отнеме и повече от година. Миналата година в страната са били подадени 1308 молби за убежище, 170 от които са били одобрени.\r\n\tВ същото време Словения е притискана от Унгария и Австрия да затегне граничния контрол и да не пуска мигранти на тяхна територия, отбелязва Ройтерс. През януари словенският парламент прие закон, който позволява на властите да затворят границите за мигранти, ако решат, че това е необходима мярка за опазване на националната сигурност.", "date": "13:25 | 11 юли 2017 | ", "title": "Съветът на Европа иска от Словения повече помощ за кандидатите за убежище"}
{"url": "http://www.mediapool.bg/natsionalniyat-interes-na-bulgaria-e-da-podpishe-dogovora-s-makedoniya-news266473.html", "text": "Договорът за добросъседство с Македония няма да реши всички двустранни въпроси и не трябва да се товари със свръхочаквания и емоции, но ще доближи Скопие до членство в ЕС и НАТО, което е в интерес на България и целия регион. Докато обаче Македония е разтърсвана от вътрешни кризи и нестабилност, създава възможност на Москва и други фактори да дестабилизират Балканите и да ги отклонят от евроатлантическия им път, поради което е важно България да не се поддава на зачестилите провокации. Около такива послания се обединяват политици и външнополитически анализатори три седмици преди планираното подписване на договора между София и Скопие, който провокира напрежение и в двете държави.\r\n\tБившият външен министър в правителството на тройната коалиция Ивайло Калфин припомни, че искането на България е договорът да стъпи на декларацията от 1999 година, подписана от тогавашните премиери Иван Костов и Любчо Георгиевски, и така тя да стане официално част от международното право.\r\n\tПо думите му, ако властите в Македония отново се отдръпнат от договора, това ще бъде много лош сигнал в опита им да извадят Скопие от изолация.\r\n\t\"Няма как това да стане без да започнат да си говорят конструктивно с България и Гърция\", каза Калфин във вторник пред бТВ.\r\n\tСофия поиска подписването на договора още през 2008 г. по времето, когато Калфин водеше българската дипломация, и оттогава преговорите протичат с различни темпове, като дълго време Скопие умишлено блокираше процеса. Новият македонски премиер Зоран Заев обаче обяви, че е готов да подпише документа, за да придвижи страната си към Европейския съюз и НАТО. По време на визитата му у нас миналия месец  договорът да бъде подписан на 2 август в рамките на общо честване на Илинденското въстание. В същото време , че е готово и на компромиси в спора за името с Гърция, която от години блокира присъединяването й към НАТО.\n\n\r\n\t\r\n\tНай-спорните въпроси в двустранните отношения между България и Македония са признаването на македонския език, проблемите с общата история и претенциите на Скопие за македонско малцинство у нас.\r\n\tВъпросът с езика е решен още през 1999 година, припомни Ивайло Калфин.\r\n\tТогава декларацията бе подписана на български, македонски и английски език. Този формат ще се използва и при новия договор. Проблемът произлиза от това, че България първа призна Република Македония, но не и македонския език.\r\n\t\"Въпросът с езика е намерил решение. Ние сме признали република Македония. Не знам да има процедури за признаване на език, идентичност и други в международното право\", коментира Калфин.\r\n\tОчаква се въпросът с македонските претенции за малцинство да бъде решен по идентичен начин като в декларацията от 1999 година. Там е записано:\r\n\t\r\n\tТози текст се налага , според който тя трябва да се грижи за правата на македонските малцинства в Гърция и България.\r\n\tНай-сложен е въпросът с общата история. Очаква се в договора да бъде заложен текст, който да не позволява агресивното използване на темата и от двете страни, но едва ли това ще бъде универсално решение.\r\n\t\"Проблемът с историята няма как да бъде решен и не трябва да възлагаме подобни очаквания. Трябва да се научим да живеем с общата ни история\", отбеляза Калфин.\r\n\t\r\n\tСлед като македонският премиер Зоран Заев обяви, че е готов да подпише договора за добросъседство, той стана обект на  от страна на близката до Москва партия на бившия премиер Никола Груевски ВМРО - ДПМНЕ. От там обвиниха Заев, че предава националните интереси и поискаха договорът да не бъде подписван.\r\n\t\"Политиката изисква лидерство и смелост. Заев ще си отрежи главата, ако не направи нищо и влезе в коловоза на Груевски. Той трябва да покаже политическа смелост\", коментира по този повод Калфин.\r\n\tВ истерията срещу подписването на договора се включи и БСП. Депутатът от БСП зам.-председател на НС Валери Жаблянов заяви наскоро, че с този договор се признава македонският език и не се дават гаранции срещу евентуални претенции на Македония за тяхно малцинство у нас. Впоследствие лидерът на БСП  на партията и каза, че по принцип подкрепя договора, но изненадващо настоя първо да го види, пропускайки да отбележи, че проектодокументът е депозиран в секретното деловодство на парламента и бе разгледан от парламентарната външна комисия.\r\n\tПрезидентът в периода между 1997 и 2002 г. Петър Стоянов коментира, че България не трябва да се поддава на каквито и да е провокации на политическата конюнктура.\r\n\t\"Ние сме старата, голямата държава, ние имаме 1300 годишна история. Ние трябва да бъдем по-сдържани и да прощаваме когато трябва. Тази политика ще даде своите плодове в бъдещето\", посочи Стоянов пред БНТ.\r\n\tТой каза, че договорът , а отношенията ни трябва да се развиват на основата на разбиране и любов към хората в Македония без никаква ирония и сарказъм от българска страна.\r\n\tСтоянов добави, че не може да разбере тона на общественици, които се лутат между снизходителността и сарказма, в който се вместват вицове за македонците.\r\n\t\"Не може заради собствената си суета да се изявим като най-големите български патриоти, да разваляме нещо, което е градено с векове\", посочи Стоянов.\r\n\tОсновната съпротива срещу опита на новото македонско правителство да нормализира отношенията си с България и Гърция идват от близките до Москва партии в трите страни – ВМРО-ДМПНЕ, БСП и \"Златна зора\".\r\n\tПолитологът Огнян Минчев коментира в свой анализ, че не е никак странно, че Москва и Белград са активирали до максимум своите пети колони в София и в Скопие. По думите му Македония е ключов шанс на Москва да дестабилизира Балканите и да осуети развитието на евроатлантическата интеграция на региона.\r\n\t\"Кремъл разчиташе на Черна гора, известна с ентусиазираното си русофилство от 19 век насам. Но Подгорица обърна гръб на Москва и влезе в НАТО - може би защото през последните 15 години черногорците видяха за пръв път на живо доста руснаци - което повлия смущаващо на русофилството им... Ако Македония реши проблема с името и влезе в НАТО - подобно на своите съседи - единствената надежда на Путин остава република Сръбска в Босна и Херцеговина. Самата Сърбия вече заяви чрез своя премиер, че евроинтеграцията има приоритет пред връзките с Русия\", посочва Минчев (пълният текст на ).\r\n\t\r\n\tДиректорът на Софийския офис на Европейския съвет за външна политика Весела Чернева и директорът на Института за икономика и международни отношения Любомир Кючуков от своя страна в обща статия за  обясняват, че подписването на договора с Македония е въпрос на национален интерес. И Чернева, и Кючуков са работили по договора, като са известни с различните си политически убеждения. Чернева бе говорител на Външно министерство по времето, когато министър бе Николай Младенов, а Кючуков бе заместник на Ивайло Калфин.\r\n\t\"България да има един стабилен съсед. Този съсед да бъде коректен, приятелски и добронамерен. И най-важното, гражданите на България и на Република Македония да не бъдат разделяни, а за тях границата между двете държави да бъде просто формалност. Така най-накратко могат да се формулират българските интереси по отношение на нашата западна съседка\", посочват двамата автори.\r\n\tТе изтъкват, че македонизмът цели разделяне и изграждане на бариери – между държавите, но и между хората. И всеки публичен скандал между София и Скопие на практика обслужва тази задача.\r\n\t\r\n\tВ анализа се отбелязва, че договорът за добросъседство не е партиен и същевременно той не принадлежи на нито едно българско правителство.\r\n\t\"Неговото подписване е въпрос на национален интерес – и предполага политически и обществен консенсус. И такъв принципен консенсус продължава да бъде налице. Общо е политическото разбиране, че договорът трябва да следва българските позиции и интереси по проблемите на историята, езика, малцинствата и т.н., залегнали в Декларацията на премиерите на България и Р Македония от 1999 г. Задача на правителството е да намери тази форма на политически диалог и тези аргументи (без да нарушава общоприетите норми за водене на преговорен процес между държавите), които да разсеят всички политически и обществени съмнения по защитата на тези позиции при съгласуване на текстовете на договора\", посочват Чернева и Кючуков.\r\n\tСпоред тях отговорност на опозицията е междупартийното противоборство да не измести националния интерес.\r\n\t\"Подписването на българо-македонският договор не е просто двустранна задача. То има пряко отношение и към заявената българска амбиция Западните Балкани да се превърнат в приоритет на председателството на страната на Съвета на ЕС през 2018 г. След евентуалното подписване на Договора за добросъседство между България и Република Македония ще следва неговата ратификация в българския парламент. Би било лош атестат за българската политика като цяло – и за управляващи, и за опозиция, ако в резултат на постигането на една обща национална цел се получи ново разделение в българското общество\", завършва общата статия на Весела Чернева и Любомир Кючуков.", "date": "15:45 | 11 юли 2017 | ", "title": "Националният интерес на България е да подпише договора с Македония"}
{"url": "http://www.mediapool.bg/33-toto-izdanie-na-apoloniya-predlaga-73-sabitiya-news266474.html", "text": "За 33-ти път  ще се проведат в Созопол от 26 автуст до 5 септември.\r\n\tФестивалът ще бъде открит с концерт премиера на \"Мистерията на българските гласове\" под диригентството на Дора Христова. Следващите вечери на сцената на Амфитеатъра ще излязат изпълнители като Лили Иванова, Камелия Тодорова, Орлин Павлов, Люси Дяковска. Премиерен концерт за България и Европа ще изнесе и камерният ансамбъл \"Софийски солисти\" с диригент Пламен Джуров и солисти Георги Василев и Красимир Щерев.\r\n\tЗакупилите  получават както пълен достъп до всички събития на Фестивала. Билетите вече са в продажба, а цената им остава същата като миналогодишната.\r\n\tТеатралните постановки и кино прожекциите ще бъдат на сцената на читалище \"Отец Паисий\". На сцената на Археологическия музей акцентът пада върху класическата музика, с множество български изпълнители, връщащи се в родината специално за арт Фестивала. В Художествената галерия творци като Захари Карабашлиев, Милен Русков, Александър Секулов и други ще представят най-новите си произведения.\r\n\tДжаз концертите на Фестивала ще се състоят в Клуб Аполония/Сцена ОББ, с известни изпълнители като Живко Петров, Ангел Заберски, братя Владигерови и много други.\r\n\tЗа поредна година Обединена българска банка, като генерален спонсор на Празници на изкуствата ще връчи специална награда на талантлив и доказал се български творец.\r\n\tПървото издание на Фестивала се провежда през 1984 г., като от 1991 г. негов организатор е Фондация Аполония. Фестивалът има за цел да съхрани културните традиции, както и да подкрепи нови таланти в областта на всякакъв вид изкуства.", "date": "15:52 | 11 юли 2017 | ", "title": "33-тото издание на \"Аполония\" предлага 73 събития"}
{"url": "http://www.mediapool.bg/sadat-v-strasburg-potvardi-zabranata-za-nosene-na-burki-news266476.html", "text": "Европейският съд по правата на човека в Страсбург обяви, че забраната за носенето на бурки на обществени места не е в противоречие с правото на лична свобода и свободния избор на вероизповедание.\r\n\tСъдът се е произнесъл по жалбите на две жени, които живеят в Белгия. Те твърдят, че носенето на облекло, скриващо лицето им, е част от тяхната вяра, от нуждата им от себеизразяване, от свободата им и от личния им живот. Преди шест години Белгия прие закон, който забрани носенето на обществени места на облекло, закриващо лицето.\r\n\tЕвропейският съд обаче смята, че това ограничение е необходимо за нормалното функциониране на демокрацията. Според съда въвеждането на такава забрана е целесъобразно в обществата, които желаят да запазят възможностите за съжителстване.", "date": "16:30 | 11 юли 2017 | ", "title": "Съдът в Страсбург потвърди забраната за носене на бурки"}
{"url": "http://www.mediapool.bg/degradatsiyata-pri-izpolzvaneto-na-palezha-ot-yan-palah-do-dnes-news266477.html", "text": "Около истерията по повод паметника към НДК и последвалия палеж имам само един въпрос към тези, които споделят мнението на г-н Петър Волгин: смятат ли, че палежът на импозантната сграда в центъра на София от 26 август 1990 г., известна тогава като Партиен дом, беше акт на летитимна гражданска съпротива? Аз мисля, че това беше отвратително вандалско престъпление. А и изобщо мога да си представя само едно подпалвачество, което може да бъде назовано достоен акт на летитимна гражданска съпротива: това, което извърши Ян Палах на 16 януари 1969 г. Не знам дали г-н Волгин ще се съгласи, но има сякаш известна деградация при използването на палежа като протестно средство от Ян Палах до наши дни. А като че ли деградират и нашите реакции на случващото се. По този повод искам да припомня реакцията на поета Валери Петров във времена, когато беше опасно да се пише така:\r\n\tЯн Палах не е между живите вече,\r\n\tЯн Палах е нейде далече, далече,\r\n\tВисоко там нейде във въздуха син,\r\n\tнад Прага трептящ като дъх на бензин,\r\n\tЕдин миг, едно тяло с пламтящи коси -\r\n\tпреди миг само бил и вече не си ...\r\n\tЯн Палах го няма, а у нас нито звук,\r\n\tЯн Палах го няма, а ний сме си тук,\r\n\tи бензинът е нашият и го помниме ние\r\n\tкак във лъскава струя от сондата бие\r\n\tи как с него по бузите се мажат със смях\r\n\tВанюша, Катюша, Алексей, Абдулах !\r\n\tФилми, книги, идеи, къде сте в живота ?\r\n\tНима сте измислици на два Дон Кихота\r\n\tи нищо, и нищо от Вас не остава,\r\n\tосвен това облаче дим над Вълтава\r\n\tи тоз вик \"Свобода !\" едва чут, едва чут\r\n\tв януарския въздух, синьо - розов от студ ?\r\n\tЯн Палах го няма и така ни се пада -\r\n\tсега всеки си има своя вътрешна клада,\r\n\tна която страхлив, разтреперан и ням,\r\n\tсе самоизгаря от мъка и срам!", "date": " | 16:45 | 11 юли 2017 | ", "title": "Деградацията при използването на палежа от Ян Палах до днес"}
{"url": "http://www.mediapool.bg/tsatsarov-i-asotsiatsiyata-na-prokurorite-v-konflikt-za-promenite-v-sadebniya-zakon-news266450.html", "text": "Сотир Цацаров и лоялната му Асоциация на прокурорите се оказаха в конфликт за скандалните промени в съдебния закон, които целят да се прекрати външното финансиране на магистратски организации, да се ограничи правото на магистрати за свободно сдружаване и т.н.. Главният прокурор обясни, че е допустимо магистратите да получават финансиране от ЕС, но не и от фондации и чужди граждани. Прокурорската организация смята, че подобна забрана ще засегне пряко независимостта на сдруженията на съдии, прокурори и следователи.\r\n\tТова е първото по-среизно разминаване между шефа на държавното обвинение и Асоциацията на прокурорите, която досега бе неизменно на страната на Цацаров - като се започне от съдебната реформа и се стигне до всички по-сериозни скандали, засягащи Цацаров.\r\n\tПреди седмица депутати от ГЕРБ и от \"Обединени патриоти\" внесоха в парламента законопроект, с който се забранява външното финансиране на съсловните магистратски организации, включително от европейските фондове. Атаката целеше директно прореформаторския Съюз на съдиите в България, но се оказа, че ще бъдат засегнати и други организации, включително Асоциацията на прокурорите.\r\n\tВ проекта е заложен и пряк удар срещу Съюза на юристите чрез въвеждането забрана за участие на съдии, прокурори и следователи в управата на различни от техните професионални сдружения. Това поставя под съмнение бъдещето на Съюза на юристите в България, който е най-старата юридическа организация в страната.\r\n\tГлавният прокурор обясни във вторник, че забраните са оправдани, защото към магистратите трябва има по-високи изисквания, което изключвало те да работят по проекти, спонсорирани от чужди държави.\n\n\r\n\t\"Проектът, който е предложен, се нуждае от известна корекция. България е страна, пълноправен член на Европейския съюз – следователно не може да бъде забранено на магистратските организации да участват в проекти, които са на ЕС. Но всякакви други външни донори - било те фондации, било фондации, зад които стоят определени държави, било частни лица - те са несъвместими със статута на магистрата. Безплатен обяд няма - и в грантовете също няма безплатен обяд\", каза главният прокурор.\r\n\tАсоциацията на прокурорите обаче е категорично несъгласна с подобна позиция. Организацията настоява управляващите да оттеглят или отхвърлят поправките в съдебния закон, защото е дискриминационен и недопустимо подозира магистратите в корупционно поведение.\r\n\t\"Управителният съвет на Асоциацията на прокурорите в България се противопоставя категорично на предложението за ограничаване на източниците за формиране на бюджета на професионалните сдружения на магистратите. Заявяваме, че в дейността си сме били против и не сме приемали дарения, в които като правен акт може да се търси мотив и да се подозират ангажименти с корупционен компонент\", се казва в писмо на прокурорите до председателя на Народното събрание.\r\n\tИнтересно в случая е, че докато бе пловдивски съдия Сотир Цацаров участва в редица проекти, финансирани от САЩ и американски донори. Това включва проекти на Американската агенция за международно развитие (USAid) и Фондация \"Америка за България\". Тогава той не виждаше проблем с това финансиране. Сега обаче Цацаров се солидаризира почти изцяло с позициите на управляващите и на кръга медии около Делян Пеевски, които водят война срещу Съюза на съдиите в България (ССБ). Съдийският съюз работи по множество проекти, финансирани от фондации, включително Фондация \"Америка за България\".\r\n\tНаред с това Цацаров подкрепи и въвеждането на кадрови бонус за членовете на сега действащия Висш съдебен съвет. Предложението предвижда членовете на ВСС да могат да си изберат в кой съд да се върнат след края на мандата им. Условието е да е от същото ниво в системата, което членове са заемали преди да влязат във ВСС. Бонусът е значителен, защото позволява на преместване в друг град без конкурс. Според Цацаров по този начин щяло да се поправи едно недоразумение, защото сега законът предвиждал такава опция само за магистратите, които отиват на работа в изпълнителната власт.\r\n\t\r\n\tВъв вторник Асоциацията на прокурорите обяви, че ръководи своята дейност на базата на принципи, приложими за всички сдружения на частното право. Поради тази причина налагането на ограничения специално за магистратските организации би било дискриминационно и ще противоречи на конституцията. Според организацията е \"нелогично и неприемливо\" да се допусне законодателно ограничение за участие в проекти с външно финансиране, които се печелят в конкурсни процедури, основани на ясни и прозрачни разпоредби.\r\n\t\"Предложените изменения ще доведат до забраната за участие в проекти, които се финансират по линия на Европейската комисия и които са официално договорени с правителството на Република България\", се допълва в писмото.\r\n\tПрокурорската организация напомня, че чрез външно финансиране тя е постигнала \"успехи, с които се гордее\".\r\n\t\"В доклада на Европейската комисия за България относно изпълнението на политиките на ЕС в областта на околната среда за 2016 г. е дадена висока оценка на дейността на Асоциацията на прокурорите в България по приключилия проект на тема \"Повишаване на контрола и спазването на правилата, установени в законодателството за опазване на околната среда и управление на рисковете\". Същият проект е реализиран с финансовата подкрепа на тематичен фонд \"Сигурност\" на Българо-швейцарската програма за сътрудничество, за намаляване на икономическите и социални неравенства в рамките на разширения ЕС\", казва Асоциацията на прокурорите.\r\n\tСпоред организацията забраната магистрати да бъдат финансирани от чужбина за научна или преподавателска дейност, звучи изкуствено и необосновано. Асоциацията смята за \"необоснована и ненужна\" предложената забрана за участие на магистрати в професионални сдружения на \"други юристи\".\r\n\t\"Това поставя под въпрос членството на Асоциацията на прокурорите в България в Международната асоциация на прокурорите, на която сме уважаван от ръководството и партньорите ни член. В международен план подобни ограничения ще доведат до необратимо уронване на престижа на България\", казват от организацията.\r\n\tВ заключение прокурорската организация напомня на управляващите, че подобни промени в закона ще засегнат свободата на магистратите да се сдружават, която е гарантирана от конституцията.\r\n\tДосега Съюзът на съдиите и Съюзът на юристите реагираха остро на предложенията и настояха за тяхното оттегляне, защото са противоконституционни. Те бяха подкрепени от близо 20 авторитетни български неправителствени организации.", "date": "16:55 | 11 юли 2017 | ", "title": "Цацаров и Асоциацията на прокурорите в конфликт за промените в съдебния закон"}
{"url": "http://www.mediapool.bg/moskva-se-gotvi-da-izgoni-30-diplomati-ot-sasht-kato-otvetna-myarka-news266478.html", "text": "Москва може да изгони 30 американски дипломати като ответна мярка срещу конфискуването на руска дипломатическа собственост в САЩ, пише руският вестник вестник \"Известия\", позовавайки се на източници в руското Министерство на външните работи.\r\n\tПредвижда се също възбрана на обекти на американска собственост в Русия, добавя изданието, цитирано от агенция БГНЕС.\r\n\tРуската страна била принудена да вземе такива мерки заради решението на Вашингтон да не връща собствеността на руското посолство, която е под арест от миналия декември.\r\n\tВъв вторник руският външен министър Сергей Лавров изрази възмущението си от това, че Вашингтон още не е решил въпроса с руската дипломатическа собственост, върху която в САЩ беше наложен запор. В изявление по тв канал \"Россия 24\" Лавров каза, че е \"просто срамно\" от страна на Вашингтон да остави този въпрос във висящо положение, предаде Ройтерс. Лавров участва в среща на ОССЕ на равнище външни министри в австрийския град Мауербах.\r\n\t\"Положението е възмутително\", констатира той и добави: \"Смятам, че за велика страна като САЩ, радетел за международното право, е просто срамно да остават положението във висящо състояние\".\n\n\r\n\tЛавров отбеляза, че Москва обсъжда ответни мерки, но отказа да коментира публично какви ще бъдат те. По думите му предишната администрация на Барак Обама \"отрови до максимум американско-руските отношения\", когато миналия декември блокира дипломатическа собственост на Русия на американска територия.\r\n\tПо повод това изявление руски медии припомниха, че към края на декември миналата година администрацията на Обама наложи нови санкции на Русия заради намесата й в президентските избори в САЩ и оказван натиск върху американски дипломати в Русия. Двадесет и петима дипломатически служители от Русия бяха обявени за персона нон грата, а две дипломатически вили, собственост на Русия, в щатите Ню Йорк и Мериленд бяха блокирани.\r\n\tСпоред източника на вестник \"Известия\", решението на САЩ принуждава Русия да отговори реципрочно – да върне около 30 американски дипломати, работещи в Русия, и да въведе ответни санкции спрямо американската собственост в Русия. Москва не би искала да предприема подобни мерки, но и не може да остави без отговор неприятелските действия на Вашингтон, отбелязал източникът.\r\n\t\"Има предварителна договореност за среща между зам-министъра на външните работи Сергей Рябков и първия зам-държавен секретар Томас Шенън. Ако компромис не бъде постигат и на нея, ще ни се наложи да отидем на подобни мерки\", добавил източникът.", "date": "17:16 | 11 юли 2017 | ", "title": "Москва се готви да изгони 30 дипломати от САЩ като ответна мярка"}
{"url": "http://www.mediapool.bg/sporazumenieto-es-ukraina-e-ratifitsirano-ukraintsite-veche-patuvat-bez-vizi-v-es-news266479.html", "text": "Процесът по ратификация на споразумението ЕС-Украйна приключи, съобщи Съветът на ЕС във вторник. С това пълното прилагане на документа започва от 1 септември.\r\n\tСпоразумението, подписано преди три години, действа частично от 2014 г., но предварителното му прилагане в търговската му част започна едва от началото на тази година. Според официалната статистика търговският обмен между ЕС и Украйна е нараснал с една трета от началото на годината.\r\n\tОт днес влезе в сила отпадането на визовия режим за украински граждани, които пътуват до ЕС с биометрични паспорти за срок до 90 дни. Съветът отбелязва, че отсега нататък се открива пътят за всеобхватно сътрудничество с Киев в областите на външните работи и международната сигурност, миграцията, данъчното облагане, финансите, науката, технологиите, образованието.\r\n\tПриключването на процеса по одобрение на споразумението за асоцииране бе обявено ден преди свиканото за утре двудневно заседание ЕС-Украйна в Киев. На предстоящата среща ще бъде отбелязан новият етап в двустранните отношения и ще бъде потвърдена позицията на ЕС за териториалната цялост на Украйна и необходимостта от изпълнението на договореностите от Минск.", "date": "17:22 | 11 юли 2017 | ", "title": "Споразумението ЕС-Украйна е ратифицирано, украинците вече пътуват без визи в ЕС"}
{"url": "http://www.mediapool.bg/agentsiyata-po-hranite-izteglya-ot-pazara-opasni-detski-bio-biskviti-news266480.html", "text": "Агенцията по безопасност на храните изтегля от пазара детски био-бисквити с вкус на ябълка марка \"Белкорн\". Причината е установено наличие на акриламид над допустимата стойност.\r\n\tАкриламидът е вещество, което се образува при топлинна обработка на храните. Най-често при пържени картофи, чипс, зърнени закуски и бисквити. Здравните власти го определят като вреден и вероятен канцероген.\r\n\tПредупреждение за проблемните детски бисквити е пристигнало у нас по европейската система за бързо оповестяване, а продуктът е произведен в Белгия. Първата партида, която се изтегля е със срок на годност до ноември тази година и е по магазините от месец май, като са внесени около 300 пакета. Почти цялата втора партида, със срок на годност до май 2018 г., е в склада на вносителя.\r\n\t\r\n\tФирмата -вносител е уведомила всичките си клиенти чрез сайта си и съобщения в магазинната мрежа. Агенцията по храните приканва потребители, закупили такива бисквити, да ги върнат, ако не са ги консумирали.", "date": "17:26 | 11 юли 2017 | ", "title": "Агенцията по храните изтегля от пазара опасни детски био бисквити"}
{"url": "http://www.mediapool.bg/tomislav-donchev-i-denitsa-zlateva-sa-podminali-nerednostite-v-ndk-news266475.html", "text": "Вицепремиерът Томислав Дончев, който беше принципал на НДК от 5 август 2015 г. до началото на 2017 г., е знаел за проблемите в дружеството още от самото начало. За този период той не се е наел да търси отговорност от изпълнителния директор на дружеството Мирослав Боршош. Следващият принципал на НДК – вицепремиерът по европредседателството в служебното правителство Деница Златева, е одобрила финансовия отчет на ръководството за 2016 г., с което го е освободила от финансова отговорност. Лиляна Павлова, която пое щафетата от Златева през май т.г., за по-малко от два месеца открива нередности при управлението на милионите бюджетни средства, отпуснати за ремонта на НДК, и уволнява Боршош.\r\n\tТака изглежда предисторията на скандала с НДК, избухнал в края на юни около директора му Боршош, чието уволнение, връщане на поста и подаване на оставка в рамките на три дни провокира множество въпроси и доведе до формирането на специална комисия по настояване на БСП.\r\n\tНа първото заседание на комисията във вторник бяха изслушани Томислав Дончев, Лиляна Павлова и министърът на културата Боил Банов, който стана принципал на НДК, след като премиерът Бойко Борисов го отне от Павлова.\r\n\tПавлова уволни Мирослав Боршош на 26 юни заради множеството установени от нея нередности в рамките на 4 проверки, свързани с ремонта на сградата за целите на председателството на България на Съвета на ЕС. Два дни след това по искане на премиера Бойко Борисов  от портфолиото на Павлова и го прехвърли към министъра на културата Боил Банов, а Боршош запази поста си като директор. Само ден след това – на 29 юни, , докато текат назначените проверки от различни контролни органи и от прокуратурата. На 30 юни пък Боил Банов  – Ангел Митев, чийто избор също бе представен като временен.\r\n\t\n\n\r\n\t\r\n\t\"Бях принципал на дружеството година и половина\", започна изложението си Дончев. Той обясни, че през този период дружеството е генерирало сериозна загуба, например 9.2 млн. лв. за 2015 г., но това не било причина за уволнението на Боршош, защото имало и много други държавни фирми на загуба. \"Неведнъж съм имал разговори с изпълнителния директор заради трупаните загуби. Отговаряно ми беше, че 2/3 се дължи на амортизация, а останалото е заради инвестиции в нови пространства\", каза Дончев.\r\n\tТой информира, че четири пъти през 2016 г. е изисквал от ръководството на НДК бизнес план за финансова стабилизация на дружеството, но такъв не му е бил представен.\r\n\tЕдинствената финансова инспекция, правена на НДК в неговия мандат, е разкрила дребни нередности, които не са свързани с ремонта на комплекса, стана ясно още от думите му.\r\n\t\"Г-н Дончев, защо не уволнихте незабавно този човек? Кой е този министър, който ще държи година и половина такъв директор, който няма бизнес план и носи по 10 млн. лв. загуба на година\", попита Румен Гечев от БСП. Той многократно настояваше защо толкова дълго е търпяно ръководството на Боршош, при положение че е било видно, че той допуска груби нередности.\r\n\t\"За решението да не предложа отстраняване, нося своята отговорност. Няма да давам информация за всички нюанси\", отговори на депутатите Томислав Дончев. Той обясни, че \"нюансите\" са свързани със структурния проблем с НДК – дали целта на дружеството да бъде да печели от наеми или да бъде доставчик на качествена културна продукция, от която понякога се трупат загуби. В своя защита Дончев изтъкна, че има възторжени писма от културни дейци, които изказвали силно одобрение на подкрепата за културата от страна на Мирослав Боршош.\r\n\t\r\n\tВицепремиерът в служебното правителство Деница Златева е разрешила увеличението с 50% на стойността на договорите за строително-монтажни работи (СМР) и за озвучителна техника, обяви министърът на културата Боил Банов.\r\n\tОсвен това два дни преди да сдаде поста си тя е освободила от финансова отговорност ръководството на НДК, включително Мирослав Боршош, като е одобрила финансовия отчет на дружеството за 2016 г., посочи още той.\r\n\tОсвен това по времето на Златева са одобрени и 4 млн. лв. други разходи.\r\n\tЗлатева е била поканена на заседанието на парламентарната комисия, но отговорила с писмо, че няма да може да присъства, тъй като е в командировка в САЩ, а по-късно и в отпуск, до 25 юли.\r\n\t\r\n\tЗа разлика от двамата си предшественици, Лиляна Павлова за по-малко от два месеца (тя е принципал на НДК от 10 май 2017 г. до 26 юни, бел. ред.), решава да предприеме мерки срещу нередностите, извършвани от ръководството на НДК, в резултат на което Борисов й отне контрола върху дружеството.\r\n\tПо инициатива на Павлова са извършени четири проверки на дружеството – от Главния инспекторат към Министерски съвет, от Агенцията за държавна финансова инспекция, от външен одитор и от ДНСК.\r\n\tМинистърката установява, че е налице трайна тенденция на финансови загуби в дружеството. То има неодобрени финансови отчети или отчети, подписани с резерви, за финансовите 2015 г. и 2016 г. За първите пет месеца на 2017 г. компанията е натрупала нова загуба в размер на 3 млн. лв.\r\n\tПавлова е изискала от Боршош куп документи, които не са й били представени – актуален бизнес план, инвестиционен план, оздравителен план, правила за провеждането на обществени поръчки и др.\r\n\tОсвен това за част от строително-монтажните работи (СМР) не са получени съответните разрешителни, в резултат на което и към момента основният ремонт на сградата е спрян. До 5 май СМР са извършвани без задължителния по закон стоителен надзор.\r\n\tПроверките са регистрирали и нарушения в процедурите по провеждане на обществените поръчки за ремонта, но договорите са в сила и се изпълняват, посочи още Павлова.\r\n\tПо договора за основен ремонт с краен срок 30 септември 2017 г. е имало регистрирано закъснение с графика в рамките на един месец. Не са правени навреме и всички необходими плащания.\r\n\tПо време на служебното правителство са започнали процедури за анексирането на два от трите договора на НДК, свързани с председателството – за СМР и за доставка на озвучителна техника, като и в двата случая увеличението е с 50%, каза още Павлова.\r\n\t\r\n\tНе е вярно, че заради проблемите с НДК събитията от европредседателството ще се преместят в друга сграда, каза още Лиляна Павлова по повод слуховете, че за целта се обмисля \"Интер Експо Център\".\r\n\tМинистър Боил Банов пък пое твърд ангажимент подготовката да бъде приключена \"качествено, в срок и законосъобразно\".\r\n\tПо думите му срокът за приключване на ремонта ще бъде спазен, като не уточни дали това е 30 септември или 31 октомври заради забавянето, за което спомена Павлова. Банов каза, че до дни се очаква \"Архитектура и градоустройство\" към Столична община да издаде необходимите разрешителни, така че основният ремонт на сградата да продължи. Текущият ремонт продължава и той не е бил спиран, каза още министърът. По договора за озвучителната техника няма забавяне, там всичко се изпълнява в срок.\r\n\t\"Строително-монтажните работи досега са изпълнени на 60%\", каза още министърът.\r\n\tПо отношение на контрола върху строителството той обясни, че инвеститорският контрол е от един човек, но лично той сложил \"борд\", който упражнявал много по-строг контрол. \"Почти денонощно проверяват всичко – плочка по плочка, квадрат по квадрат\", посочи Боил Банов.\r\n\t\r\n\tФалшива новина са спекулациите, че на България може да й бъде отнето председателството на Съвета на ЕС заради НДК, коментира още Лиляна Павлова.\r\n\tПо думите й макар да е имало незаконосъобразни действия при процедурите договорите, включително с основния изпълнител \"Галчев инженеринг\", са в сила и са законни.\r\n\tБългария е избрала Брюксел-базирано председателство, при което над 1500 заседания ще се проведат в Брюксел, Страсбург и Люксембург, а около 200 срещи – в София, включително 1 среща на високо ниво, 12 неформални съвета на министрите и 30 други срещи на високо ниво.\r\n\tПо отношение на критиките на БСП, че авторът на основния идеен проект за ремонта – арх. Любомир Станиславов, е лишен от пълна проектантска правоспособност на 30 май т. г. от Камарата на архитектите, Павлова каза, че в момента архитектът обжалва решението и дотогава той е правоспособен. Освен това, подобно решение не би имало действие назад във времето и няма да опорочи процедурите, каза още министърът.", "date": " | 17:27 | 11 юли 2017 | ", "title": "Томислав Дончев и Деница Златева са подминали нередностите в НДК"}
{"url": "http://www.mediapool.bg/skopie-i-nie-i-bulgaria-shte-podpishem-dogovora-s-gordo-izpravena-glava-news266481.html", "text": "Постигнатият компромис е добра основа за подписването на договора за добросъседство с България, заяви македонският външен министър Никола Димитров.\r\n\tТой посочи обаче, че огласяването на точните формулировки сега може да повлияе на консултациите между двете държави.\r\n\t\"Това, което мога да кажа е, че македонската и българската страна се ръководеха от началото от тезата, че \"ако те унищожа, ще унищожа и себе си\". Постигнатият компромис е добра основа да бъде подписан договора и ние, и България с горда и изправена глава ще го подпишем\", каза македонският външен министър на обща пресконференция с германския държавен секретар към Министерството на външните работи Михаел Рот.\r\n\tТой припомни, че има още три седмици до посещението на премиера Бойко Борисов в Македония, през които ще се уточнят детайлите и ще бъдат информирани \"другите политически актьори и обществеността“.\r\n\t\"Новото правителство предприе множество мерки, които трябва отново да създадат доверие с Гърция, но и с България\", заяви от своя страна германският дипломат в отговор на зададен въпрос.\n\n\r\n\tПо думите му, цитирани от БГНЕС, той е сигурен, че македонското правителство ще работи и занапред за намаляване на напрежението и изграждане на доверие.\r\n\t\"Доколкото ръката е протегната, аз очаквам от другата страна да стисне тази протегната ръка. Никой извън Македония и извън Гърция не разбира този спор (за името), който изцяло е абсурден. Историята трябва да си остане история и трябва да вървим заедно към бъдещето. Германия е готова да помогне в тази посока“, посочи Рот.\r\n\tПремиерите  договорът, който трябва да изчисти спорните въпроси между двете страни и да разчисти пътя на Скопие към ЕС и НАТО, да бъде подписан на 2 август в рамките на общо честване на Илинденското въстание. От тогава Заев е  от страна на опозиционната ВМРО-ДПМНЕ, която го обвини, че предава националните интереси.\r\n\tВъв вторник шестима депутати от ВМРО-ДПМНЕ изпратиха писмо до Заев и министъра на външните работи Никола Димитров с искане да бъде разкрито съдържанието на готвения договор за добросъседство и да бъде проведен дебат в парламента.\r\n\tДепутатът Илия Димовски каза, че до тях е стигнала информация от редица български медии, че депутатите в българския парламент вече са имали възможност да разгледат проектодоговора.", "date": "17:36 | 11 юли 2017 | ", "title": "Скопие: И ние, и България ще подпишем договора с гордо изправена глава"}
{"url": "http://www.mediapool.bg/chetirima-prokurori-se-proveryavat-zaradi-otkazi-da-razsledvat-obvinyaem-za-ubiystvo-news266482.html", "text": "Четирима прокурори и няколко служители на МВР са подценили редица жалби срещу арестувания за зверското убийство на приятелката си Стефан Станев, обяви във вторник главният прокурор Сотир Цацаров.\r\n\tТой даде специален брифинг, посветен на проверка, извършена по информация от бившата съпруга на обвиняемия Благовеста Пенева, че многократно е сигнализирала разследващите за заплахите за убийство, отправяни й от Станев. Впоследствие той бе арестуван за жестокото убийство на приятелката му Виола Николова, извършено на 23 юни в София.\r\n\tОт думите на Цацаров стана ясно, че по сигнали на Пенева за образувани общо 5 преписки срещу Станев, като само една от тях е прераснала в досъдебно производство. Всички тези жалби са подадени преди убийството на Виола Николова.\r\n\t\"Прости ми, Виола, направих каквото можах, прости ми, че не те опазих\", написа неотдавна бившата съпруга на задържания във Фейсбук, добавяйки, че прокуратурата и полицията отказват да разследват сигналите й.\r\n\tСпоред данните от проверката, изнесени от главния прокурор, единственото разследване срещу Станев е образувано по преписка от 16 май т.г. в Трето РПУ. Става въпрос за сигнал за закана с убийство, подаден от Пенева на 1 май. По този случай се води дело от 28 юни – 5 дни, след като бе извършено убийството на Виола.Приготвил съм ти инвалидна количка\". По този случай Дияна Векилова от Софийската районна прокуратура отказва да образува досъдебно производство без да посочи мотиви за това.\r\n\tНяколко дни по-късно Благовеста Пенева отново подава сигнал за закани с убийство, отправени й от Станев. Този път преписката е в Трето РПУ. Тя също не прераства в разследване, а единственият резултат от нея е, че на Станев е съставен предупредителен протокол от полицията, в който той заявява, че не планира престъпление.\r\n\tМеждувременно прокурор Велин Воденичаров постановява отказ от разследване по случая, аргументирайки се с обстоятелството, че бившият мъж на Пенева бил на лечение в клиника през 2015 г., където заключили, че е невменяем.\r\n\t\"Известен факт е, че невменяемостта се установява само към момента на извършване на престъплението и това се установява с експертни знания\", отбеляза по този повод Цацаров във вторник.\r\n\tНа 20 юли 2016 г. в Трето РПУ е образувана нова преписка срещу Станев. Тя отново е по жалба на Благовеста Пенева и отново по нея е постановен отказ за образуване на досъдебно производство – този път от прокурор Валери Василев.\r\n\tДва месеца по-късно бившата жена на Станев подава във Второ РПУ нов сигнал срещу него – за това, че проникнал с взлом в къщата на майка й и сестра й. Пратеният на място патрул установява, че мъжът действително е проникнал в къщата, след което обаче Софийската районна прокуратура постановява поредния си отказ да го разследва.\r\n\tПо думите на главния прокурор всички тези откази ще бъдат отменени, въпреки че това няма да доведе до \"удовлетворение на пострадалите\". Освен това е разпоредена проверка на работата на всеки от споменатите обвинители, чийто резултати също ще бъдат обявени публично.", "date": "17:38 | 11 юли 2017 | ", "title": "Четирима прокурори се проверяват заради откази да разследват обвиняем за убийство"}
{"url": "http://www.mediapool.bg/sadiya-metodi-lalov-e-predlozhen-za-uvolnenie-zaradi-skandal-za-izsahnala-livada-news266483.html", "text": "Бившият шеф на Софийския районен съд Методи Лалов е предложен за уволнение от сегашния началник на съда Стефан Милев с аргумента, че е накърнил престижа на съдебната власт. В официалното съобщение на съда не се споменава името на Лалов, нито причините за исканото уволнение.\r\n\tПо неофициална информация Лалов се е държал грубо със служителката в сектора за управление и контрол при стопанисването на съдебното имущество към СРС Ганка Иванова, съобщава сайтът \"Правен свят\". Съдия Лалов я заплашвал с уволнение, отнесъл се подигравателно с нея. Той ѝ бил казал, че следващия път ще я накара да влезе в тревата в двора на сградата на съда на бул. \"Цар Борис III\" (бившата сграда на ГУСВ), за да я заснеме с телефона си.\r\n\tСлучаят се е разиграл на 5 юли тази година.\r\n\tПред Mediapool Лалов призна, че е имал разговор с Иванова по повод състоянието на тревното покритие пред сградата, но отрича да я е заплашвал с уволнение, защото няма правомощия да стори това.\r\n\t\"Няма съмнение, че следя как се стопанисва имуществото на съда, тъй като се чувствам пряко ангажиран с това. Това бе част от дейността ми като бивш председател на СРС. Няма да крия, че помрънках (на Ганка Иванов), защото тревата, храстите и цветята бяха изсъхнали. Казах й: \"Как не ви е срам?\". Снимах тревата. Имаше и други неща занемарени по сградата на съда. Но никога не съм заплашвал никого с нищо. Не се притеснявам от наказание и затова се чувствам свободен да говоря нещата, както ги виждам\", коментира Лалов.\n\n\r\n\tТой не отхвърли възможността служителката на съда да е пуснала подобна жалба \"под чуждо въздействие\". Съдията обясни, че преди това е подал сигнал до шефа на съда Стефан Милев за проблемите с поддръжката на сградата. В това писмото предупредил, че ако не се предприемат мерки, ще сезира ВСС.\r\n\tПреди седмица ръководството на Софийския районен съд забрани на Методи Лалов да посещава \"военното НДК\", където ще се помещава Наказателното отделение на районния съд. Причината отново бе, че той твърде често се навърта в сградата и снима как върви ремонтът.\r\n\tЛалов беше председател на СРС от края на 2013-та до началото на 2017 година. Благодарение на неговите усилия и настояване Софийският районен съд получи пари и ремонтира сградите на бившото ГУСВ (на бул. \"Цар Борис III\") и \"военното НДК\", за да може да се изнесе от сегашната пренаселена сграда в \"Лозенец\".\r\n\tПрез последните седмици Лалов постоянно публикува в профила си във \"Фейсбук\" критики към настоящото ръководство на Софийския районен съд за начина, по който се поддържат ремонтираните сгради. Има и множество снимки, с които Лалов откровено държи да подчертае, че ремонтът на сградите е негово дело.\r\n\tОт началото на година бившият шеф на Софийския районен съд се превърна в най-проверявания магистрат в страната. Преди месец ВСС му образува дисциплинарно производство заради създадената от него „лоша“ организация на работа в районния съд.\r\n\tСлучващото се с Лалов показва какво става с един съдия, който си позволи да се противопостави и да заклейми управляващото лоби във ВСС. През декември той инициира най-големия съдийски протест до момента пред сградата на ВСС, изкарвайки на улицата стотици магистрати и съдебни служители срещу зависимостите в съдебната система. Конкретният повод за демонстрацията бе фактът, че от години ВСС игнорира проблемите на най-натоварения съд в страната. Лалов е сред малцината действащи магистрати, които си позволяват остро да критикуват кадровиците във ВСС.\r\n\tОтговорът на ВСС бе да назначи бившия прокурор Стефан Милев за временен шеф на Софийския районен съд. Решението бе скандално, защото ВСС игнорира напълно мнението на районните съдии. Преди да стане шеф Милев имаше по-малко от една година стаж като съдия.\r\n\tПо това време ВСС обяви война на Лалов, изпращайки сигнал срещу него до прокуратурата за проведена от него обществена поръчка с мултифункционални принтери. Нередности в поръчката бяха открити при одит на Сметната палата, която можеше и сама да сигнализира държавното обвинение, ако имаше данни за престъпление. Любопитното в случая е, че това бе първият път, в който ВСС праща одит на Сметната палата към прокуратурата.\r\n\tПосле Лалов бе заплашен от ВСС, че ще бъде проверяван и за течовете във \"военното НДК\", въпреки че е алармирал многократно за бездействието на ВСС и правосъдното министерство по казуса. След това съдията бе наказан със забележка заради забавени дела. Междувременно магистратът беше посетен от служители на ДАНС по искане на прокуратурата. Оказа се, че той е проверяван на най-високо ниво за освобождаването на чистачка и деловодителка.", "date": "17:45 | 11 юли 2017 | ", "title": "Съдия Методи Лалов е предложен за уволнение заради скандал за изсъхнала ливада"}
{"url": "http://www.mediapool.bg/knsb-iska-14-mlrd-lv-ot-byudzhet-2018-news266484.html", "text": "Почти 1.4 млрд. лв. ще иска КНСБ от държавния бюджет за следващата година. Това стана ясно на семинар на конфедерацията в Белчин Баня. От тази сума почти 920 млн. лв. са за заплати. Още 472 млн. лв. са капиталовите разходи и допълнителните плащания от хазната, обяви лидерът на синдиката Пламен Димитров.\r\n\tПрез миналата година синдикатът искаше 1,25 млрд., от които получи близо 700 млн. лв.\r\n\t\"Това показва, че нашите искания се чуват и са възможни. Скоро ще седнем да преговаряме отново с финансовия министър\", заяви президентът на КНСБ.\r\n\tАко растежът върви в рамките на очакванията от кабинета, няма проблем да се даде тази сума, заяви Димитров. Според сметките на правителството в края на мандата БВП трябва да нарастне с 30 млрд. лв. Това означава поне 3 млрд. лв. на година повече. Дори и без планираните мерки за повишаване на събираемостта на приходите, исканите от КНСБ средства може да бъдат дадени, отсече лидерът на синдиката. Аргументи в тази посока дава и ниското бреме на държавния дълг спрямо БВП, както и липсата на дефицит в сметките на финансовото министерство.\r\n\t\"Всъщност това, което искаме, е допълнителен 1% от БВП на страната, не виждам проблем той да се преразпредели през държавния бюджет\", аргументира се Пламен Димитров.\r\n\tБизнесът също не би трябвало да има проблем да увеличи заплатите. Сметките на КНСБ сочат, че от всеки лев брутна добавена стойност, за заплати се отделят едва 20 ст. За сравнение в Западна Европа това преразпределение между труда и капитала е 50:50.\r\n\tМежду 100 и 250 лв. месечно увеличение на заплатите искат отделните федерации към КНСБ, които представляват 300 000 работещи българи, стана ясно още на семинара.\r\n\tВъв висшето образование ще се борят за 150 лв. увеличение, заяви председателят на Синдикат \"Висше образование и наука\" доц. Лиляна Вълчева. В държавното управление ще се настоява за 25 на сто увеличение на заплащането или близо 150 лв. на човек, каза председателят на синдиката на държавните служители Кръстьо Боянов.\r\n\tСпоред лидера на синдикат \"Огнеборец\" Венцислав Станков увеличението на бюджета на МВР трябва да бъде с 277 млн. лв., а възнагражденията на огнеборците да нарастнат с 200-250 лв.\r\n\tВ здравеопазването КНСБ ще се бори за скок на заплатите в детските градини и ясли с поне 120 лв., а в Спешна помощ – за ръст от 10 на сто. 20% увеличение искат и работещите в земеделието, в частност хората, които се борят с градушките и тези от системата на земеделското министерство.\r\n\tВ енергетиката пък заплатите представляват минимален процент от цената на тока. Ако се увеличат с 20 на сто, то електричеството ще поскъпне едва с половин стотинка, пресметна председателят на синдиката на енергетиците Георги Петров.\r\n\tКНСБ предлага още да се въведе минимална работна заплата от 700 лв. за висшисти, които работят по специалността си.\r\n\tКонфедерацията ще настоява и минималната заплата да стане 800 лв. до края на 2022 г. Искането по отношение на средната заплата е за същия период тя да стигне до 1700 лв. Изчисленията показват, че за да се постигне тази цел, всяка година средните доходи в страната трябва да скачат със 120 лв. По отношение на минималната работна заплата това означава 60 лева на година. Според Пламен Димитров този ръст е абсолютно постижим при ръст на икономиката от 4-5%, и то без да се имат предвид предложенията на КНСБ към правителството за възраждане на индустрията и възстановяване и развитие на българската енергетика.\r\n\tИкономическата реалност, силно дефицитният пазар на труда подсказват и ни водят в посока по-високи искания, каза президентът на КНСБ.", "date": "18:10 | 11 юли 2017 | ", "title": "КНСБ иска 1.4 млрд. лв. от Бюджет 2018"}
{"url": "http://www.mediapool.bg/mediynata-sreda-v-bulgaria-komfort-za-vlastta-platen-s-publichni-sredstva-news266485.html", "text": "Властите в България си купуват медиен комфорт с неравностойно раздавани на медиите публични средства. В страната липсва правна защита за журналистите, а те самите нямат работещи професионални организации. Те са уязвими финансово и склонни към автоцензура и компромиси със съвестта си. Концентрацията на медийната собственост минава безпрепятствено за сметка на плурализма и свободата.\r\n\tТакива констатации са направени за медийния пейзаж в България във вторник в Брюксел, на публично изслушване в Комисията по граждански свободи, правосъдие и вътрешни работи на Европейския парламент.\r\n\tИзводите са на европейския Център за плурализъм и свобода на медиите във Флоренция. Според документа България и Люксембург са най-застрашени от концентрация на медийната собственост. Отделен сравнителен анализ на Европейския парламент за плурализма и свободата на медиите в ЕС отбелязва, че печатно българите са в ръцете на Делян Пеевски, а телевизионно - на бТВ и \"Нова\", съобщава \"Клуб Зет\".\r\n\t\"Влиятелен играч в областта на печатните медии е Новата медийна група, притежавана от депутата Делян Пеевски\", се посочва в анализа. \"Освен вестници и онлайн източници той контролира също бизнеси в различни сектори като строителство, тютюн и разпространение на вестници\", допълва документът.\r\n\t\"Двете най-големи телевизионни групи имаха пазарни дялове от общо над 80% и дялове от аудиторията надвишаващи 60% през 2015 г. Обществената телевизия се класира трета. Обсъждания в последно време предлагат сливането й с Българското национално радио\", се казва още в анализа.\n\n\r\n\t\r\n\tИма и кръстосана концентрация на собственост между доставчиците на съдържание и на интернет услуги. Най-големият дял от пазара на интернет услугите държат трите мобилни оператора в страната. Групата на Пеевски притежава два от четирите най-посещавани интернет портали, посочва документът.\r\n\tВ него се подчертава, че медийният пазар е регулиран както всички други от Закона за защита на конкуренцията. Законът за радиото и телевизията не съдържа клаузи за пазарна концентрация. Печатните медии изобщо не са регулирани и затова там на практика няма правила за конкуренцията, обобщават още в анализа си експертите към ЕП.\r\n\tКомисията за защита на конкуренцията (КЗК) се е противопоставила на проект за такива правила представен през 2010 г., изтъквайки, че пазарната концентрация може да бъде измерена само с икономически анализ. Той отчита дяловете от аудиторията и от рекламните приходи, но не и плурализма, се отбелязва в анализа.\r\n\tПрипомня се, че КЗК е извършила секторен анализ в разпространението на печатни медии и е признала, че концентрацията там възпрепятства влизането на нови участници и че липсват прозрачни правила. Въпреки това комисията е разрешила концентрацията, водеща до това положение.\r\n\tПубличните регистри в България дават достъп до имената на истинските собственици на печатни и интернет медии, но не и до размера на техните дялове, се казва в анализа.\r\n\tТой припомня връзките на Нова медийна група на Пеевски с фалиралата Корпоративна търговска банка и с Движението за права и свободи (ДПС).\r\n\t\"Много години ДПС беше (и вероятно още е) третата по големина партия в политическия пейзаж. Дългогодишният й лидер Ахмед Доган, който официално се оттегли през 2013 г. (но още има влияние) беше запомнен с това, че каза, че партията му е заобиколена от обръч от фирми. Журналистически разследвания са свързвали партията с корупция и нарушения в обществените поръчки, докато тя контролира ред общини, особено в районите населявани от етнически турци\", пише в анализа.\r\n\tТой посочва, че собственикът на в. \"Капитал\" (Иконмедиа) е бил глобен от КЗК за това, че е разкрил \"триъгълна схема\" между групата на Пеевски, КТБ и държавата.\r\n\tБългарският закон не забранява на политици и партии да имат медии, се посочва също в анализа. Като пример той посочва телевизия \"Алфа\" на партия \"Атака\" и телевизия СКАТ на Националния фронт за спасение на България. Но добавя, че поради ясната им политическа пристрастност аудиторният дял и на двете е под 1%.\r\n\t\r\n\tМедиите на Пеевски също са пристрастни, що се отнася до кампаниите им срещу публични фигури като председателя на Върховния касационен със Лозан Панов, бившия министър на правосъдието Христо Иванов или лидерите на протестите срещу правителството с участието на ДПС през 2013 г., но като цяло те нямат ясни политически послания, се казва в анализа.\r\n\t\r\n\tТехният пазарен дял при всекдневниците и списанията е над 80% и 70% при седмичниците.\r\n\t\"Има медийни субсидии с публични средства, основаващи се на договори, сключени от държавните власти с медии, за комуникационни услуги\", се посочва в анализа. \"Парите често се разпределят на неравностойна основа , обикновено за формиране или поддържане на добър образ на политическите власти\".\r\n\t\"Така медийните собственици са подложени на политическо влияние и като резултат започват да наблюдават и да филтрират съдържанието произвеждано от журналистите, които наемат. Има случаи, в които медиен източник, който е получил правителствено финансиране, спира да публикува критични мнения за работата на съответното правителствено министерство или институция, които са осигурили финансирането. Това е на практика форма на медийна цензура. Още повече, че държавата в много случаи злоупотребява с ролята на рекламодател, като отпуска средства в замяна на подкрепа за нейния собствен интерес (т.е. дава само на медии, поддържащи добрия й образ), отколкото на справедлива и равностойна основа. Така държавната реклама става инструмент за манипулиране на редакционното съдържание. Най-големият дял от държавните реклами са насочвани към телевизионните канали, което предполага, че те са най-податливи на политическо влияние сред медиите\", се казва в документа.\r\n\tСъщото явление съществува на местно ниво, посочва той, като дава за пример договор между кмета на Благоевград и локалните медии.\r\n\t\r\n\t\r\n\tВ България липсват законови и незаконови правила, етични кодекси или редакционни правилници, които задължават журналистите да се съпротивляват на икономически и политически натиск, е друга констатация. Тя се допълва с аргумента, че на журналистите обикновено не се предлагат дългосрочни договори, освен на тези в обществените медии, големите телевизионни групи и уважаваните печатни медии.\r\n\t\"Последствието е, че много журналисти са финансово уязвими и техният професионализъм e в опасност. Съюзът на българските журналисти е слаб и не осигурява подкрепа на своите членове в случаи на натиск, идващ от политици, представители на държавата, лица от бизнеса или работодатели. Организациите на медийните работодатели са по-добре структурирани. Положението на местните журналисти е особено проблематично\".\r\n\tПоради тези причини България беше посочена като  – заедно с Гърция, Унгария и Италия, обобщава БНР в коренспондеция за събитието в Европейския парламент.\r\n\tОсновното е да се защити работата на журналистите и медийната независимост, заяви по време на представянето на доклада Пиер Луиджи Парку – директор на Центъра за медиен плурализъм във Флоренция.\r\n\tПо три от изследваните показатели в България има висок риск за независимостта на журналистите – концетрация на собственост, отстраняване на конкуренцията чрез придобиване на различни по вид медийни организации и влияние на собствениците и рекламодателите върху редакционното съдържание.\r\n\tДиректорът на Европейската федерация на журналистите Ренате Шрьодер призова за общоевропейски закон, който да накара властите да публикуват прозрачно всички собственици на медии.", "date": "18:14 | 11 юли 2017 | ", "title": "Медийната среда в България: Комфорт за властта, платен с публични средства"}
{"url": "http://www.mediapool.bg/saprugata-na-prezidenta-nyamam-nishto-obshto-s-feisbuk-profila-parva-dama-news266486.html", "text": "Съпругата на президента Десислава Радева реагира на , наречен \"Първа дама\" и списван уж от нейно име. В личния си профил в социалната мрежа Радева предупреди, че няма нищо общо с \"Първа дама\", в който има както публикации, уж качени от самата нея, така и на други хора, като общият тон е по-скоро подигравателен. Радева разсъждава върху това що за хора за администраторите на този анонимен профил и настоява да не ползват профилната й снимка, за да не манипулират обществото.\r\n\tПубликуваме пълния статус на Радева:\r\n\t“Майко мила! Както би възкликнала моя тежка “фенка”. За тази страница разбрах наскоро. Лошо няма! Това е хубавото на демокрацията - изразяваш свое мнение, нехаресване, иронизираш.\r\n\tПроблемът е, когато го правиш анонимно. От страх ли, от дребнодушие, от желание да се подиграеш, примесено с нежелание да погледнеш в самия себе си. Щото е по-лесно.\r\n\tМишкуването ни завладява - бързо или бавно е без значение. Важното е, че ни завладява повсеместно и се иска вътрешна сила да не му се поддадеш.\r\n\tВъпросната страница няма нищо общо с мен... Затова, админи, моля, поне не ползвайте профилната ми снимка за вашия шарж или каквото там е, защото това си е чиста проба манипулация.\n\n\r\n\tПродължавайте в същия дух, имате някои доста смешни постове.\r\n\tА иначе - бих се притеснила, ако ме харесват всички. Бъдете здрави! (Сега поне лайковете ви ще се увеличат ;) Про боно, щото съм ларж).\"\r\n\tНай-новата публикация в профила \"Първа дама\" е посветена на актуалните спорове около демонтажа на паметника пред НДК:", "date": "18:33 | 11 юли 2017 | ", "title": "Съпругата на президента: Нямам нищо общо с фейсбук профила \"Първа дама\""}
{"url": "http://www.mediapool.bg/byudzhetat-si-varna-70-ot-zaema-za-ktb-news266487.html", "text": "Държавният бюджет си е възстановил 1.175 млрд. лв. и има да получава още 500 млн. лв. от отпуснатия през 2014 г. заем за изплащане на гарантираните депозити на граждани, организации и фирми във фалиралата КТБ.\r\n\tНа 3 декември 2014 г. фискът отпусна заем с размер до 2 млрд. лв. на Фонда за гарантиране на влоговете в банките (ФГВБ), от които институцията реално усвои 1.675 млрд. лв. Останалите около 2 млрд. лв., които бяха нужни за изплащане на гарантираните депозити в КТБ в общ размер на около 3.7 млрд. лв., бяха осигурени от натрупаните към онзи момент средства във фонда.\r\n\tВъпреки че падежът на държавния заем е на 15 април 2020 г., ФГВБ предсрочно плати 1.145 млрд. лв. от сумата през декември 2016 г. Във вторник бяха изплатени още 30 млн. лв. от главницата, като по този начин на държавата са възстановени общо 1.175 млрд. лв.\r\n\tФГВБ планира да погаси оставащата главница в размер на 500 млн. лева също преди падежа на заема, съобщиха във вторник от Министерството на финансите.\r\n\tТова ще стане след произнасяне на съда по несъстоятелността с окончателно решение по постъпилите жалби срещу одобрената от ФГВБ първа частична сметка за разпределение на наличните суми между кредиторите на КТБ, съобщиха още от МФ.\r\n\tВ края на февруари 2017 г. синдиците на КТБ разпределиха общо 534 млн. лв. сред нейните кредитори, от които най-голям е тъкмо ФГВБ. Според разпределението той ще получи общо 409 млн. лв., но това ще стане, след като мине съдебната процедура по обжалване на списъка.\r\n\tОт МФ отчетоха, че общият размер на изплатените лихви по заема през 2015-2017 г. възлиза на 104.6 млн. лв. Това обаче не е чиста \"печалба\" за фиска, защото за ползвания ресурс бюджетът също плаща лихви.\r\n\tЩо се отнася до лихвата, която ФГВБ плаща на фиска, тя е фиксирана и е в размер на 2.95% годишно, като лихвените плащания са дължими всяка година на 15 април.\r\n\tКъм края на юни 2017 г. Фондът за гарантиране на влоговете в банките има активи на стойност 493 млн. лв. под формата на ДЦК и влогове в БНБ. В същото време задълженията са му в размер на 1.6 млрд. лв., сочи статистиката на интернет страницата му.", "date": "18:53 | 11 юли 2017 | ", "title": "Бюджетът си върна 70% от заема за КТБ"}
{"url": "http://www.mediapool.bg/polkovnik-ot-vma-e-izbranik-na-upravlyavashtite-za-shef-na-zdravnata-kasa-news266488.html", "text": "Специалистът по инфекциозни болести полк. Камен Плочев е кандидатурата на управляващата коалиция ГЕРБ и \"Обединени патриоти\" (ОП) за управител на Националната здравноосигурителна каса (НЗОК) на мястото на подалия оставка преди две седмици Глинка Комитов. Кандидатурата му е била внесена в деловодството на парламента във вторник, малко преди 18 часа, когато изтече крайният срок и не е известно някоя от другите политически сили да е предложила свой кандидат, което го прави единствен претендент за поста.\r\n\tТой е бил лансиран от здравния министър Николай Петров, който е бивш началник на ВМА и дългогодишен колега на Плочев. Кандидатурата е била представена и одобрена на заседание на парламентарната група на ГЕРБ във вторник следобед. Предстои Плочев да се срещне и с депутатите от ОП, които вече са дали принципна подкрепа и техни представители също са подписали кандидатурата, съобщи за Mediapool председателят на парламентарната здравна комисия д-р Даниела Дариткова.\r\n\tПлочев е дългогодишен началник на Клиниката по инфекциозни болести във ВМА и цялата му кариера е свързана с преподаването, изследването и практиката в областта на инфекциозните болести – област, която е доста далеч от мениджмънта и проблемите на здравното осигуряване.\r\n\t\"Мотивите на министър Петров да предложи Камен Плочев са, че той е човек с доказан професионален опит, с научна кариера със значимо въздействие в сферите, в които е работил и смята, че ще бъде полезен, защото е човек който умее да управлява и въвежда ред в структурите, в които досега е имал възможност да работи\", заяви Дариткова.\r\n\tТя посочи, че изслушването на Плочев е било \"най-общо\", без да представя конкретна концепция. Официалното изслушване по процедура ще бъде на 26 юли в парламентарната здравна комисия. Освен депутатите, въпроси към Плочев могат да задават съсловни и други организации чрез . От сега тече 14-дневен срок за проверка на съответствие на документите, които е представил кандидатът.\n\n\r\n\tПлочев е роден на 23 октомври 1951 година в София. Завършва медицина в Медицинска академия в София през 1975 година.\r\n\tСпециализирал е в Германия, Белгия, Холандия и други държави. Има научни публикации и монографии по проблемите на инфекциозните болести, СПИН и имунитета, като изследователските му интереси са най-вече в областта на биологично оръжие, ХИВ и СПИН, грип и хепатит.\r\n\tОглавявал е Националната антидопинг комисия от 2003 до 2009 година.\r\n\tЗдравната каса остана без управител на 30 юни, когато доскорошния й ръководител Глинка Комитов, излъчен през 2015 година от ГЕРБ,  по неназовани и до днес причини. Това се случи на фона на няколкомесечно напрежение между касата и болниците заради орязаните им финансови лимити и обтегнати отношения между Комитов и управляващите от ГЕРБ.\r\n\tМиналата седмица  от поста, като той не се яви в пленарната зала, за да представи пред тях мотивите за оттеглянето си.", "date": " | 18:53 | 11 юли 2017 | ", "title": "Полковник от ВМА е избраник на управляващите за шеф на здравната каса"}
{"url": "http://www.mediapool.bg/sadat-obyavi-za-nezakonno-nadstroyavaneto-na-hotel-marinela-news266489.html", "text": "Надстрояването на ниското тяло на хотел \"Маринела\" (бившият Японски) в София е незаконно. Това е постановил Административният съд на София-град,  прокуратурата.\r\n\tПо протест на Софийска градска прокуратура съдът е обявил за нищожно издаденото от главния архитект на район \"Лозенец\" разрешение за строеж за частично надстрояване на конгресния център на хотела.\r\n\tОт решението на съда става ясно, че районният архитект не е имал право да издаде разрешение за строеж на обект от втора категория, какъвто е хотел \"Маринела\".\r\n\tОт представените от фирмата на Маринела Арабаджиева - \"ВГ\" АД документи пред главния архитект на район \"Лозенец\" хотелът е представена като сграда от четвърта категория. Факт, който не отговаря на истината, тъй като на базата на тези документи част от сградата – ниското тяло е била отделена и е представена като надстрояване на едноетажна нежилищна сграда – казино. По този начин се разглежда само част от хотелският комплекс, така че да отговаря на изискванията, които са от компетентност на районен архитект.\r\n\tВ действителност според съда става въпрос за една сграда и по този начин хотелският комплекс попада във втора категория и не е от правомощията на районния архитект да издаде разрешително за строеж, е посочва прокуратурата.\n\n\r\n\tРешението на съда не е окончателно и може да се обжалва. Най-вероятно Маринела Арабаджиева (съпругата на Ветко Арабаджиев, на която бе прекръстен хотелът- бел.ред.) ще се възползва от това право, защото битката й за надстрояването на ниското тяло на сградата се води повече от година.\r\n\tАко и Върховният административен съд потвърди решението на по-долната инстанция, то тогава Арабаджиева ще бъде задължена да възстанови сградата в първоначалния й вид.\r\n\tДо сезирането на прокуратурата се стигна, след като държавните контролни органи се оказаха безпомощни да спрат надстрояването на хотела .\r\n\tБизнесменът Ветко Арабаджиев купи бившия Японски хотел през лятото на 2014 г. за около 50 млн. евро от наследниците на Илия Зографски. Скоро след това той го смени името му на \"Маринела\". През 2015 г. Арабаджиев си присвои японска вишна пред хотела, която присади във вътрешния двор на сградата. На нейно място отпред бяха сложени пластмасови светещи дървета.\r\n\tВ началото на юни 2016 г. Съюзът на архитектите и Камарата на архитектите у нас се обявиха публично срещу надстрояването на ниското тяло на хотела. Според двете организации това е грубо посегателство над един от шедьоврите на световноизвестния японски архитект Кишо Курокава. Комплексът е единствен по рода си в Източна Европа. Сградата е символ на приятелството и сътрудничеството между България и Япония и е една от емблемите на Курокава, който е проектирал 135 от най-значимите сгради в световната архитектура, се казваше позицията им.\r\n\tВъпреки протестите Ветко Арабаджиев и съпругата му продължиха да надстрояват едноетажното тяло, където сега се помещава казино. Те спряха строежа чак след намесата на прокуратурата.\r\n\t\"Упражнявайки своите правомощия по реда на надзора за законност върху издаваните от общинската администрация индивидуални административни актове прокуратурата незабавно е реагирала, след като е била сезирана и е действала в защита на обществения интерес, правата на гражданите и еднаквото прилагане на закона спрямо всички. По този начин се достига и до решението на АССГ\", завършва съобщението на прокуратурата.", "date": "18:56 | 11 юли 2017 | ", "title": "Съдът обяви за незаконно надстрояването на хотел \"Маринела\""}
{"url": "http://www.mediapool.bg/valeri-simeonov-e-protiv-buzludzha-da-se-harizhe-na-bsp-news266490.html", "text": "Вицепремиерът Валери Симеонов не е съгласен паметникът на връх Бузлуджа, известен като чинията, да бъде даден на БСП, която го смята за свой символ. Въпросът с прехвърлянето на държавния обект за 10-годишно безвъзмездно ползване на БСП ще се обсъжда на правителственото заседание в сряда. Симеонов каза във вторник пред бТВ, че е подписал отрицателно становище и се надява неговият колега от \"Обединени патриоти\" Красимир Каракачанов да подкрепи отказа.\r\n\tНе мога да се примиря с подаряване на държавно имущество на някаква партия. По същия пример аз имам претенция да ни бъде харизана Шипка. На ГЕРБ може например да им подарим цялото БДЖ, заедно с флотовете и летищата. Това е лишено от логика и в противоречие на европейските директиви, мотивира се Валери Симеонов.\r\n\tОткъде накъде ще се предостави безвъзмездно правото за ползване на \"Бузлуджа\" за 10 години, аз искам \"Шипка\". Това ще предизвика много сериозен политически трус, смята вицепремиерът.\r\n\tПо-рано във вторник със сходна позиция позиция излезе и областният управител на Стара Загора Гергана Микова, която е от партията на Симеонов НФСБ.", "date": "19:26 | 11 юли 2017 | ", "title": "Валери Симеонов е против \"Бузлуджа\" да се хариже на БСП"}
