{"url": "http://www.mediapool.bg/prezidentsko-veto-za-moratoriuma-varhu-novite-lekarstva-news272860.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВето върху мораториума за плащане на иновативни лекарства, въведен със Закона за бюджета на Националната здравноосигурителна каса (НЗОК) за 2018 г., наложи президентът Румен Радев в петък.\r\n\tМалко по-късно спирането на този текст бе определено от Министерството на здравеопазването като \"необосновано и категорично в ущърб на интересите на пациента\". Според ведомството това е \"връщане в изходна позиция и абсолютна невъзможност да се ползват предимствата, предоставени от новия по-голям бюджет за здравеопазване\", който осигурява 407 млн. повече средства за лекарства, болнична и извънболнична помощ и зъболечение.\r\n\tЗдравното министерство продължава да защитава забраната за модерни лекарства, твърдейки, че \"е намерена правилната рамка, в която публичният фонд може да осигури финансиране на всички здравноосигурени лица за всички здравноосигурителни случаи\". Ведомството уверява, че е бил постигна правилният баланс между първичната, специализираната и болничната медицинска помощ, медицинските изследвания, денталната помощ, медицинските изделия и лекарствените продукти.\r\n\tДържавният глава обаче връща само забраната върху новите медикаменти, но не и ограничението за финансиране на нови медицински дейности в болниците.\r\n\tРадев мотивира решението си с това, че забраната здравноосигурителният фонд да финансира иновативни терапии догодина създава различно третиране на здравноосигурените, с което се нарушават конституционните принципи на равнопоставеност и правото на достъпна медицинска помощ., се казва в мотивите към ветото.\r\n\tПрез тази седмица няколко пациентски организации и политически партии призоваха президента да наложи вето на мораториума върху лекарствата, а за събота есрещу мораториума пред Народното събрание. Ако депутатите отново гласуват ограничението и след президентското вето, то вероятно ще бъде атакувано от омбудсмана Мая Манолова пред Конституционния съд.\r\n\tКрайната мярка цели спестяването на 25-30 млн. лева от бюджета на НЗОК, които да бъдат инвестирани в сега покривания от здравната каса пакет, за да не се стигне до нов преразход в бюджета й. През тази година очакваният преразход за лекарства в бюджета на НЗОК е над 100 млн. лева. По последни данни мораториумът засяга около 20 иновативни терапии, които са навлезли в Европа от между една и три години и се финансират средно от 15 държави в ЕС. Според здравните власти ограничението няма да остави пациенти без животоспасяващо лечение.\r\n\t“Провежданата с този закон държавна политика трябва да гарантира достъпна, качествена и своевременна медицинска помощ, като осигури прозрачно, ефективно и справедливо разходване на приходите и трансферите по бюджета на НЗОК. , посочва Радев в мотивите към ветото.\r\n\tСпоред президента ограничителният текст поражда опасения, че няма да бъдат гарантирани правата на всички здравноосигурени лица.\r\n\t“С него се установява правилото през 2018 г. НЗОК да не заплаща за лекарствени продукти с ново международно непатентно наименование, за което е подадено заявление за включване в позитивния лекарствен списък, както и за включени в позитивния лекарствен списък, които подлежат на заплащане за първи път през 2018 г. Между двете гласувания на закона е направен опит за смекчаване на временната забрана чрез изключения за генерични лекарствени продукти и за лекарствени продукти по чл. 29 от Закона за лекарствените продукти в хуманната медицина. Независимо от това е сигурно, че се прегражда правната възможност ползването на определени лекарствени продукти да бъде финансирано със средства от бюджета на НЗОК“, се казва в мотивите към ветото., посочва президентът.\r\n\tТой допълва, че ограничението създава различно третиране на здравноосигурените лица през 2018 г., което не е оправдано от друга конституционно гарантирана ценност и не е пропорционално на преследваната цел.\r\n\t“Конституцията обявява равенството на гражданите пред закона за принцип и не всяка цел може да бъде годно основание за ограничаване на права“, се казва в мотивите.\r\n\t“Здравето на хората е публично благо и цел на националната здравна политика (Решение на КС № 8 от 2016 г., ДВ, бр. 51/2016 г.) и то има приоритет пред икономическите съображения за ефективност на здравните грижи и минимизиране на разходите. Ресурсът, с който държавата разполага, по правило е ограничен. Лимитираният финансов ресурс за здраве налага оптимизиране на разпределението, разходването и контрола на наличните средства за провеждането на здравната политика, но констатираното засягане на основното право на здравно осигуряване внася дисбаланс и в социалната справедливост“, посочва президентът.\r\n\tСпоред него мораториумът “.", "date": "2017.12.08", "title": "Президентско вето за мораториума върху новите лекарства"}
{"url": "http://www.mediapool.bg/mon-predupredilo-uchitelite-da-ne-vzemat-podaratsi-ot-izdatelite-na-uchebnitsi-news272858.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДиректорите на училища да не приемат спонсорства, подаръци, участия в семинари от издателства на учебници и учебни помагала. Това е предупредил министърът на образованието Красимир Вълчев с писмо до ръководителите на образователните институции. Според него в противен случай се изкривява процедурата по избор на учебници на училищно ниво.\r\n\tТова каза министърът по време на парламентарния контрол в петък.\r\n\tМинистерството на образованието и науката (МОН) одобрява учебниците по даден предмет, но всеки учител преценява по кой точно учебник да преподава. Вълчев коментира, че е \"факт, че едни издателства имат много по-голям процент на покритие - на обхват на учениците и на паралелките, отколкото други\". Според него обаче процедурата няма да е по-обективна, ако Министерството на образованието и науката избира само по един учебник за даден предмет и всички деца учат по него.\r\n\tВълчев припомни, че министерството обмисля дебелите учебници да бъдат разделени на две части, за да не тежат в раниците на учениците. Той припомни, че за да станат по-леки чантите на децата се дава възможност на издателствата да правят учебниците двуцветни или черно-бели, за да може да се отпечатват на по-тънка и лека хартия.\r\n\tПредизвикателство са учебните програми и качеството на учебниците, каза министърът.", "date": "2017.12.08", "title": "МОН предупредило учителите да не вземат подаръци от издателите на учебници"}
{"url": "http://www.mediapool.bg/sofiya-chaka-poveche-prihodi-ot-danatsi-investitsiite---osnovno-v-metroto-news272850.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС 1.43 млрд лева бюджет ще разполага София през следващата година. Сумата е с около 105 млн. лева повече в сравнение с плана за 2017 г. Увеличението се дължи основно на повечето пари от държавния бюджет. Заложен е и ръст на постъпленията от местни данъци и такси, но не се предвижда ставките да бъдат променени.\r\n\tПроектът за бюджет беше представен в петък от кмета Йорданка Фандъкова и заместникът ѝ по финансовата част Дончо Барбалов. Предстои да се обсъжда и да бъде гласуван от общинските съветници.\r\n\tПрез 2018 г., както и досега, . Парите за тях идват основно от европрограмите, а \r\n\tДругото основно разходно перо е . За училищата и детските градини се залагат 50 млн. лева повече в сравнение с миналата година. Ръстът е очакван при положение, че парламентът гласува 330 млн. лева повече за за обезпечаване на по-високите учителски заплати в цялата страна. Те ще са 37.7 млн. лева или с около 1.1 млн. лева повече. Районните кметове ще имат основна роля при разпределянето им.\r\n\tОколо .\r\n\tВ бюджета няма предвидени специални средства за програмата за чистота на въздуха, тъй като почти всички инвестиции на общината имали и положителен ефект върху качеството на въздуха, обясни Фандъкова.\r\n\tЗа поредна година . Според Фандъкова ниските данъчни нива са една от причините за развитието на икономиката в столицата.\r\n\tТя смята, че не е и необходимо увеличаване на данъците и таксите на местно ниво, тъй като общината събира достатъчно от тях, за да обезпечи разходите си. Тя обясни, че въпреки запазването на ставките, през следващата година се залагат  от плана за 2017 г. Основното увеличение идва от такса смет (плюс 11 млн. лева), данъка върху сделките с имущество (плюс 5.5 млн. лева) и данъка за колите (плюс 5.5 млн. лева). Зам.-кметът по финансите Барбалов обясни ръста от имуществените данъци и такса смет с по-големия брой имоти, за които ще се плаща. Очаква се и увеличение на парите от строителни разрешителни.\r\n\tВсе пак основният ръст на парите на София за догодина е от  в сравнение с плана за 2017 г.\r\n\tОколо  очаква Столичната община през следващата година. Тези средства са целеви и общината не може да ги ползва за други обекти, дори и те да се определят като приоритетни от гражданите.\r\n\tКакто и досега, основната част от европарите отива за разширението на метрото. За изграждането на първите 12 станции от третия лъч на подземната железница са предвидени около 327.4 млн. лева. До края на следващата година трябва да е готов тунелът от кв. \"Красно село\" през центъра до бул. \"Ситняково\". Третият лъч на метрото, който трябва да стигне до бул. \"Владимир Вазов\" и до кв. \"Овча купел\" и Околовръстното шосе, трябва да бъде пуснат през 2019 г.\r\n\tМетрото ще \"глътне\" основната част от капиталовата програма на общината, за която са предвидени близо 493 млн. лева.\r\n\tЩе се довършат няколко обекта, по които се работеше и през тази година. Ще продължи  от бул. \"Бъкстон\" до бул. \"Цар Борис ІІІ\". Трябва да започне и разширението на булеварда от бул. \"България\" до ул. \"Костенски водопад\", тъй като имотите за това са вече отчуждени. Разширението на бул. \"Т. Каблешков\" е част от т. нар. вътрешен ринг. От общината се надяват през него да бъде изнесен голяма част от автомобилния трафик между източните и западните квартали, за да се намалят колите, които минават през центъра.\r\n\tЩе се довършват . Ще се прави и . Този обект е в инвестиционната програма от години, проект за него има още от 2008 г., но се отлага основно заради процедурите по отчуждаване. Иначе това кръстовище е едно от най-конфликтните в София.\r\n\tОколо 1.2 млн. лева ще се инвестират в  при бул. \"Рожен\". Би трябвало да започне и изграждането на т. нар. , която да свързва Северната тангента и бул. \"Владимир Вазов\".\r\n\tОколо 40 млн. лева е предвидила общината за подмяна на трамвайни трасета в София. Основната инвестиция ще е в . Очаква се по нея да се движат и нови мотриси, а процедурата за купуването им приключва, обясни Фандъкова.\r\n\tТрябва да бъде реконструирано и , ще бъде довършен и ремонтът на .\r\n\tОбщината обещава най-накрая да направи и  и да премести трамвая от там. Линиите бяха изместени преди години заради строителството на метрото, то приключи, но те не са преместени. За преминаването на трамвая се избира между няколко проекта, но все още решение няма и не може да се обяви и процедура за строител. За това и общината е предвидила само 500 хил. лева за обекта. Оптимистичният план е работата само да започне през 2018 г. За този обект ще се искат и пари от държавата, тъй като с ремонта общината осигурява достъп до сградата на т. нар. военно НДК, в което бяха преместени Софийска районна прокуратура и наказателното отделение на Софийския районен съд.\r\n\tБлизо 12 млн. лв. са заложени за поддръжка на паркове и градини. Ще се ремонтира , предвидено е започване на изграждането на , което не стана през тази година, ще се поправя .\r\n\tПрез следващата година общината планира да започне ремонта на централната софийска, на прилежащите площади \"Гарибалди\" и \"Славейков\" и на околните централни улици. Ще се подменят канализацията, настилките, трамвайното трасе. Обликът на площад \"Славейков\" ще се промени, като сегашните сергии за учебници и книги бъдат сменени от нови и по-малко павилиони. \"Запазваме местата за продажба на книги. Не говорим за учебници и кашони от банани, както е в момента. \"Славейков\" трябва да стане уютно място за срещи и духовност, а не да е просто пазар\", коментира Фандъкова.\r\n\tЩе се ремонтира и неработещият от години фонтан на площада.\r\n\tЗа реконструкцията на зоната за следващата година са предвидени 13.4 млн. лева при общ бюджет от около 20 млн. лева. Кога ще започне работата зависи от края на процедурата по избор на строител. Ако няма обжалване, това може да стане и още през март 2018 г. Поръчката  и до момента няма резултат.\r\n\tДругият голям проект за ремонт в центъра - на пространството около храма \"Ал. Невски\", Народното събрание, градината \"Кристал\", както и зад Военния клуб вероятно няма да започне догодина, въпреки че процедурата за избор на изпълнител е на същия етап, както и тази за \"Граф Игнатиев\". Не били готови обаче съпътстващите проекти за подмяна на канализацията и водопровода. Освен това тази част от центъра няма как да бъде разкопана по време на европредседателството, което продължава до кроя на юни догодина.\r\n\tДогодина трябва да бъде обявен конкурс за проекта за промяна на облика на площад \"Св. Неделя\". Идеята е той да стане пешеходен. Ще се прави и конкурс за пространствата около Народния театър и Националната художествена галерия.", "date": "2017.12.08", "title": "София чака повече приходи от данъци, инвестициите - основно в метрото"}
{"url": "http://www.mediapool.bg/ruskite-vlasti-otrekoha-predpolozheniyata-za-iztichane-ot-yadrena-tsentrala-v-ural-news272852.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуските власти отрекоха в петък съобщенията, че повишената преди време радиация в атмосферата над Европа се дължи на изтичане от ядрена централа в Урал, предаде Асошиейтед прес.\r\n\t \r\n\tАгенцията цитира представител на Росатом, според когото проверка в централата Маяк не е открила следи от рутений-106 - радиоактивен изотоп, засечен над Европа и Русия в периода между края на септември и началото на октомври.\r\n\t \r\n\tКомисия от експерти на руската ядрена корпорация не са успели да установят източника на рутений-106, но предполагат, че той може да е от сателит, който е излязъл от орбита и се е разпаднал в атмосферата.\r\n\t \r\n\tФренската Агенция за ядрена безопасност съобщи миналия месец за увеличените нива на рутений-106 над Европа, но посочи, че те не представляват заплаха за здравето на хората или за околната среда.", "date": "2017.12.08", "title": "Руските власти отрекоха предположенията за изтичане от ядрена централа в Урал"}
{"url": "http://www.mediapool.bg/zakonat-za-avtorskoto-pravo-shte-se-promenya-speshno-zaradi-zaplaha-ot-sanktsii-news272859.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпешни промени в Закона за авторското право и сродните му права обеща Министерството на културата. Целта е в него да бъдат отразени европравилата в тази област. Заради несъответствие на българското законодателство с европейското. Санкцията се плаща от деня, в който излезе решението на съда, докато страната не приложи правилата.\r\n\tДен по-късно от Министерството на културата, цитирани от БТА, обещаха до седмица промените в закона да бъдат готови. След това те трябва да бъдат одобрени и от парламента.\r\n\tПромените трябва да въвеждат правилата на ЕС за финансов мениджмънт и прозрачност за организациите за колективно управление на авторски права. Те събират такси за използване на продукти, обект на авторското право, и след това разпределят постъпленията сред авторите. Европравилата са факт от февруари 2014 г., а крайният срок за въвеждането им в българското законодателство беше 10 април 2016 г.\r\n\tЗагубите за България от липсата на защита на интелектуалната собственост са по-големи от санкциите на ЕК, обявиха в позиция до медиите от една от организациите за управление на авторски права \"Музикаутор\". От там припомниха, че в края на 2015 г. беше разработен закон в синхрон с европейските разпоредби, но той така и не беше приет от парламента. Според организацията действията на Европейската комисия са симптом за по-сериозен проблем - липсата на политики за защита на интелектуалната собственост, от което България търпи още по-големи загуби за икономиката и културата си.\r\n\tКато аргумент те посочват, че приходите от авторски права в България са осем пъти по-ниски в сравнение със средните в Европа. България е на предпоследно място в Международния индекс за право на собственост, а според Световната организация за интелектуалната собственост в България авторските права не се разглеждат като икономически ресурс.", "date": "2017.12.08", "title": "Законът за авторското право ще се променя спешно заради заплаха от санкции"}
{"url": "http://www.mediapool.bg/saad-hariri-prizova-sveta-da-podkrepi-suvereniteta-na-livan-news272851.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът на Ливан Саад Харири призова световните сили да подкрепят суверенитета и независимостта на страната му, а също да й съдействат за справянето с голямата бежанска вълна от съседна Сирия, предаде Ройтерс.\r\n\t \r\n\tХарири отправи призива си към френския президент Еманюел Макрон, държавния секретар на САЩ Рекс Тилърсън и други високопоставени лица на среща в Париж в подкрепа на Ливан.\r\n\t \r\n\tТова е първото заседание на т.нар. Международна група в подкрепа на Ливан, в която членуват петте постоянни членки на Съвета за сигурност на ООН и други страни. Групата обсъжда бъдещето на Ливан след кризата, възникнала след внезапната оставка на Харири, подадена, докато той бе на посещение в Саудитска Арабия. По-късно Харири оттегли оставката, но напрежението не намаля и започна дебат за външната намеса в Ливан.\r\n\t \r\n\tДнес в Париж ливанският премиер каза, че страната му е устояла на кризата благодарение на своите международни партньори. Харири декларира, че много от ливанските партии са потвърдили своите позиции, че страната не трябва да участва в регионални конфликти.\r\n\t \r\n\tПри откриването на срещата домакинът Макрон заяви, че международната общност трябва да \"остане в готовност\" за гарантирането на мирното бъдеще на Ливан. По думите му подкрепата е \"най-добрият отбранителен вал срещу нестабилността\" в Ливан. Макрон добави, че проблемите в Близкия изток не могат да бъдат решени едностранно или с прилагането на сила и че Ливан е пример за отстояването на плурализма.\n\n\r\n\t \r\n\t\"Важно е всички ливански и регионални партии да спазват кардиналния принцип за ненамеса\", заяви той, като подчерта, че това се отнася и за проиранската \"Хизбула\".\r\n\t \r\n\tПреди Тилърсън да пристигне за срещата в Париж неговото ведомство съобщи, че САЩ ще подкрепят \"суверенитета, стабилността и независимостта\" на Ливан и ще потвърдят американската помощ за ливанската армия, за да бъде сдържащ фактор срещу \"Хизбула\".\r\n\t \r\n\tПо данни на ООН в Ливан пребивават около един милион бежанци от Сирия.", "date": "2017.12.08", "title": "Саад Харири призова света да подкрепи суверенитета на Ливан"}
{"url": "http://www.mediapool.bg/protestite-na-sluzhiteli-v-pirogov-prodalzhavat-news272855.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРаботещи в института за спешна медицинска помощ “Пирогов“ за четвърти ден излязоха на протест в петък с искане за оставката на директора на болницата проф. Асен Балтов.\r\n\tПротестиращите обявиха, че ще излъчат работна група, която да проведе среща с министъра на здравеопазването, за да го запознае с проблемите в болницата.\r\n\tТе обвиняват директора Асен Балтов в своеволия и скандални назначения, а здравният министър Кирил Ананиев разпореди проверка на случая. Според Ананиев протестира малка част от персонала на болницата и мнението им не съвпада с общите настроения в болницата.\r\n\t\r\n\tПреди ден в официалната позиция от \"Пирогов\" заявиха, че проявите на протестиращите са акт, целяща да се урони престижа на лечебното заведение, тъй като някой има интерес болницата да не работи.\r\n\tОттам определиха като абсолютна лъжа твърденията на недоволните лекари, според които възнагражденията им не са получавани, а медици са били принуждавани да подписват декларации за преназначаване.", "date": "2017.12.08", "title": "Протестите на служители в \"Пирогов\" продължават"}
{"url": "http://www.mediapool.bg/polskiyat-parlament-prie-skandalni-sadebni-promeni-news272847.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолският парламент прие спорния закон, който ще промени начина на избиране на членовете на Върховния съд и ще застраши независимостта на съдебната система, съобщи Асошиейтед прес. Това стана само часове след като премиерът Беата Шидло подаде оставка.  \r\n\t \r\n\tДолната камара на парламента одобри закона на управляващата партия \"Право и справедливост\" с 239 гласа \"за\" при 171 \"против\" и 24 въздържали се. \r\n\t \r\n\tПо-късно Сеймът прие с 437 гласа \"за\", 166 - против\" и 22 \"въздържали се\" закон, който променя начина за назначаван на членове на Националния съдебен съвет. Той дава право на законодателите да избират 15 от 25-имата членове на съвета. Сега всички членове на съвета се избират от съдийското съсловие. \n\n\r\n\t \r\n\tОпозицията в парламента реагира на приемането на този закон с викове: \"Диктатура!\". \r\n\t \r\n\tСериозни критики бяха отправени и към предвиденото в първия закон намаляване на възрастта за пенсиониране на съдиите от Върховния съд, което ще доведе до незабавно освобождаване на десетки съдии, освен ако за тях не бъдат направени индивидуални изключения. \r\n\t \r\n\tВенецианската комисия, група от юристи към Съвета на Европа, висш правоохранителен орган, определи промените като \"сериозна заплаха\" за полската съдебна система. \r\n\t \r\n\tАргументите на управляващите са, че благодарение на новите закони съдебната система ще стане по-ефикасна и отговаряща на очакванията на обикновените поляци. \r\n\t \r\n\tГласуваните законопроекти предстои да бъдат одобрени и от Сената, където \"Право и справедливост\" има достатъчно голямо мнозинство. Сред това се очаква да бъдат подписани от президента. \r\n\t \r\n\tПрез юли одобряването в Сейма и в Сената на съдебната реформа, подготвена от управляващите, предизвика масови протести с участието на над 100 хиляди души. Тогава президентът Анджей Дуда наложи вето на два от общо трите закона за съдебната реформа. Прокаран бе само законът за общите съдилища. Дуда разработи свой вариант на реформата. Опозицията обаче го разкритикува и предложи президентските законопроекти да бъдат отхвърлени. Но през ноември Сеймът отхвърли искането на опозицията и гласува да продължи работата по проектите на президента. \r\n\t \r\n\t\r\n\t \r\n\tВ четвъртък вечерта премиерът на Полша Беата Шидло подаде оставка, с което потвърди ширещите се напоследък слухове за нейната смяна.\r\n\t \r\n\tУправляващата партия \"Право и справедливост\" (ПиС) издигна за поста кандидатурата на вицепремиера и министър на финансите Матеуш Моравецки.\r\n\t \r\n\t\"Шидло внесе оставката си в политическия съвет на партията и тя бе приета. Политическият съвет издигна за поста кандидатурата на вицепремиера Матеуш Моравецки\", съобщи прессекретарят на ПиС Беата Мазурек.\r\n\t \r\n\tПолитическият съвет освен това е решил, че Шидло \"ще заема важна длъжност в полското правителство\".\r\n\t \r\n\tГласуването на кандидатурата на Моравецки и кабинета му ще се състои в долната камара на парламента на 12 декември, съобщи полската държавна агенция ПАП. Други промени в правителството не се предвиждат.\r\n\t \r\n\tСпоред критици смяната на премиера е опит за отклоняване на вниманието преди предстоящото гласуване на закони, които биха дали на управляващата партия значително влияние върху съдебната система на Полша, отбелязва Асошиейтед прес.\r\n\t \r\n\tНай-голямата опозиционна партия в Полша - \"Гражданска платформа\", смята, че премиерът Беата Шидло не е взела самостоятелно решението да подаде оставка, а по волята на лидера на управляващата партия \"Право и справедливост\" Ярослав Качински. Лидерът на \"Гражданска платформа\" Гжегож Схетина посочи, че подобни действия унижават вече бившия министър-председател.\r\n\t \r\n\tНа 24 ноември \"Гражданска платформа\" поиска оставка на правителството на Шидло заради Похода за независимост във Варшава, който бе съпроводен с расистки, антисемитски и ксенофобски лозунги. Опозицията смята, че отговорни за тази акция са властите. Преди два дни полският Сейм не подкрепи вота на недоверие към правителството, тъй като притежаващата мнозинство партия \"Право и справедливост\" блокира инициативата.\r\n\t \r\n\t\"Ние поискахме вот на недоверие, защото разпускането на правителството на Шидло бе необходимо. Но това, което сега направи Ярослав Качински, е унизително. Шидло не е взела самостоятелно решение, дори за самата себе си\", написа Схетина в Туитър.\r\n\t \r\n\t\r\n\t \r\n\tПолският финансов министър и бивш банкер Матеуш Моравецки ще внесе в премиерския офис икономически и международен опит, възприеман като предимство на фона на критиките срещу Полша от други членки на Европейския съюз, че води политики, смятани за отстъпление от демокрацията, коментира агенция Асошиейтед прес.\r\n\t \r\n\tЧетиридесет и девет годишният Моравецки е смятан от мнозина за един от най-компетентните членове на кабинета и се ползва с доверието на лидера на управляващата партия Ярослав Качински, въпреки че е относително нов в партията. Той става член на \"Право и справедливост\" (ПиС) едва след като влиза в правителството.\r\n\t \r\n\tКато министър на финансите и икономическото развитие той получи признание за управлението на една икономиката, преживяваща бум през двете години на управлението на ПиС с растеж от над 4 процента и рекордно ниска безработица под 7 на сто.\r\n\t \r\n\tОстава въпросът дали Моравецки ще приема указания от могъщия Качински, подобно на подалия оставка премиер Беата Шидло, или ще се опита да следва независим път. Заради своето минало той е в много отношения необичаен избор за популистката ПиС, пише агенцията.\r\n\t \r\n\tПреди да влезе в правителството, Моравецки управляваше обединението \"Банк заходни-Велкополски банк кредитови\" (BZ WBK), контролирано от испанската \"Сантандер груп\".\r\n\t \r\n\tПартията, от чието име той ще оглави полското правителство, се стреми да ограничава външното влияние и глобалния капитализъм и повиши държавните разходи за социални програми.\r\n\t \r\n\tТой е син на Корнел Моравецки, изтъкнат антикомунистически активист от 80-години и настоящ депутат. Младият Моравецки започва политическата си дейност в един независим студентски съюз и в организацията на своя баща \"Солидарношч валчонца\" (Сражаваща се солидарност). За дейността си, по думите му, е бил арестуван и бит от комунистическите сили за сигурност.\r\n\t \r\n\tСледвал е история в родния си град Вроцлав, завършил е факултета по бизнес и администрация във Вроцлавската политехника и има магистърска степен по бизнес и администрация от Икономическата академия във Вроцлав. После специализира в Централния университет на щата Кънектикът, а също в Германия, Швейцария и Северозападния университет в щата Илинойс.\r\n\t \r\n\tСъс своето образование от чужбина и професионален опит Моравецки, който говори английски и немски, може бе е по-подготвен от Шидло да представя страната в чужбина, в момент когато Полша е в конфликт с ЕС заради подготвяна реформа в съдебната система и други политики, възприемани като антидемократични. Той беше в правителствения екип, преговарял за финансовите условия по приемането на Полша в ЕС през 2004 г., после премина в банковия сектор, за да стане накрая председател на управителния съвет на BZ WBK.\r\n\t \r\n\tМоравецки бе съветник на бившия премиер Доналд Туск, но това изглежда не е попречило на политическата му кариера, въпреки че ПиС смята Туск за враг. Преди да поеме пост в правителството през есента на 2015 г., той бе почетен консул на Ирландия. По-рано тази година стана първият финансов министър на Полша, поканен да участва на министерската среща на Г-20 в Германия.", "date": "2017.12.08", "title": "Полският парламент прие скандални съдебни промени"}
{"url": "http://www.mediapool.bg/sled-reshenieto-za-erusalim-sblasatsi-v-gaza-i-na-zapadniya-bryag-vzeha-zhertvi-news272837.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзраелската армия уби един демонстрант и рани тежко друг от другата страна на границата с ивицата Газа, предаде Франс прес, като се позова на \"министерството на здравеопазването\" в контролираната от ислямисткото движение Хамас палестинска територия.\r\n\t \r\n\tМахмуд ал Масри, на 30 години, бил застрелян източно от град Хан Юнис, в южната част на анклава. Това е първият палестинец, убит при протести срещу решението на президента на САЩ Доналд Тръмп да признае в сряда Ерусалим за столица на Израел, отбелязва Франс прес.\r\n\t \r\n\tПървоначално бе съобщено и за втори палестинец е бил застрелян при демонстрация в източната част на ивицата Газа. После обаче здравните власти в ивицата Газа оттеглиха тази информация. \"Министерството на здравеопазването\" на контролираната от ислямисткото движение Хамас територия уточни, че мъжът, прострелян в главата, все още е жив, въпреки че състоянието му е безнадеждно.\r\n\t \r\n\tМладият палестинец, чието сърце било спряло, бил обявен за мъртъв, но след това лекари успели да го реанимират в болница.\r\n\t\r\n\tНад 200 палестинци пострадаха при сблъсъци с израелската полиция на Западния бряг на река Йордан и в Източен Ерусалим, предаде телевизия Ал Джазира. Тя цитира данни на Палестинския Червен полумесец за 217 ранени. 16 човека са били ранени в ивицата Газа.\r\n\t \n\n\r\n\tВ Стария град на Ерусалим и около него в петък се стигна до сблъсъци между палестинци и израелски полицаи. Силите за сигурност разпръснаха малка протестна демонстрация срещу решението на САЩ да признаят града за столица на Израел, съобщи ДПА.\r\n\t \r\n\tХиляди палестинци се включиха в обявения днес \"ден на гнева\", съобщи Ройтерс, обобщавайки ситуацията в палестинските територии.\r\n\t \r\n\tСлед края на молитвите в джамията Ал Акса в Ерусалим богомолци стигнаха до вратите на Стария град, скандирайки \"Ерусалим е наш, Ерусалим е нашата столица\", а също и \"Нямаме нужда от празни приказки, имаме нужда от камъни и автомати Калашников\".\r\n\t \r\n\tВъв Витлеем маскирани младежи запалиха гуми и замеряха с камъни израелските войници, които реагираха със сълзотворен газ. Протести имаше и в Рамала, където бяха задържани няколко души.\r\n\t \r\n\tДнес навсякъде в арабския и мюсюлманския свят има протести срещу решението на Тръмп.\r\n\tСтотици хора се включиха в организирана от властите демонстрация в иранската столица Техеран, предаде ДПА.\r\n\t \r\n\tТе изгориха американски знамена и снимки на Тръмп. Демонстрантите скандираха лозунги като \"Долу Америка\", \"Долу Израел\" и \"Ерусалим ще бъде освободен\".\r\n\t \r\n\tПодобни демонстрации в знак на солидарност с палестинците бяха проведени и в други ирански градове.\r\n\t \r\n\tСтотици хора протестираха срещу решението на Тръмп в ливанската столица Бейрут и палестински бежански лагери в страната.\r\n\t \r\n\t\"Ерусалим е арабски и ще остане такъв\", скандираха демонстрантите в Бейрут.\r\n\t \r\n\tВ Сирия палестинци в бежанските лагери под контрола на правителството протестираха срещу решението на Тръмп.\r\n\t \r\n\tИмамът на Омаядската джамия в столицата Дамаск Маамун Рахме призова за въоръжена съпротива срещу Израел.\r\n\t \r\n\tВ центъра на йорданската столица Аман протестиращите скандираха \"Ерусалим е арабски\" и антиамерикански лозунги. Йордания играе особена роля в спора около Ерусалим, защото йорданският крал е религиозен пазител на намиращата се на Храмовия хълм в Стария град джамия Ал Акса, третата по важност светиня за мюсюлманите.\r\n\t \r\n\tВ Кайро стотици се събраха пред джамията Ал Азхар, скандирайки лозунги за арабско единство срещу \"ционистката атака\". Съветник на великия имам на Ал Азхар заяви по египетската държавна телевизия, че американското решение показва колко неспособна е международната общност да помогне за решаване на конфликта със законови и политически средства. Никога не може да има посолство в Ерусалим, било то на САЩ, било на която и да е друга държава, заяви Мохамед Механа.\r\n\t\r\n\tПротест срещу решението на САЩ за признаване на Ерусалим за столица на Израел бе организиран в петък и пред истанбулската джамия Фатих, съобщи турската телевизия НТВ.\r\n\tВ демонстрацията участваха много членове на неправителствени организации. Протестиращите скандираха \"Убиец Израел, съюзник САЩ\", \"Ерусалим е гордостта на мюсюлманите\" и развяваха турски и палестински знамена.\r\n\t\r\n\tХиляди хора в Индонезия и Малайзия се включиха в демонстрации, а властите засилиха сигурността около американските посолства, предаде Ройтерс. Лидерите на Индонезия и Малайзия - страни с преобладаващо мюсюлманско население, се присъединиха към множеството гласове, които осъдиха решението на американския президент Доналд Тръмп.\r\n\t \r\n\tНяколко хиляди протестиращи се събраха пред посолството на САЩ в малайзийската столица Куала Лумпур. Някои крещяха антиамерикански лозунги и изгориха чучело на Тръмп.\r\n\t \r\n\tВ Индонезия стотици хора, облечени предимно в бяло, дойдоха да протестират пред американското посолство в столицата Джакарта. Някои развяваха палестински знамена, други крещяха \"Аллаху акбар\" (Бог е велик).\r\n\t \r\n\tПосолството на САЩ в индонезийската столица посъветва американските граждани да избягват места, където има демонстрации, и заяви, че американското консулство във втория по големина индонезийски град Сурабая временно е спряло обслужването днес.\r\n\t \r\n\tВодещата ислямска партия в Пакистан \"Джамаат е ислами\" обяви демонстрации във всички големи градове след петъчните молитви.\r\n\t\r\n\tТерористичната мрежа Ал Каида призова своите последователи по света да атакуват важни интереси на САЩ, техните съюзници и Израел.\r\n\t \r\n\tАл Каида призова в изявление, разпространено от нейната медия \"Ас Сахаб\" на арабски и английски език, за свещена война - или джихад, и определи Америка като съвременен \"фараон\", който потиска мюсюлманите.\r\n\t \r\n\tПодобни изявления направиха и клонове на Ал Каида, включително Ал Каида в ислямския Магреб и Ал Каида на Арабския полуостров.\r\n\t \r\n\tСъщевременно, ден след като обяви Ерусалим за столица на Израел и предизвика критики и сблъсъци, Доналд Тръмп празнува \"особено специална\" Ханука в Белия дом, информира Асошиейтед прес.\r\n\t \r\n\tХанука е еврейски празник, който продължава осем дни и започва на 25-я ден от еврейския месец кислев. В нашия календар всяка година се пада в различен ден през ноември или декември.\r\n\t \r\n\tРешението на Тръмп за Ерусалим скара САЩ с повечето държави по света, отбелязва АП. Но в Белия дом в четвъртък Тръмп получи само ръкопляскания, одобрение и благодарности от присъстващите, сред които бяха вицепрезидентът Майк Пенс и финансовият министър Стивън Мнучин.\r\n\t \r\n\tРавинът Мейр Соловейчик каза, че \"за първи път от създаването на държавата Израел, американски президент смело е заявил това, което винаги сме заявявали, че Ерусалим е столицата на Израел\".", "date": "2017.12.08", "title": "След решението за Ерусалим: Сблъсъци в Газа и на Западния бряг взеха жертви"}
{"url": "http://www.mediapool.bg/32-ot-domakinstvata-u-nas-nyamat-dostap-do-internet-news272863.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъпреки динамичното развитие на информационните технологии в България 32.2% от домакинствата в страната все още нямат достъп до интернет в домовете си. Това показва проучване на Националния статистически институт (НСИ), обявено в петък.\r\n\tПовече от половината от хората без интернет вкъщи твърдят, че най-много им пречи липсата на умения да работят с глобалната мрежа. Почти равностойна причина е убеждението на гражданите, че нямат нужда от интернет, защото той не е нито полезен, нито интересен. Такъв отговор са дали близо 49% от хората без достъп до мрежага. Според 28% оборудването е скъпо.\r\n\t\r\n\tКато цяло 67.3% от домакинствата в България имат достъп до интернет, а 63% разполагат с настолен компютър, лаптоп или таблет. 66.9% от домакинствата са с осигурена бърза и надеждна широколентова връзка.\r\n\tНай-много домакинства с достъп до интернет има в Югозападния и в Южния централен район - съответно 70.5 и 70.4%. Изостават домакинствата от Югоизточния и Северозападния район, където с достъп до интернет са съответно 62.1 и 57.8%.\r\n\tДомакинствата с деца използват по-активно глобалната мрежа, като 87.2% от тях имат достъп до интернет, докато при тези без деца процентът е 62%.\r\n\tБлизо 60% от хората между 16 и 74 г. у нас ползват компютър всеки ден или поне веднъж седмично на работа, вкъщи или на друго място.\n\n\r\n\tНай-активни потребители на компютри и интернет са младежите на възраст между 16 и 24 години, като съответно 82.8 и 88.1% от тях използват компютър или интернет всеки ден или поне веднъж седмично. С увеличаването на възрастта намаляват желанието и необходимостта от присъствие в глобалната мрежа и едва 16.3% от лицата на възраст между 65 и 74 години сърфират редовно.\r\n\tМъжете са по-активни при редовното използване на компютри и интернет в сравнение с жените. 59.7% от мъжете използват компютри, а 63.0% - интернет, докато при жените относителните дялове са съответно 58.0 и 60.8%.\r\n\t90% от хората с висше образование сърфират редовно в глобалната мрежа, докато едва 27.7 и 32.0% от лицата с основно или по-ниско образование се възползват от възможностите, които\r\n\tпредоставят съответно компютрите и интернетът.\r\n\tНай-често използват компютри учащите (95.6%), а 97.8% сърфират редовно. 80% от работещите използват интернет, а почти половината безработни също се възползват редовно от възможностите, които предоставя интернет (46.3%).\r\n\tХората, които редовно използват интернет, предпочитат мобилния телефон за достъп извън дома или работното място (85.3%), а 36.1% сърфират чрез лаптоп или таблет.\r\n\tРедовните интернет потребители най-често използват глобалната мрежа с цел комуникация. 97.4% от тях посочват, че използват интернет за телефонни или видеоразговори, участие в социални мрежи, изпращане на имейли или споделяне на собствено съдържание (текст, снимки, музика, видео) в уебсайт.\r\n\t\r\n\tНай-популярната социална мрежа у нас е Фейсбук (Facebook), като 38.5% от редовните интернет потребители проверяват акаунта си по няколко пъти на ден.\r\n\t87% от хората ползват глобалната мрежа за достъп до информация - четене на онлайн вестници, новини, списания, търсене на информация, свързана със здравето, или намиране на информация за стоки или\r\n\tуслуги.\r\n\tСамо 13% ползват интернет за обществено и политическо участие - публикуване на мнения по обществени или политически въпроси в уебсайт, участие в онлайн анкети или гласувания. Същият е и делът на хората, която ползват мрежата с професионални цели - търсене или кандидатстване за работа по интернет, участие в професионални онлайн мрежи.\r\n\tТази година за първи път в изследването се наблюдава т.нар. споделена икономика, която включва споделянето на места за настаняване като стаи и апартаменти, пътувания и т. н.\r\n\t\r\n\tРезултатите от изследването на НСИ показват още, че 44.3% от хората умеят да копират или преместват файлове или папки, а 27.9% могат да работят със софтуер за обработка на текст. Следват лицата, които се справят с инсталиране на софтуер или приложения (19.9%), и тези, които използват софтуер за електронни таблици (16.4%) или изготвят презентации (15.0%). Едва 1.2% от лицата са посочили, че могат да пишат програмен код на език за програмиране.\r\n\tХората, които пазаруват онлайн за лични цели, вече са 17.7%. Жените са по-активни в онлайн пазаруването от мъжете - съответно 18.4 и 17.0%. Най-често онлайн се купуват дрехи и спортни стоки. Повечето стоки и услуги се купуват от продавачи от България (87.5%), но немалко лица пазаруват от продавачи от други европейски страни (34.6%). От чужбина основно се пазаруват материални стоки (85.7%) и хотелски резервации и ваканционни пакети - 25.3%.\r\n\tПочти три четвърти от лицата никога не са пазарували по интернет. Като основна причина 75.0% от тях посочват предпочитание към пазаруването на място, лоялност към магазините или просто навик. 15.5% нямат необходимите умения, за да извършат поръчка онлайн, а 10.9% имат опасения относно сигурността и поверителността на личните си данни. Немалко лица се притесняват от начина на доставка или връщане на стоките и възможностите за рекламация (9.3%) или пък не притежават разплащателна карта, която да позволява плащане по интернет - 8.2%.", "date": "2017.12.08", "title": "32% от домакинствата у нас нямат достъп до интернет"}
{"url": "http://www.mediapool.bg/d-r-yohana-daimel-pretsedent-e-darzhava-pod-monitoring-na-ek-da-predsedatelstva-es-news272861.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрецедент е, че европредседателството поема страна, която се намира под наблюдението на ЕС по силата на т.нар. Механизъм за сътрудничество и проверка. Това казва  политологът д-р Йохана Даймел, която е заместник-председател на германското Дружество за Югоизточна Европа.\r\n\tТя отбелязва, че последният доклад на Еврокомисията за напредъка на България \"бе изтълкуван като един от най-положителните, но лично за мен е крайно притеснително, че 10 години след присъединяването на страната към ЕС във въпросния доклад се говори за посегателства срещу независимостта на правосъдието, за подкопаване на независимостта на съдиите, говори се дори за противоконституционни закони\".\r\n\t\"В това отношение България няма как да бъде пример за подражание. При положение, че страната, която председателства ЕС, има да се бори с такива сериозни дефицити, как тогава страните от Западните Балкани да бъдат мотивирани за реформи в правосъдието и за решителна борба срещу корупцията и организираната престъпност\", казва тя.\r\n\tПо думите й страната ни не е пример за демократична, правова държава и по отношение на \"медийната свобода, за която знаем, че постоянно се влошава\".\r\n\tДаймел отбелязва обаче, че в същото време не бива да забравяме, че и други страни, като Полша и Унгария например, също поставят под въпрос ценностната система на ЕС.\r\n\t\"Това на свой ред изправя Брюксел пред необходимостта да търси начини за противодействие, чрез конкретни санкции например. Иначе има сериозна заплаха за европейския проект\", смята тя.\r\n\t\"Дали на фона на всичко това България може да бъде разглеждана като страна, която по време на европредседателството си ще е в състояние да разпознае истински важните въпроси и да ги постави на дневен ред\", пита политологът и заключава: \"Леко се съмнявам\".\r\n\tНа въпрос за присъствието на националистите във властта Даймел отбелязва, че България трябва да е щастлива, че принадлежи към страните, в които проевропейски настроените хора са много повече от евроскептиците.\r\n\t\"Да, за съжаление през последните години национализмът си проби път навсякъде - и то не само в политическия дебат, но и в парламентите. Така че България не прави изключение. Вижте например Австрия, където десните популисти също ще влязат в управлението. С такива партньори ще бъде много трудно да се постигне консенсус по бежанския въпрос\", констатира тя.\r\n\t\"България беше и продължава да е изложена на бежански натиск и затова на европейско равнище трябва да намери не само необходимите политически инструменти, но и политически консенсус (за решаване на кризата с бежанците - бел.ред.). Но с оглед на националистите в българското управление и в правителствата на други страни от ЕС тази задача изглежда нерешима\", твърди още тя.", "date": "2017.12.08", "title": "Д-р Йохана Даймел: Прецедент е държава под мониторинг на ЕК да председателства ЕС"}
{"url": "http://www.mediapool.bg/zaporiran-e-imot-na-ivo-prokopiev-po-iskane-na-komisiyata-za-konfiskatsiya-news272856.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИмот на съиздателя на \"Икономедия\" Иво Прокопиев и съпругата му Галя Прокопиева в местността Буджака край Созопол е бил запориран от Бургаския окръжен съд по искане на Комисията за отнемане на незаконно придобито имущество (КОНПИ). Това е станало в края на ноември, сочат данните на Имотния регистър за партидите на името на Прокопиев.\r\n\tЗапорът е върху еднофамилна къща с открит басейн върху площ от 192.030 кв. м,\r\n\tЗа решението на КОНПИ да иска запор върху имоти на Прокопиев заради несъответствие на доходите и имуществото му се разбра от медийни публикации в средата на ноември. Според тях става въпрос за разлика от 14 млн. лв., но официална информация от КОНПИ дали това е така и какви са мотивите за искането на запора продължава да липсва.\r\n\tПреди три седмици от комисията  се измъкнаха от въпроси с позицията, че законът ѝ позволява да проверява всички лица с повдигнати обвинения, както и че \"информацията, събрана в хода на проверката е класифицирана като служебна тайна\". В официалното й тогавашно становищесе посочваше, че \"информацията за извършвана проверка и резултатите от нея може да стане публична, едва след внесено в съда мотивирано искане за налагане на обезпечителни мерки и определение от съда, с което искането е допуснато\".\r\n\tВидно от Имотния регистър вече има произнасяне на съда. Но от КОНПИ все още не са дали информация по случая, не е публично и решението на Бургаския окръжен съд за запора.\r\n\tОт Комисията за конфискация казаха пред Mediapool, че предстои да дадат такава идната седмица.\r\n\tЗа действията на КОНПИ срещу Иво Прокопиев се разбра и от позиция на издателите и управляващия мениджмънт на \"Дневник\" и \"Капитал\", които обявиха, че  от страна на властите, инспирирана от главния прокурор Сотир Цацаров и депутата от ДПС Делян Пеевски.\r\n\tСпоред тогавашните изявления на \"Икономедия\" проверката на КОНПИ е обхванала доходи и придобито имущество от Прокопиев. Причината е привазитацията на дружеството \"Каолин\" през 2000 г.\r\n\tТвърдения на медиите от империята  на Пеевски пък свързват проверката на КОНПИ със заведеното дело за борсовата приватизация на миноритарния дял на държавата в електроразпределителното и електроснабдителното дружества, в които австрийската ЕВН държеше контролния 67% пакет. Подсъдими по това дело са и бившите министри на енергетиката и на финансите Трайчо Трайков и Симеон Дянков, както и шефове в инвестиционния посредник по сделката \"Булброкърс\".\r\n\tСлед като делото бе върнато от съда на прокуратурата заради пропуски и се очаква да влезе в специализирания наказателен съд.", "date": "2017.12.08", "title": "Запориран е имот на Иво Прокопиев по искане на комисията за конфискация"}
{"url": "http://www.mediapool.bg/makron-s-prestizhnata-germanska-nagrada-karl-veliki-za-silna-viziya-za-nova-evropa-news272853.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренският президент Еманюел Макрон получи престижната германска награда \"Карл Велики\" заради \"своята силна визия за една нова Европа и преоткриването на европейския проект\", предаде Франс прес, като се позова на кметството на град Аахен.\r\n\t \r\n\tОтличието се присъжда ежегодно от 1950 г. за ангажираност към Европа. Преди Макрон с наградата бяха удостоени германският канцлер Ангела Меркел и папа Франциск.\r\n\t \r\n\tКомитетът, който определя лауреата, е съставен от представители на местните власти в Аахен.\r\n\t \r\n\tНаградата ще бъде връчена официално на Макрон на 10 март в западния германски град. Според организаторите френският президент казал, че за него \"е голяма чест\" да получи това отличие.", "date": "2017.12.08", "title": "Макрон с престижната германска награда \"Карл Велики\" за \"силна визия за нова Европа\""}
{"url": "http://www.mediapool.bg/zhena-pochina-sled-kato-padna-ot-mosta-na-vitinya-pri-opit-da-si-napravi-selfi-news272865.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЖеnа загина, след като падна от високия 100 метра мост при тунела \"Витиня\" при опит да си направи селфи, съобщиха в петък от МВР.\r\n\tТрагичният инцидент е станал на 35-ия километър на магистрала \"Хемус\" в посока Варна. Сигналът за случая е подаден на телефон 112 в 14.17 часа.\r\n\t40-годишната жена и нейният съпруг спрели в района, за да си направят снимка върху моста пред тунела. Най-вероятно жената е загубила равновесие и е паднала от съоръжението.", "date": "2017.12.08", "title": "Жена почина, след като падна от моста на \"Витиня\" при опит да си направи селфи"}
{"url": "http://www.mediapool.bg/v-atina-erdogan-dade-za-primer-razbiratelstvoto-si-s-borisov-news272827.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурският премиер Реджеп Ердоган даде за пример разбирателството с българския премиер Бойко Борисов по въпросите за опазването на историческото и културно имущество на малцинствените общности в Турция и в България по време на пресконференцията с гръцкия премиер Алексис Ципрас в четвъртък, предаде БТА. Ердоган беше на в Атина и стана първият държавен глава на Турция от 65 години насам, който посещава Гърция.\r\n\tВ изказването си Ердоган акцентира на положението на мюсюлманската общност в Западна Тракия, чиито права по думите му се нарушават системно. Гърция не признава наличието на \"турска\" общност в Западна Тракия.\r\n\tЕрдоган заяви, че не е справедливо и е в разрез с правата на малцинствата това, че Атина забранява на избраните от общността мюфтии да изпълняват задълженията си, а на тяхно място назначава избрани от правителството мюфтии да служат в джамиите. Според турския президент е проблем и това, че властите в Гърция години наред отлагат строителството на джамия в столицата си.\r\n\tКогато каза това Ердоган даде за пример разбирателството с българския премиер Бойко Борисов по въпросите за опазването на историческото и културно имущество на малцинствените общности в Турция и в България.\r\n\t, заяви Ердоган.\n\n\r\n\tИсторическата визита на турския президент в Гърция започна със заявката му, че мирният договор от Лозана трябва да се ревизира, защото, по думите му, е остаряли не отговаря на новите реалности.\r\n\tГръцкият президент Павлопулос и премиерът Алексис Ципрас категорично и публично се обявиха не само против ревизиране на договора, но дори и против идеята той да бъде предмет на дебати.\r\n\tКритиките на Ердоган към гръцкото правосъдие, че все още не е екстрадирало избягалите в тази страна гюленисти, замесени в осуетения опит за преврат, подсили тази атмосфера, въпреки че Ципрас предложи на Анкара да открият нова страница в двустранните отношения, предаде още БТА.", "date": "2017.12.08", "title": "В Атина Ердоган даде за пример разбирателството си с Борисов"}
{"url": "http://www.mediapool.bg/germanskite-sotsialdemokrati-zapochvat-pregovori-za-savmestno-upravlenie-s-merkel-news272828.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманските социалдемократи дадоха мандат на лидера си Мартин Шулц да започне преговори с консерваторите на Ангела Меркел за съставяне на ново правителство, след като опитът на канцлера за нов кабинет със \"Свободните демократи\" и \"Зелените\" след изборите през септември се провали.\r\n\tЛидерите на Християндемократическия съюз (ХДС), на Християнсоциалния съюз (ХСС) и на Германската социалдемократическа партия (ГСДП) ще се съберат в сряда, 13 декември, в Берлин, за да обсъдят възможно създаване на \"широка коалиция\", предаде ДПА.\r\n\t \r\n\tВ предварителните консултации ще участват канцлерът и лидер на ХДС Ангела Меркел, председателят на ГСДП Мартин Шулц, лидерът на ХСС Хорст Зеехофер и ръководителите на парламентарните групи на партиите в Бундестага - Фолкер Каудер, Андреа Налес и Александър Добринт. Според ДПА страните ще набележат график на бъдещите срещи.\r\n\t \r\n\tГермания е на прага на остра политическа криза, след като миналия месец се провалиха коалиционните преговори между блока ХДС/ХСС и Свободната демократическа партия и Съюз 90/Зелени. Възможните варианти сега са създаване на широка коалиция, каквато управляваше страната в периода 2005-2009 г. и 2013-2017 г., съставяне на правителство на малцинството или предсрочни избори.\r\n\t \n\n\r\n\tПървоначално Шулц изключи възможността да участват отново в управлението, но промени позицията си след намесата на президента Франк-Валтер Щайнмайер в \"името на стабилността на Германия\".\r\n\tШулц се отправя към преговорите с консерваторите с амбициозен план за реформиране на Европейския съюз и еврозоната.\r\n\t\"Ако искаме Европа да е неизменно силна, то е наша грижа тя да е в състояние да действа и хората да го усетят. Европа е нашата застраховка живот\", каза Шулц в 76-минутна емоционална реч пред делегатите на партийния конгрес. Той призова за по-тясна интеграция в Европейския съюз с цел да се постигне идеята за Европейски съединени щати до 2025 г., предадоха световните агенции.\r\n\tЛидерът на социалдемократите се извини за загубата на парламентарните избори. \"Не е лесно да си изправен тук след една такава година. Аз нося отговорността за исторически най-слабия изборен резултат на парламентарни избори. Моля за извинение. Най-големият ни проблем е, че загубихме облика си. Длъжни сме отново да се обърнем с лице към хората и да ги убедим, че ГСДП е тяхната политическа сила, която защитава интересите им\", каза Шулц пред делегатите.\r\n\t\"Искам да възобновим живия дебат в ГСДП. Партията ни трябва да е политическата сила на куража. Да престанем да се взираме само в резултати от социологически проучвания. За сегашното състояние на ГСДП отговорност не носи нито Ангела Меркел, нито голямата коалиция. Отговорността е еднствено на ГСДП\", каза от трибуната на конгреса Шулц.\r\n\tОневинявайки Меркел и голямата коалиция, де факто Шулц опроверга свои съпартийци, че ГСДП се е сринала, защото на два пъти е участвала в широка коалиция с десницата – от 2005 до 2009 г. и от 2013 до изборите тази година.\r\n\tШулц се обяви и за единна и силна Европа, за да се гарантира бъдещето на континента по пътя на образователна революция в дигиталната ера, на опазване на природната среда и климата, както и за сигурни социални мрежи. Той призова да се ограничи влиянието на големите концерни, което може да стане само при една силна Европа.\r\n\tПо думите му всичко това би довело до създаването на Европейски съединени щати до 2025 г. с нов, общ конституционен договор. Той трябва да създаде федерална Европа, която да може да действа заедно в области като вътрешна и външна сигурност, данъчни и валутни въпроси, бежанци и международно развитие.\r\n\t\"Този конституционен договор трябва да бъде представен във всички държави членки и тези, които не са съгласни, автоматично трябва да отпаднат от ЕС\", заяви Шулц.\r\n\tПо думите му европейските ценности са системно подкопавани в Полша и Европа не може да направи нищо по въпроса. Според него Унгария също все повече се отдалечава от блока, включително чрез големите сделки с Китай.\r\n\t\"Не трябва да управляваме на всяка цена. Но не трябва и да отказваме да управляваме при всякакви обстоятелства\", подчерта Шулц.\r\n\tПо думите му социалдемократите трябва да започнат проучвателни разговори с консервативния блок непредубедено, да видят какви политики може да прокара партията и да оставят всички опции за управление на масата на преговори. \"Съдържанието е важно, а не формата\", подчерта Шулц.\r\n\tДържавата ни трябва да стане по-силна и затова е необходима Социалдемократическата партия, допълни той.\r\n\tПо думите на Шулц е необходимо да се инвестира в бюджет на еврозоната, вместо вниманието да се фокусира върху икономиите, каквато политика следваше досега Меркел.\r\n\t\"Нашият континент не може да си позволи да има още четири години германска политика в Европа в стила на Волфганг Шойбле\", каза Шулц, имайки предвид бившия финансов министър на страната, който стана известен с исканията си за икономии.\r\n\tЗаемайки страната на френския президент Еманюел Макрон и най-новите предложения на Европейската комисия, социалистът добави, че \"се нуждаем от европейски финансов министър, който да прекрати състезанието кой ще предложи по-ниски данъци и как да се избегне плащането на данъци, трябва ни европейска рамка за минимална заплата, която да прекрати дъмпинга при заплащането\".\r\n\tЗа енергетиката и защитата на околната среда Шулц каза, че Германия трябва да намери начин да прекрати добива на лигнитни въглища, но без от това да пострадат определени райони и хората да си изгубят работата. \"Истината е, че искаме да постигне климатичните цели и ще работим за спиране на производството на енергия от лигнитни въглища. Но това няма да става за сметка на сигурността на енергоснабдяването и определено не за сметка наработниците. Да, това ще изисква милиарди евро инвестиции в електропреносна мрежа и субсидиране на тези райони\", каза Шулц.", "date": "2017.12.08", "title": "Германските социалдемократи започват преговори за съвместно управление с Меркел"}
{"url": "http://www.mediapool.bg/krai-na-sdelkite-s-tok-pod-masata-ot-yanuari-news272864.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаконови поправки, които от 1 януари 2018 г. слагат край от възможността за сделки с електроенергия под масата, прие енергийната парламентарна комисия на заседанието си в четвъртък. бяха прокарани между първо и второ четене на Закона за безопасно използване на ядрената енергия, но през преходните и заключителните разпоредби, с които се променя Законът за енергетиката. Това се превърна в любимия прийом за законови поправки на ГЕРБ като този път оправданието е ускореното изсветляване на свободния пазар на ток у нас.\r\n\tПредложенията на депутатите от ГЕРБ Делян Добрев, Валентин Николов и Александър Ненков и представителя на \"Обединените патриоти\" Искрен Веселинов ще бъдат гласувани на второ четене идната сряда.\r\n\tСпоред приетите единодушно текстове, от 1 януари 2018 г. производителите на електрическа енергия,  включително и възобновяемите централи, с инсталирана мощност над 5 МВ, ще бъдат длъжни да сключват сделки на борсата за ток.\r\n\tТова на практика слага край на съмнителните и силно оспорваните от търговци на ток у нас търгове, провеждани от \"Националната електрическа централа\", АЕЦ \"Козлодуй\" и ТЕЦ \"Марица Изток 2\" по техни неясни правила, често с обявяване в последния момент и често без яснота кой ги печели. Трите държавни компании в момента имат задължително определяни от енергийния регулатор квоти за захранване на регулирания пазар на бита и малките фирми, както и посочени от Брюксел квоти за продажба на борсата за ток, а останалите произведени количества могат да търгуват както решат сами.\r\n\tТова на практика изкривява сделките на \"Българската независима енергийна борса\" (БНЕБ), тъй като има , а преди време търговците алармираха, че са . Увеличаването на продаваните количества ток на борсата, която стартира през януари 2016 г., ще повиши ликвидността й и за това все по-често настояват търговците в последно време.\r\n\tПо последни данни на БНЕБ се търгуват малко над 11 процента от цялата произвеждана електроенергия у нас, а свободният пазар е около 50 на сто.\r\n\tИзваждането на борсата на всички производители на ток с мощност над 5 МВ се подготвя отдавна като част от бъдещата либерализация на енергийния пазар, която се очаква най-сетне да тръгне до средата на 2018 г. и през 2021 г. пазарът на ток да е напълно свободен. Доскоро обаче се очакваше хвърлянето на всичката енергия на борсата да е съпроводено с предоговаряне на дългосрочните контракти за изкупуване на електроенергия като се въведе механизъм за компенсиране на производителите, когато цените на борсата по ниски от преференциално гарантираните им. Сключването на т.нар. договори за разлика обаче все още нито е регламентирано, нито дори са започнали и най-повърхностни разговори с централите, имащи такива договори.\r\n\tЗатова и сегашните законови поправки няма да се отнасят например за двете американски въглищни централи \"Ей И Ес Гълъбово\" и ТЕЦ \"КонтурГлобал Марица Изток 3\", както и за възобновяемите централи с гарантирано изкупуване на енергията им за различни периоди според вида й.\r\n\tЗа уреждането на всички казуси около либерализацията на пазара на ток ще се приемат допълнителни поправки в Закона за енергетиката. Преди седмици председателят на парламентарната енергийна комисия Делян Добрел лансира идея и намерение да се подготви изцяло нов Закон за енергетиката, но по-скоро няма да има време за такъв проект, а ще се гласуват корекции.\r\n\t \r\n\t\"Ние трябва да направим всичко възможно, за да избегнем каквито и да е съмнения в прозрачност, нелоялна конкуренция, уговорени сделки”, каза Делян Добрев при обсъждането на поправките, цитиран от сайта Publics.bg.\r\n\tПредложението бе приветствано от Калина Трифонова, заместник председател на управата на \"ЕВН българия\", която доставя ток в Югоизточна България. Пазарът се нуждае от предвидимост – както от страна на потребителите, така и от страната на производителите и на търговците, допълни тя.\r\n\t\"Когато си направят плановете, когато си предложат продуктите, няма как по този начин, когато създаваш конкуренция и търсене, да продават под себестойност. Всичко останало оставя съмнение, че се търгува по непрозрачен начин и че наистина се нарушава държавния интерес”, каза още Трифонова.\r\n\t \r\n\tТова е първата стъпка в посока на пълната либерализация на електроенергетиката, посочи Кирил Домусчиев, председател на Конфедерацията на работодателите и индустриалците в България. По думите му това ще сложи край на договорените по телефона мегавати, анекси, договори, които не минават през каквато и да е интернет платформа, върнати мегавати без неустойки и всякакви непрозрачни практики. Според него с изменението ще се даде възможност на индустрията да си прогнозира разходите за електроенергия. Домусчиев препоръча на енергийната комисия да помисли за законови текстове относно фалита на търговци, да се създаде някакъв сериозен механизъм за контрол срещу манипулации и да се предвидят сериозни санкции, които КЕВР да налага.\r\n\t \r\n\tЗаконовите поправки бяха подкрепени и от председателя на Комисията за енергийно и водно регулиране Иван Иванов. Тойю посоче, че липсата на ликвидност на борсата за ток не позволява на регулатора да задължи \"Електроенергийния системен оператор\" (ЕСО) и разпределителните дружества да купуват енергията си за технологични загуби от борсата, което е сериозна пречка пред либерализацията.\r\n\t \r\n\tДепутатите от БСП за България Жельо Бойчев и Таско Ерменков посочиха, че тяхната парламентарна група ще подкрепи изменението, но ще следи много внимателно какво се случва на БНЕБ и какво се случва със собствеността на енергийната борса. Отговорността на КЕВР е като говорим за прозрачност на борсата е на нея да има такава, а не да получава легализиране на договорите под масата, допълни Ерменков.\r\n\tИван Генов, депутат от БСП за България и бивш изпълнителен директор на АЕЦ \"Козлодуй” коментира, че за централата няма да е проблем да продава на борсата цялото си количество. Той предупреди, че когато се пуснат такива големи количества на нашата борса, те ще окажат влияние в целия регион. \"Ние сме имали случаи с пускането на търг за 500 MВ за шест месеца и цената на борсата в Унгария пада с 2-3 евро”, каза той.\r\n\tИзпълнителният директор на БЕХ Петьо Иванов посочи, че държавните производители не са непременно против приемането на това изменение, но настояват промените да бъдат приет в цялостен пакет за либерализацията на пазара. Според него е крайно време \"да адресираме съмненията на големите потребители и на част от търговците по какъв начин се извършва продажбата на електроенергия”. Вярваме, че високата ликвидност ще осигури адекватни цени и ще може да служи за определяне на компенсации за производителите с преференциални цени, каза още Иванов.\r\n\tДепутатите приеха също така намаляване на долната граница за финансова санкция на предприятията от отрасъла, които не спазван Закона за енергетиката или нарушават условията на издадените им лицензии за работа. От сегашните 200 хил. лв. прагът се сваля на 20 хил. лв., но максималната глоба остава 1 млн. лв.\r\n\tЕрменков предложи текстът да отпадне, защото според него не е добре да се намалява санкцията точно в момента, в който се прави такава сериозна стъпка с изкарването на цялото производство на борсата.\r\n\tИван Иванов обаче обясни, че промяната се налага, тъй като има много малки енергийни компании, чиито активи са доста под 200 хил. лв. и ако тази промяна не се приеме, това остави регулаторът без инструмент да ги санкционира.\r\n\tРегулаторният шеф посочи, че 200 хил. лв. е адекватна санкция за дружества от мащабите на ЕРП-тата и увери, че намаляването на минималната санкция в никакъв случай няма да намали строгостта на КЕВР.", "date": "2017.12.08", "title": "Край на сделките с ток под масата от януари"}
{"url": "http://www.mediapool.bg/tatyana-doncheva-te-sa-si-gerb-bsp-dps-i-glavniyat-prokuror-news272818.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tОт близо 10 години българският парламентаризъм върви стремглаво \"нагоре\" благодарение на изгряване на звездата на ГЕРБ, която е носител на най-характерните за последните години на Живков елементи, като паралелно се назова \"Граждани за европейско развитие на България\". как трябва да изглежда политическият живот на страната. Разбиранията им са родени от всичко, което помним от тоталитарната система от нейните последни 20 години. И така ние си играем уж на многопартийност, избори и гледни точки. Политики не се обсъждат. Гражданството не се информира какво и защо се прави. Не се информира и по какво, и дали, се различават гледищата на управляващи и опозиция. Новините минават с бръснещ полет по поредна интрига в парламента, по поредна размяна на нападки.\r\n\tЧули ли сте някога, някъде в българската история от последните 30 години, водещи политици да водят дела на ниво районен съд, за нападките, които са си разменили?\r\n\tЗа тях говоря. И за Нинова и Борисов. Ами вие сте политици, вие имате трибуна, вие можете да спечелите общественото мнение по 1000 различни начин. Това не става в районния съд и не става като притискат млади съдии с политически натоварени процеси.\r\n\tСъщевременно няма идеи политически, няма гледни точки за политически решения. Да сте чули такива? Не сте.\r\n\tИма само \"Госпожа Лъжа\", \"Господин Мутра\". Има някакви безсмислени пререкания в стил \"ние ще имаме филм за границата\" – \"а ние пък ще ви покажем, че вашият филм за границата за нищо не става\".\r\n\tУправлението на този политически картел се характеризира с общ произход от средите на бившата БКП. И общи бизнес зависимости, които можете да откриете там. В миналото време, в отношение на хора там.\r\n\tТе нямат противопоставяне в политическия смисъл. Не говоря за човешко противопоставяне, а за политическо. А политическото противопоставяне не е нужно да бъде свързано с омраза между хора и лични нападки, а с противопоставяне на възгледи, които да бъдат обществено защитавани.\r\n\tНито едните, нито другите – тук слагам всички в парламента, включително \"Патриотите\" и Марешки, имат разбиране, че политическият живот трябва да се състои от това. И те паразитират върху остатъците на подсъзнателно влияние у гражданите на старото време. На тия сантименти в тях, които ги караха да се чувстват по-спокойни и по-защитени, когато има една партия, нейната ръководна роля е прогласена, ясно е откъде минават пътищата за кариера, добър живот и просперитет... И всякакви други правила, които опитахме да въведем, се оказаха изведнъж като дърво, което садим на плитка почва. Младите хора, които не са живели в онова време и нямаха никакъв спомен, отначало отричаха механично всичко в него, а сега механично казват \"абе, то се е живяло добре\". Кое точно се е живяло добре?\r\n\tСмятам, че ГЕРБ нямат някакви дълбоки мисли за ревизия на приватизацията като процес. Нито имат дълбоки мисли за нейната роля, защото създаването на пазарна икономика в България беше невъзможно без приватизация. Да, българската приватизация беше съпътствана със сделки, с грабежи, на места с откровена глупост, с егоизъм, с желание да откраднеш, защото сега ти е паднало. \r\n\tСлед като потискахме техните действия, по една или друга причина, много време, сега се сети някой, че заради Корнелия Нинова и \"Техноимпекс\" трябва да прави конституционни промени...\r\n\tСмятам, че това е една от основните причини. ГЕРБ-ерите по-далеч от носа си не виждат. : как изглежда нещо или дали Меркурий е ретрограден. Въобще не си правят сметката, че когато се разбута един процес, той ще има отражения по-широки от първоначалния замисъл.\r\n\tИзвън юридическите съображения за изтекла давност, за това можем ли да я ревизираме, за това, че още в 19 век цивилизованите държави са си дали сметка, че трябва да могат да гарантират на всеки гражданин стабилност и законно поведение, \r\n\tАми, добре бе – дайте да видим какво имате за Корнелия Нинова и \"Техноимпекс\". Извадете го, разкажете, задайте на Нинова най-резонните въпроси. А те са: \"Придобила ли си, госпожо, тези акции за тези пари, които пише във фирменото дело? В банковото бордеро пише ли сумите? Имала ли си ти пари към този момент да придобиеш тези акции? Ако си ги нямала – откъде ги взе парите? Ако си ги имала – кажи, че си ги имала, ще проверим дали това, което казваш, е достоверно\". И въпросите продължават: \"На кого ги продаде тия акции? Кога ги продаде? Защо ги продаде на стойност очевидно доста по-ниска, отколкото струват?\" Тя ще ви каже, че ги е продала през борсата, а пък вие да си знаете, че те контролираха и борсата.\r\n\tИ нека представителите на БСП също, не само тези на ГЕРБ, да й задават въпроси по темата. Ама освен да задават въпроси и да разсъждават. Кой би могъл да стане приватизатор по времето на Йордан Соколов и Иван Костов? Като имате предвид, че двама депутати на СДС не успяха да се доберат до автогарата на София -област и да я приватизират. Тръгнаха и ги удариха през ръцете, защото не я бяха отредили за тях. А какво значи да дадеш на един следовател от едно софийско районно управление приватизацията на едно от големите външно-търговски дружества? Направете си сметката, всеки да си прави изводите.\r\n\tНо за тази работа да ревизираме давности, като че ли някой ще връща \"Техноимпекс\" обратно...\r\n\tКакто нашият живот не може да бъде върнат назад и ние рязко да станем на 10 години, така и животът на държавата не може да се върне назад.\r\n\tТези хора изпитват лична омраза, но няма същностни различния между тях. Става дума за едни лични симпатии и лични антипатии, родени върху това кой какво ще преразпредели – кой има възможност да даде сделки на един или на друг. Или пък кой има възможност да седне на един или друг стол. На тях властта не им трябва, за да правят нещо качествено различно.\r\n\tС Йордан Соколов може да сме имали всякакви сблъсъци, но Йордан Соколов да си позволи да прекъсне опозицията, докато прави изказване не върху цял законопроект, а върху отделна алинея – никога не е било. А сега те дори не си допускат изказвания, защото всичко това било губене на време. Ама как дебатът по закони ще е губене на време? Или пък ако така смятате – върнете се към парламента от преди 1989-та година, когато се събираха за по един ден, гласуваха всичко, което им е дадено на партитура, после си купуваха книги, суджук и банани и си отиваха кой откъдето е. Я да не си губят времето, точно така да правят. Ама кой щял да измисли съдържанието на законите – няма значение, ще го измислят като Дани Кирилов – то е достатъчно.\r\n\tРазберете – тези хора развалят цялата структура на държавата, защото към тоя момент не им е удобно \"кьошето\".\r\n\tТемата е открита и от много време текат дела. Тук искам да кажа нещо както на Цецка Цачева, така и на БСП – говорителите по темата, и на Джамбазки. . Това е ставало недостатъчно правно прецизно и без мисъл, че някога България може да не бъде монархия. Има оформяне на имоти без мисъл, че монархията няма да е вечна. В резултат – ние днес се изправяме пред различни трактовки на взаимно изключващи се доказателства. Тълкуването би затруднило всеки съдия. В същото време държавата каза – връщаме имущество, което след 9 септември е било одържавено като принадлежащо на буржоазията.\r\n\tВъпросът трябва да бъде погледнат комплексно – политически и юридически. А не да се прехвърля като горещ картоф, защото Цецка Цачева се страхува, че някой ще я намрази и същото правят и БСП.\r\n\tНа трето място – Общинските съветници се пънаха, че Кристо не е опрял до едно училище, което се падаше негов имот. Докато течаха делата, свършиха децата за училището. Кристо Явашев си взе с едно унизително дело в Страсбург това, което му се полага, но той видя в България и в общината Габрово някой, който е негативно настроен към него, някой, който не го признава като личност с права. И сега - можете ли да направите музей на Кристо в България, можете ли да поканите Кристо да направи изложба тук? Ами не – той не иска да стъпи.\r\n\tТези седмици излезе резултат от друго дело в Пловдив, което уважаваният колега Михаил Екимджиев спечели срещу общината. Сега общината трябва да плати от порядъка на 500 000 евро за имоти, които е отказвала да реституира, правейки се на хитра и смятайки, че обезщетенията, присъдени в Страсбург, ще бъдат пренебрежимо малки. Е, няма да бъдат такива.\r\n\tВ този смисъл – представяте ли си какво ще бъде за царските имоти? В този смисъл искам да призова: махнете тази обременена с политика тежест от съда в няколко окръжни инстанции. Защото доказателствата се бият помежду си.\r\n\tЗатова решаването на въпроса със закон е разумно. А законът трябва да почива на разумно споразумение между правителството, т.е. между държавата, и фамилията Сакскобургготски. И това споразумение трябва да бъде обществено огласено. Но да обявим фамилия Сакскобургготски за враг, по модела Кристо Явашев или с пловдивските фамилии – това е грозна работа.\r\n\tГорещ картоф. Обяснявам си го с това, че Делян Пеевски е вързан с ГЕРБ.\r\n\tДелян Пеевски е излязъл със становище значи. Делян Пеевски вързан с ГЕРБ. Делян Пеевски вързан с медии. В тези медии няма имена на автори, или има много рядко. Фразите са едни и същи. Дори имам чувството, че вече компютърна програма ги пише тези неща.\r\n\tИма ли комисия за защита на конкуренцията? Има. Пречеше ли някой на предишния състав на комисията, или на сегашния състав, да седне да разрови тези неща? Не, те са заети с обществени поръчки. Защо е допуснат медийният монопол на Пеевски, например?\r\n\tКак си представяме тази пазарна икономика?\r\n\tПо сделките, по поръчките, които се дават на фирми свързани с него. А за другото да говорят някои служби.\r\n\tВ този ред на мисли, има връзка и на част от ръководните деятели на БСП с Пеевски. Имате едни странни отношения на партия \"Атака\" с Пеевски – фигури, близки до Пеевски, станаха нейни министри и се питам как това е възможно.\r\n\tТой формално е посочен от \"Атака\", но всъщност е от кръга на Пеевски. Той извърши поредица действия в грубо нарушение на закона. Тогава да не би БСП да поиска отстраняването на министъра? Не, те някак се споразумяха за сделките на \"Емко\" и спря да се дискутира искането на оставка на министъра. Защо?\r\n\tОт години насам няма по-голямо основание за отстраняване на министър от това за отстраняването на Емил Караниколов по случая \"Емко\"-\"Дунарит\". Междувременно бяха отстранени министърът на здравеопазването, депутатът Антон Тодоров за това и онова изявление...Но министър Караниколов никой не го закача. Как си го обяснявате това, освен с общ интерес?\r\n\tИ като заговорих за интерес, държа да кажа още нещо – по случая \"Емко\" всички работодателски организации, с изключение на една, не изразиха ясна позиция, че държавата няма право да посяга на частна собственост в нарушение на конституцията. Тогава те просто се присъединиха към властта, мълчейки.\r\n\tТези хора са законодатели, те могат да си вкарат в парламента каквото си щат и като имат гласовете, да си го приемат. Въпросът е, какво значение ще има това за обществото. А този закон, в този вид, няма никакво значение. Този закон нито дава повече механизми за разправа с политически опоненти – те и сега ги имат през КОНПИ, например. Този закон няма никакво последици, прави се за пред Брюксел и изобщо няма какво да се обсъжда. (вносители на текстовете са Йордан Цонев и Делян Пеевски – бел.авт).\r\n\tАко след 9 септември 1944-та хората са вярвали, че държавата собственост върху средствата за производство ще направи всички равни по собственост и равни по възможности, сега всички тези групички си представят, че те трябва да бъдат принципал на имуществото. Какво да им кажеш? Няма гробищен парк, на който алеите са толкова широки, че да влезете там с тир с ремарке. Няма такъв.\r\n\tНе лежете на това ухо. Ние доста години лежахме на него и чакахме да се скарат. И не се карат. И няма ухо, на което да легнем, затова трябва да се изнасяме. Аз имам философия, че революциите у нас са ставали, когато българите не е имало къде да отидат. Когато има къде да идат, не вдигат революции, когато вече няма къде да отидат – вдигат. По тази причина и ние трябва да се изнасяме. В най-безобидния случай, трябва да идем в гората или по селата.\r\n\tОбичайно изслушването на доклад на орган, създаден от парламента, включва доклад на ръководителя на въпросната институция. \r\n\tВ крайна сметка дори докладът да съдържа нередности, те в никакъв случай не са адресирани към управляващото мнозинство. Но начина, по който ГЕРБ се втурна като Матросов на амбразурата, означава, че самата управляваща партия разбира своята съпричастност към проблема.\r\n\tПроблемът беше поставен още лятото с отстраняването на Георги Гатев. А пълното мълчание на управляващите по този въпрос говори само за гузна съвест и за това, че мерките по отношение на Гатев са предприети със съгласието на най-високо политическо ниво на управляващата партия.\r\n\tИма стотици преписки, по които прокуратурата не е дала отговор. Тези преписки са известни с номера, със съдържание, с всичко останало. Ако прокуратурата твърди обратното, ще трябва да даде обяснение.\r\n\tИма случаи на подслушвани незаконно политици, журналисти и магистрати. Да, заседанието на парламента беше открито и затова Бойко Рашков не можеше да каже имената им. Но има комисия за контрол на СРС-та, на които могат да бъдат казани тези имена. Освен това има закрити заседания на парламента, на които данните също могат да бъдат оповестявани. Като искат ГЕРБ да чуят имената, нека закрият заседанието и Рашков да им говори с преписки, имена и т.н.\r\n\tИменно.  Ние се връщаме към тоталитарната държава по отношение на липсата на реален политически живот, по отношение на ролята на парламента и начина, по който той изглежда, също така по отношение на злоупотребата с права.\r\n\tВ този смисъл бих откроила и \r\n\tКакво да означава? Че те са си едно и също. И са следните: ГЕРБ, БСП, ДПС, главният прокурор. Опровергайте ме, ако можете.", "date": "2017.12.08", "title": "Татяна Дончева: Те са си – ГЕРБ, БСП, ДПС и главният прокурор"}
{"url": "http://www.mediapool.bg/ludogorets-se-klasira-za-sledvashtata-faza-na-liga-evropa-news272829.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Лудогорец\" се класира за фазата на директните елиминации на Лига Европа, след като спечели нужната му една точка при гостуването на \"Хофенхайм\" в Германия.\r\n\tПатрик Охс изведе \"Хофенхайм\" напред в 25-ата минута. В началото на втората част Вандерсон изравни за \"Лудогорец\".\r\n\tТимът на Димитър Димитров игра последните десет минути от двубоя с човек по-малко след като беше изгонен Клаудиу Кешеру на \"Рейн Некер щадион\", но успя да удържи равенството 1:1.\r\n\tВ другият мач в групата \"Истанбул Башакшехир\" победи \"Брага\" с 2:1.\r\n\tТака за втора поредна година българският тим ще играе в Лига Европа, след като завършиха на второ място в група \"С\".\n\n\r\n\t\"Лудогорец\" обаче ще бъде в урната на непоставените отбори на жребия за 1/16-финалите. Това означава, че българският шампион ще се изправи срещу един от 15-те поставени тима, къдетоса по-силните отбори. Сред тях фигурират имената на европейски колоси като \"Милан\", \"Арсенал\", \"Атлетико\" и други.\r\n\tЖребият ще бъде теглен в понеделник - 11 декември. Българският шампион ще бъде домакин в първия двубой.\r\n\t ЦСКА (Москва), Атлетико (Мадрид), Лайпциг, Спортинг (Лисабон), Виляреал, Динамо (Киев), Брага, Милан, Аталанта, Локомотив (Москва), Виктория (Пилзен), Арсенал, Залцбург, Атлетик (Билбао), Лацио, Зенит\r\n\tНаполи, Спартак (Моска), Селтик, Борусия (Дортмунд), Астана, Партизан (Белград), Лудогорец, АЕК, Лион, Копенхаген, Стяуа, Цървена звезда, Марсилия, Йостерсунд, Ница, Реал Сосиедад", "date": "2017.12.08", "title": "\"Лудогорец\" се класира за следващата фаза на Лига Европа"}
{"url": "http://www.mediapool.bg/razsledvashtite-otrichat-da-sa-izzemvali-bitkoini-za-miliardi-news272854.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазследващите не са изземвали над 200 000 биткойни, чиято стойност към днешна дата е над 3 млрд. щатски долара.\r\n\tТова обяви ръководителят на спецпрокуратурата Иван Гешев в петък по повод публикация в .\r\n\tИнформация за това беше оповестена още на 19 май, след като при операция на ГДБОП бе задържана престъпна група, заподозряна, че е източила милиони от държавата, използвайки компютърен вирус за дистанционен достъп до системата на митниците.\r\n\tТогава Центърът за правоприлагане в Югоизточна Европа (SELEC) също съобщи за акцията, уточнявайки  по случая от 29 май, че \"досега във виртуалното пространство са били открити портфейли на основните заподозрени с общо 213 519 биткойни\". Към онзи момент един биткойн се търгуваше за 2354 долара, докато в петък цената му достигна над 18 000 долара.\r\n\t\"По това дело, което вие цитирате, няма иззети биткойни. Няма. Няма иззети биткойни, към момента делото е на производство в специализираната прокуратура, разследва се от следовател, назначени са експертизи – компютърни и всякакви други, включително и такива, които ще бъдат изготвени в САЩ. И след изготвянето на ексапертизите – чака се само това заключение, след изготвяне на тези експертизи, имам уверението на прокурорите, че в максимално кратък срок ще бъдат конкретизирани обвиненията и ще бъде внесен обвинителен акт в Специализиран наказателен съд\", заяви Гешев.По думите му \"търговията с криптовалута не е престъпление, ние не може да разследваме търговия с криптовалута, поне към този момент това не е криминализирано и не ми е известно да е криминализирано никъде в света\".\r\n\t\"Категоричното към този момент е, че няма биткойни, а дали са търгувани – това е в процес на изясняване\", добави шефът на спецпрокуратурата без обаче да уточни дали по делото са изземвани пароли, без които въпросните биткойни са недостъпни за притежателите им.\r\n\t\"Нали знаете, че и вие можете да си купите съответните устройства, малко са скъпички, харчат ток, и може да си копаете, нали. Така че, аз хобитата на хората не ги разследвам, аз разследвам... Не аз точно, а моята прокуратура – те дали извършват престъпление. Ако в някаква степен се докаже, че това, което вие казвате, има нещо общо с пране на пари и т.н., ще разследваме тази хипотеза, но в този момент биткойни в тях няма, към момента на изземването – няма. Ако нещо е свързано с тази тема в по-общ план и установим, ще ви кажа\", заяви още Гешев, обобщавайки, че \"по дела в прокуратурата ние не сме изземвали биткойни\".\r\n\t\"Нямаме такива случаи\", добави и директорът на ГДБОП Ивайло Спиридонов, след когото главният секретар на МВР Младен Маринов също повтори, че търговията с биткоуйни не е престъпление.В края на ноември от вътрешното министерство отказаха да отговорят  по темата, аргументирайки се със следствената тайна по делото. Тогава изданието разви и хипотеза, според която МВР е прибързало с информацията за намерените биткойни, подадена към международните ни партньори, тъй като ако липсват частните ключове (паролите) за тези портфейли, те на практика са неизползваеми и няма как да се твърди, че са иззети.", "date": "2017.12.08", "title": "Разследващите отричат да са изземвали биткойни за милиарди"}
{"url": "http://www.mediapool.bg/vyarno-ili-ne-medii-zabranyavat-na-hora-s-visoko-kravno-i-diabet-da-shofirat-news272826.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:", "date": "2017.12.08", "title": "Вярно или не? Медии: Забраняват на хора с високо кръвно и диабет да шофират"}
{"url": "http://www.mediapool.bg/okolo-15-mln-lv-shte-poharchat-studentite-za-8-dekemvri-news272832.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 15 млн. лв. ще похарчат студентите на празника си, показват прогнозите на Института за анализи и оценки в туризма. Очаква се около 240 000 студенти и преподаватели от 51 висши училища в страната да празнуват на 8 декември.\r\n\tПредпочитаните от тях дестинации тази година са зимните курорти - Банско, Пампорово и Боровец, коментира Константин Занков от Института за анализи и оценки в туризма пред \"Блумбърг телевизия България\".\r\n\tДруги курорти като Велинград, Сандански, Хисаря и по-малки населени места като Чифликсъщо привличат младите хора за празника, каза Занков.\r\n\tТой обясни още, че сумата, която ще похарчат студентите, зависи от разстоянието, мястото на отсядане и броя нощувки. В къщите за гости разходите са по-малко в сравнение с хотелите.\r\n\tОсвен в София най-много студенти ще празнуват в Пловдив, Велико Търново, Варна и Благоевград.\n\n\r\n\tРекордно много - около 4000 български студенти, са избрали да отбележат празника в чужбина, основно в европейски градове – Прага, Будапеща, Рим, Виена. Увеличението, което наблюдаваме сега, е главно заради евтините полети на ниско тарифните авиокомпании, каза Румен Драганов от Института за анализи и оценки в туризма пред бТВ.\r\n\tСпоред статистиката студентите средно са заделили по 60 лева за празника.\r\n\tОт МВР обещаха засилено полицейско присъствие в курортите. Проверки ще има и по пътищата за неправоспособни млади шофьори, както и за водачи под въздействието на алкохол и наркотични вещества. \r\n\tЗа първи път студентският празник се отбелязва в България през 1903 г. През 1944 г. датата е заменена със 17 ноември - Международен ден на студентската солидарност, а през 1962 г. празникът на университета отново е възстановен на 8 декември.\r\n\tОт 1994 г. насам Съветът на ректорите на висшите училища приема 8 декември за неучебен ден и за празник на българските студенти.", "date": "2017.12.08", "title": "Около 15 млн. лв. ще похарчат студентите за 8 декември"}
{"url": "http://www.mediapool.bg/isteriyata-po-bitkoina-dovede-do-nov-vrah---nad-18-000-dolara-news272833.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКурсът на криптовалутата биткойн нарасна с над 23% и за първи път в историята на търговете премина прага 18 000 долара. Това показват данните от търговете на електронната борса Coinmarketcap.\r\n\tСамо за последното денонощие промяната е 4000 долара.\r\n\tБиткойнът е децентрализирана система на едноименната криптовалута на основата на технологията блокчейн, която може да използва всеки участник в системата с изчислителна мощност (компютър или мрежа).\r\n\tКонцепцията на системата е публикувана през ноември 2008 г. от автора (възможно е да е колективен автор) Сатоси Накамото, но взривна популярност биткойнът получи едва през последните години и месеци.\r\n\tЕмисията на биткойни е ограничена по естествен начин и в момента по-голямата част от виртуалната валута вече е \"добита\".\n\n\r\n\tЦената на биткойна ще достигне 50 000 долара за брой в рамките на една година, прогнозира Джехан Чу, управляващ партньор в Kenetic Capital пред телевизия \"Блумбърг\".\r\n\tОт Kenetic Capital повишават прогнозата си всеки следващ месец, а след новините, че големите борсови оператори CBOE и CME започват продажба на биткойн фючърси „целият свят в момента гледа какво ще последва“, коментира той.\r\n\tПо думите му Азия е доста по-гъвкава във възприемането на криптовалутите в сравнение със САЩ. \r\n\t\"Честно казано, въпреки китайската забрана и въпреки забраната на ICO (Initial Coin Offering - на бълг. първично публично предлагане в криптовалутите) и на криптоборсите, Китай остава удивително отворена към блокчейн технологията\", казва Чу.\r\n\tНамеренията на  за разработване на собствена криптовалута, дори и само като тест за приложимостта на концепцията, придават значителна тежест, що се касае законността на дигиталната валута на ниво суверен, коментира Чу.\r\n\tСпоред него 2018 г. ще е годината, в която ще видим първата под една или друга форма държавно подкрепена дигитална валута. Той се обзалага, че това ще се случи в Азия.\r\n\t\"Докато продължаваме да се фокусираме върху криптовалути с голяма пазарна капитализация, смятам, че светът наистина трябва да се замисли как изглежда дългата опашка при софтуера в криптовалутите. Мисля, че започваме да виждаме този процес при компании като SimpleToken\", каза още Чу.", "date": "2017.12.08", "title": "Истерията по биткойна доведе до нов връх - над 18 000 долара"}
{"url": "http://www.mediapool.bg/zemetreseniya-sa-useteni-v-raionite-na-chirpan-i-petrich-news272834.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗеметресения са усетени тази нощ в района на Чирпан и Петрич, съобщи на Националния институт по геофизика, геодезия и география при БАН.\r\n\tЗеметресение с магнитуд 3.1 по скалата на Рихтер е регистрирано в 1:50 часа край Чирпан и Пловдив. Трусът е бил с дълбочина 10 км с епицентър на 15 км югозападно от Чирпан, на 35 км източно от Пловдив и на 164 км източно от София. Няма данни за материални щети.\r\n\tЗеметресение е регистрирано и в Гърция в 6:05 часа местно време и е усетено на територията на Петрич и Кулата. Трусът е бил с магнитуд 4.1 по скалата на Рихтер и на дълбочина 5 км по данни на Евро-Средиземноморския сеизмологичен център (EMSC).", "date": "2017.12.08", "title": "Земетресения са усетени в районите на Чирпан и Петрич"}
{"url": "http://www.mediapool.bg/blizo-50-protsenta-ot-horata-vyarvat-v-izvanzemni-tsivilizatsii-news272835.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБлизо 50 процента от хората вярват в съществуването на извънземен живот и искат да установят контакт с него. Това показва проучване в 24 държави, което според авторите обяснява донякъде популярността на сагата \"Междузвездни войни\" 40 години след излизането на първия филм от поредицата, съобщава Ройтерс.\r\n\t \r\n\tВ навечерието на премиерата на \"Междузвездни войни: Последните джедаи\", изследователи публикуваха резултатите от проучване, което показва, че 47 процента от над 26 000 анкетирани вярват \"в съществуването на разумни извънземни цивилизации във вселената\".\r\n\t \r\n\tОще повече - 61 процента, отговарят с \"да\" на въпрос дали вярват в съществуването на \"някаква форма на живот на други планети\". \n\n\r\n\t \r\n\tГрубо една четвърт от анкетираните смятат, че освен на Земята, на друго място няма разумни същества, съобщиха изследователите от \"Глосалитис\".\r\n\t \r\n\tСред онези, които вярват, че не сме сами във вселената, 60 процента казват, че трябва да потърсим контакт с извънземните.\r\n\t \r\n\tТова не е първата анкета, която проучва отношението на хората към извънземния живот, отбелязва Ройтерс. Изследвания в Германия, Великобритания и САЩ също достигат до подобни изводи, но авторите на настоящото проучване посочват, че то е по-мащабно.\r\n\t \r\n\tАнкетите са направени на 15 езика между декември 2015 г. и февруари 2016 г. в държави, които представляват 62 процента от населението в света и 80 процента от световната икономика. \r\n\t \r\n\t\"Високият процент на хора, които вярват в съществуването на разумни извънземни цивилизации, отчасти обяснява огромната популярност на филмите за космоса, като \"Междузвездни войни\", каза изследователят Мартин Лампърт.\r\n\t \r\n\tНай-много вярващи в извънземни цивилизации има в Русия - 68 процента. Веднага след това се нареждат Мексико и Китай, докато холандците са сред скептиците с 28 на сто.", "date": "2017.12.08", "title": "Близо 50 процента от хората вярват в извънземни цивилизации"}
{"url": "http://www.mediapool.bg/prevantivno-mvnr-obsadi-s-turskiya-poslanik-iskanata-ot-erdogan-reviziya-na-dogovor-ot-1923-g-news272836.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаявеното преди ден искане на турския президент Реджеп Ердоган да се ревизира Лозанският договор от 1923 г. е на път леко да помрачи приоритетните за премиера Бойко Борисов двустранни отношения с Турция. \r\n\t \r\n\tВъпреки че в действителност турският президент вчера въобще не е говорил за никакво \"прекрояване на границите“, а даже изрично заяви, че \"Турция няма претенции към териториалната цялост на нито една държава“, в петък БСП и \"Да, България\" поискаха обяснение от правителството. \r\n\t \r\n\tМалко по-късно външно министерство съобщи, че въпросът вече е обсъден с турския посланик у нас Хасан Улусой. От ведомството уточниха по-късно, че срещата е била предварително планирана и не е била провокирана от изявлението на Ердоган, но то също е било в дневния ред. \n\n\r\n\t \r\n\t\"България смята, че дискусия по мирни договори и съществуващи граници не е от полза за международната общност и стабилността в региона\", заявиха от МВнР. \r\n\t \r\n\t\"България винаги се е придържала към принципите на международното право, Устава на ООН и принципите на Заключителния акт от Хелзинки от 1975 г. Всяка ревизия на международни договори може да се извършава само по взаимно съгласие между страните в съответствие с международноправните норми\", се посочва в българската позиция.\r\n\t \r\n\t\"Надяваме се, че нашите съседи ще продължат по пътя на диалога, основан на европейските ценности и принципи в интерес на мира и сигурността в региона, което бе обсъдено на среща с посланика на Република Турция в МВнР\", заявиха от външното ни министерство. \r\n\t \r\n\t\r\n\t \r\n\tВицепремиерът и военен министър Красимир Каракачанов от своя страна посочи, че \"няма политическа партия в България, която да се съгласи с това, че някой може да претендира за промени на границите и отпадане на международни договори, които гарантират суверенитета, на която и да било държава - позицията на всички трябва да е еднаква\". \r\n\t \r\n\t\"Всяко изявление, в което се говори за промяна на международни договори, особено, когато касаят територии, е повод за притеснение. Мисля, че МВнР е поискало обяснение, но смятам, че подобни неща не трябва да ги пропускаме и да се правим, че не ги виждаме\", каза той. \r\n\t \r\n\t\"Това не ви ли говори за неща, които аз съм говорил преди една година - за т.нар. партия ДОСТ, чий инструмент е и каква роля изпълнява“, отговори той на въпрос за искане преди време на тази партия в България да бъде признато ново малцинство. „Интересно е сега, че г-н Ердоган се е загрижил за малцинствата в Западна Тракия, но за кои точно малцинства говори, тъй като там има едно население, което говори роден български език. Той май говори само за турците там“, добави Каракачанов.\r\n\t \r\n\tПо думите му в България такъв въпрос не съществува по \"една проста причина, така е и в гръцката конституция - гарантират се индивидуалните, а не колективни човешки права\".\r\n\t \r\n\t\"България е достатъчно зряла държава, спазваща законите и международното право, за да има нужда някой да гарантира правата на български граждани на наша територия\", смята Каракачанов.\r\n\t \r\n\tДо момента премиерът Борисов не е коментирал позицията на Турция. В същото време Ердоган похвали българския министър-председател за опазването на историческото и културно имущество на малцинствените общности у нас. Двамата ще открият ремонтираната Желязна църква в Истанбул на 7 януари.   \r\n\t \r\n\tПремиерът Борисов обаче защитава публично позициите на Турция в ЕС и вижда добрите отношение с Анкара като гаранция, че югоизточната ни съседка няма да пусне мигрантския поток към България. \r\n\t \r\n\t\r\n\t \r\n\tЛозанското споразумение от 1923 г. е резултат от войната между Турция и Гърция и урежда териториалните граници на двете страни и граничната бразда между Турция и България. \r\n\t \r\n\tВъпросът за ревизия на договора от Лозана от 1923 г. беше поставен от турския премиер Реджеп Ердоган в навечерие на историческото му посещение в Атина. Гръцкият президент Павлопулос и премиерът Алексис Ципрас категорично и публично се обявиха не само против ревизиране на договора, но дори и против идеята той да бъде предмет на дебати.\r\n\t \r\n\tТурският президент обаче в Атина, че \"Турция няма претенции към териториалната цялост на нито една държава“.\r\n\t \r\n\tПоставянето на въпроса за \"преразглеждане“ на Договора от Лозана се отнасяше само за отношенията с Гърция и главно за правата на турското малцинство в Западна Тракия.\r\n\t \r\n\tВ Атина Ердоган дори разбирателството с българския премиер Бойко Борисов по въпросите за опазването на историческото и културно имущество на малцинствените общности в Турция и в България.\r\n\t \r\n\t\r\n\t \r\n\tБСП и \"Да, България\" обаче поискаха правителството да излезе с официална позиция по изявлението на турския президент Реджеп Ердоган за преразглеждане на договора от Лозана от 1923 г.\r\n\t \r\n\tПозицията на Ердоган \"генерира напрежение\" и влияе негативно върху стабилността и сигурността в целия регион, каза лидерът на БСП Корнелия Нинова. \r\n\t \r\n\t\"Нека бъде зачитано международното право и принципите на равнопоставеност и добросъседство\", допълни тя.\r\n\t \r\n\t\"Продължава да няма официална българска реакция на поредната заявка на Ердоган за прекрояване на границите в региона, нито на сайта на Министерство на външните работи, нито на фейсбук страницата на премиера. Вярно, че фейсбукът на премиера не е негов, а и той всъщност е външен министър, но все пак. Иначе, България поема председателството на ЕС и се гласи да стане лидер на Балканите... Корупцията изяде суверенитета\", написа във Фейсбук председателят на \"Да, България\" Христо Иванов.", "date": "2017.12.08", "title": "Превантивно: МВнР обсъди с турския посланик исканата от Ердоган ревизия на договор от 1923 г."}
{"url": "http://www.mediapool.bg/borisov-prizoval-liderite-na-balkanite-da-sprat-s-opredelenieto-velika-za-darzhavite-si-news272838.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов е призовал лидерите на страните от Западните Балкани занапред да не използват определението \"Велика\" за името на държавите си. Това е станало по време на неформалната среща помежду им в София, съобщи министърът за българското европредседателство Лиляна Павлова пред бТВ.\r\n\tПо думите й България и Австрия са се договорили темата за разширяването на ЕС към Западните Балкани да не слиза от дневния ред по време на австрийското председателство през втората половина на 2018 г. Заедно с Австрия ще направим общо едногодишно председателство по темата за Западните Балкани, каза Павлова.\r\n\tПредставители на частния сектор на срещата са настояли за въвеждане на единна система за тол такси в региона за улесняване на трафика и за подобряване на граничния контрол с модерни системи, допълни тя.\r\n\tПавлова увери, че подготовката за българското председателство фактически е приключила на 1 декември като остават дребни тестове на апаратура. Срещата в четвъртък в НДК можело да се нарече \"генерална репетиция\", включително на системите за сигурност, посочи тя.\r\n\tБюджетът за ремонти и техника в размер на 75 млн. евро не е надхвърлен, увери Павлова.", "date": "2017.12.08", "title": "Борисов призовал лидерите на Балканите да спрат с определението \"Велика\" за държавите си"}
{"url": "http://www.mediapool.bg/napadatelite-koito-nahluha-s-buhalki-v-stolichna-gimnaziya-sa-zadarzhani-news272839.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНападателите, които нахлуха с бухалки и метални прътове в столична гимназия, са задържани, съобщиха от МВР.\r\n\tТова са двама младежи на по 18 години, единият от които е криминално проявен за хулиганство.\r\n\tИнцидентът стана на 6 декември в Професионалната гимназия по механоелектротехника в София. Двамата са търсели един от учениците, за да се саморазправят.\r\n\tЕдна от версиите, по които работи полицията, е, че става дума за конфликт заради момиче.\r\n\tМомчетата са разпознати след преглед на охранителните камери.\n\n\r\n\tПред Нова телевизия старши експерт в Регионалното управление на образованиетов София обясни, че в училището е имало един охранител, който е с функции на портиер. Имало е инсталиран и паник бутон, за който обаче след инцидента е установено, че не е работел. Проблемът вече е бил отстранен.\r\n\tУчилището е одобрено за купуването на турникет система, която възпрепятства свободното влизане на външни хора и е въпрос на техническо време тя да бъде инсталирана, уври експертът от РИО-София.", "date": "2017.12.08", "title": "Нападателите, които нахлуха с бухалки в столична гимназия, са задържани"}
{"url": "http://www.mediapool.bg/probiv-v-pregovorite-za-brekzit-nyama-da-ima-tvarda-granitsa-v-irlandiya-news272831.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия и Великобритания стигнаха до решаващ пробив в преговорите за Брекзит, който позволява те да навлязат в следващата им фаза – за търговските отношения. Двете страни са се разбрали да няма \"твърда\" граница между Северна Ирландия и Република Ирландия след Брекзит. \r\n\t \r\n\tВ петък Европейската комисия препоръча на Европейския съвет да гласува за започване на новата фаза в преговорите, като решението ще бъде взето на срещата на върха на ЕС следващата седмица. \r\n\t \r\n\tПравата на европейските граждани, живеещи във Великобритания, както и на британците, живеещи в ЕС, ще останат непроменени след Брекзит, а всички административни процедури ще бъдат \"лесни и евтини\" за гражданите.\n\n\r\n\t \r\n\tОсвен това Великобритания ще признае върховенството на Европейския съд като арбитър на правото на ЕС на територията на страната. Този момент беше много спорен в разговорите досега и беше поставен като условие за подкрепа на постигнато споразумение от Европейския парламент.\r\n\t \r\n\tИзчистени са и финансовите ангажименти на Лондон, но засега няма информация за точната сума. \r\n\t \r\n\t, каза председателя на ЕК Жан-Клод Юнкер.\r\n\t \r\n\tТой посочи на пресконференция, че постигнатото споразумение е \"справедливо\" и  комисията е готова да започне незабавно преговорите във втората част.\r\n\t \r\n\tТака Тереза Мей успя да постигне целта си и да получи зелена светлина преговорите да се придвижат напред, коментира ББС. Ключовият й съюзник в парламента Северноирландската Демократична юнионистка партия прие постигнатото споразумение, след като по-рано тази седмица го блокира заради спора за границата. \r\n\t \r\n\tОчаквано новината доведе до рязък скок на британската лира.\r\n\t \r\n\tСпоред ЕК преговорите с Лондон трябва да приключат до идната есен. Договорените резултати подлежат на одобрение от Европейския парламент.\r\n\t \r\n\t\r\n\t\r\n\t\t \r\n\t\r\n\t\t\r\n\t\t\tПо-късно главният преговарящ на ЕС Мишел Барние коментира, че Европейският съюз ще работи за споразумение за свободна търговия с Великобритания след Брекзит по модела на договора на общността с Канада, тъй като искането на Обединеното кралство да напусне свободния пазар и митническия съюз не оставят друга възможност.\r\n\t\t\r\n\t\t\t \r\n\t\t\r\n\t\t\t\"Не ние, а нашите британски приятели чертаят червени линии, които затварят някои врати. Така че ще работим по този модел”, каза Барние\r\n\t\t\r\n\t\t\t \r\n\t\t\r\n\t\t\tПо думите му търговските преговори с Лондон ще бъдат по-трудни от досегашните. Барние поясни, че четирите свободи на ЕС (на движение на хора, стоки, капитали и услуги) няма да подлежат на предоговаряне.\r\n\t\t\r\n\t\t\t \r\n\t\t\r\n\t\t\tНе трябва да подценяваме трудностите, които предстоят. Необходими са ни въображение и чувство за отговорност. Днес е повратен момент, коментира Барние. \r\n\t\t\r\n\t\t\t \r\n\t\t\r\n\t\t\tПрез втората фаза на разговорите трябва да се договори транзитният период и търговските отношения между ЕС и Великобритания.\r\n\t\t\r\n\t\t\t \r\n\t\t\r\n\t\t\tПредседателят на Европейския съвет Доналд Туск съобщи, че е готов да препоръча незабавно начало на преговорите по поискания от Великобритания двугодишен преходен период преди същинското напускане на ЕС. \r\n\t\t\r\n\t\t\t \r\n\t\r\n\r\n\t\r\n\t \r\n\tПо време на пресконференцията британският премиер Тереза Мей обеща, че европейците във Великобритания и британците в ЕС ще \"живеят както досега\".\r\n\t \r\n\tМей заяви, че Великобритания ще напусне ЕС заради решението на британските граждани и защото така ще се запази доверието им в политиците, които само ще изпълнят тяхната воля.\r\n\t \r\n\t\"Не беше лесно и за нас, и за ЕК. Бъдещето ще бъде по-честно към британския данъкоплатец - ще можем да влагаме повече средства у дома\", добави тя.\r\n\t \r\n\tЮнкер съобщи, че от понеделник насам е бил в постоянна връзка с Лондон. \r\n\t \r\n\tТой уточни, че постигнатото решение защитава правата на гражданите на ЕС във Великобритания, взели житейски решения с яснотата, че заселвайки се на Острова, той е част от Общността. \r\n\t \r\n\tЮнкер отбеляза, че защитата на правата се разпростира и върху европейците, отишли във Великобритания да учат и работят. Той уточни, че спорните въпроси, свързани с гражданите на ЕС на британска земя, ще бъдат решавани от Съда на ЕС.\r\n\t \r\n\t\r\n\t \r\n\tЛондон е приел, че ангажиментите, поети от ЕС във формат от 28 държави, ще бъдат изпълнени. Това означава, че Великобритания ще дължи вноски в европейския бюджет и плащания по всички политики, по които страната се е съгласила, до края на сегашната бюджетна процедура през 2020 г.\r\n\t \r\n\tСметката ще бъде платена в евро по финансирането на бюджетните и други задължения, направени към 31 декември 2020 г., става ясно от съобщението на ЕК.\r\n\t \r\n\tЕвропейската комисия обаче отказа да посочи сумата, която Лондон ще дължи на ЕС при оттеглянето си от Общността.\r\n\t \r\n\t\"Никога не съм цитирал числа, няма да го направя и днес\", заяви на пресконференция главният преговарящ на ЕС Мишел Барние.\r\n\t \r\n\tТой коментира, че преговорите не са завършили положително заради направени отстъпки. \r\n\t \r\n\tВъпреки това в отговор на въпрос по кои точки на споразумението ЕС се е съобразил с виждането на Великобритания, Барние посочи искането на Лондон да не поема разходите по преместването (в Амстердам и Париж) на двете общностни агенции, които досега са в британската столица.\r\n\t \r\n\t\r\n\t\tГлавният преговорящ добави, че съгласно споразумението британските съдии ще трябва да прилагат взетите досега решения на Съда на ЕС, а в следващите осем години ще могат да се допитват до Европейския съд за становище. \r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\tБарние призна, че ЕС е настоявал този срок да бъде по-дълъг от осем години, но е отстъпил.\r\n\t\r\n\t\t \r\n\t\r\n\t\t\r\n\t\t\tГоворител на британския премиер Тереза Май, цитиран от Ройтерс, съобщи по-късно, че очаква сметката по \"развода\" с ЕС да е на стойност между 35 и 39 милиарда британски лири. \r\n\t\t\r\n\t\t\t \r\n\t\t\r\n\t\t\t\"Бихме я приели като честно уреждане на нашите задължения\", допълни той.\r\n\t\t\r\n\t\t\t \r\n\t\t\r\n\t\t\tБритански източник съобщи обаче, че според Великобритания окончателните разходи по покриване на задълженията й към ЕС по Брекзита възлизат на 40-45 милиарда евро, съобщи Ройтерс. \r\n\t\r\n\r\n\t \r\n\t\r\n\t \r\n\tСеверноирландската Демократична юнионистка партия обяви, че е доволна от постигнатото споразумение между Лондон и Брюксел за границата с Република Ирландия. Лидерката на партията Арлин Фостър каза, че обявеното тази сутрин споразумение ясно гарантира, че цялото Обединено кралство напуска Европейския съюз.\r\n\t \r\n\tПартията, на чиято подкрепа разчита правителството на Тереза Мей в парламента, провали в последната минута по-рано тази седмица решение за границата, третиращо Северна Ирландия като по-специален случай. Тя сметна, че то подкопава мястото на Северна Ирландия в Обединеното кралство.\r\n\t \r\n\tИрландският външен министър Саймън Ковини заяви, че обявеното тази сутрин споразумение гарантира \"мека\" граница в Ирландия след напускането на Великобритания. \"Сделката потвърдена! Ирландия е съгласна преговорите за Брекзит да преминат към втора фаза, след като бяха получени гаранции за всички на остров Ирландия, защитаващи напълно споразумението от Разпети петък, мирния процес, цялата ирландска икономика\" каза Ковини, цитиран от Ройтерс.\r\n\t \r\n\tТереза Мей подчерта в изявление, поместено на правителствения сайт, че ще продължи да управлява в интерес на цяла Северна Ирландия и да се придържа към споразумението, което сложи край на продължилото десетилетия насилие в провинцията. \r\n\t \r\n\tЕдин от най-големите привърженици на Брекзит Найджъл Фараж коментира, че сега Великобритания е готова да премине \"към втората фаза на унижението си\", след като премиерката Мей се споразумя по условията за излизането на страната от ЕС. \"Сделка в Брюксел е добра новина за г-жа Мей, тъй като сега ние можем да преминем към следващата фаза на унижението\", е написал Фараж в Туитър.\r\n\t \r\n\t\r\n\t \r\n\tШотландската премиерка Никола Стърджън каза, че ако Великобритания напусне Европейския съюз, оставането в единния пазар и членството в митническия съюз са \"единственият разумен избор\" и добави, че сега преговорите навлизат в най-трудната фаза, съобщи Ройтерс.\r\n\t \r\n\t\"Навлизането във фаза две на преговорите е добре, но дяволът е в детайлите и сега нещата стават истински трудни. Ако Брекзит се осъществи (желая да не се случи), оставане в единния и митническия съюз е единственият разумен избор. И всякакви специални договорки за Северна Ирландия трябва да се отнасят и до останалите нации в Обединеното кралство\", пише тя в Туитър.", "date": "2017.12.08", "title": "Пробив в преговорите за Брекзит – няма да има \"твърда\" граница в Ирландия"}
{"url": "http://www.mediapool.bg/poskapvane-na-gaza-s-3-ot-yanuari-iska-bulgargaz-news272840.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБлизо 3-процентно повишение на цената на природния газ за вътрешния пазар от 1 януари 2018 г., предлага държавният  газов доставчик \"Булгаргаз\" на Комисията за енергийно и водно регулиране.\r\n\tВ петък дружеството внесе заявлението за определянето на нова цена, която според неговите изчисления през следващото тримесечие трябва да е 352.93 лв. за 1000 куб. м или 33.52 лв. за мегаватчас без ДДС, акциз и цени да достъп и пренос  през мрежата, които се плащат допълнително.\r\n\tСега действащите цени са 343.36 лв. за 1000 куб. м или 32.27 лв. за МВтч. Тарифите са две – за количество и за енергия, заради изисквания на Европейската комисия.\r\n\tТака очертаващото се поскъпване на газа като обем е 2.83  процента или 9.71 лв. за 1000 куб. м, а като енергия увеличението е 3.91 на сто или 1.26 лв. за мегаватчас.\r\n\tСъс 7.29 на сто падна цената на газа от октомври, какво ще е решението на регулатора за първото тримесечие на 2018 г. ще стане ясно до края на декември след обществено обсъждане.", "date": "2017.12.08", "title": "Поскъпване на газа с 3% от януари иска \"Булгаргаз\""}
{"url": "http://www.mediapool.bg/novoto-vlakovo-razpisanie-vliza-v-sila-ot-nedelya-news272841.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовото разписание за движението на влаковете влиза в сила от 10 декември – неделя, като в повечето региони на страната се запазва досегашният график, съобщиха от БДЖ в петък.\r\n\tКакто всяка година, при изготвянето на новата транспортна схема жп превозвачът е съгласува движението на бързите и пътническите влакове с областните и общинските администрации по места и техните предложения за промени.\r\n\tОт БДЖ допълват, че ще изпълняват ангажиментите си по превоз на пътниците с общо 583 влака. От тях 18 са международни бързи, но 4 ще се движат само през летния сезон. 77 са бързите влакове, три от които ще се движат само в работни дни. Пътническите влакове са 143, а 345 са крайградските пътнически влака.\r\n\tПредвидено е движението на влаковете в участъците с най-голям брой пътници в работните дни да се осъществява на по-чести интервали. В сутрешните часове влаковете по направлението Перник-София ще се движат на интервал от 20 минути, а в следобедните часове и вечер на интервал от 40 минути, посочва превозвачът.\r\n\tЗа направлението Лакатник-Своге-София в сутрешните часове влаковете ще се движат на интервал от 30 минути, а вечер в обратното направление движението ще се осъществява на всеки 60 минути.\r\n\tВ участъка Пловдив-Асеновград ще бъде запазено досега действащото разписание и движение на влаковете на интервал от 60 минути.\r\n\tС влизането в сила на новото разписание се запазва ежедневното движение на директния международен влак от Истанбул за София, както и международната връзка София-Крайова, която се осъществява със сутрешния влак София-Видин и обедния Видин-София.\r\n\tОт юни до октомври се планира да се запази движението на сезонния влак Солун-София-Солун. Влакът заминава от София в петък и пристига в Солун в събота сутрин, а в обратната посока тръгва от Солун в неделя вечер и пристига в София в понеделник сутрин.\r\n\tЗа пътуващите по направлението София-Букурещ директните вагони ще се движат само през лятото, а през останалото време ще се налага пътниците да се прекачват на гара Русе на и от мотриса, която ще се движи по маршрута Букурещ-Русе-Букурещ.\r\n\tПо направлението София-Белград придвижването с директния влак ще се осъществява само в периода от 15 юни до 17 септември 2018 г.\r\n\tВ графика са взети предвид и планираните по-мащабни ремонти по железопътната инфраструктура. С оглед при стартирането им, корекциите в маршрутите и разписанията на влаковете ще са минимални. За участъка Пловдив-Стара Загора, предвид очакваните ремонти, са разработени разписания на влаковете по алтернативни маршрути през гара Димитровград. Това е направено, за да бъдат избегнати бъдещи изменения в разписанието на влаковете, движещи се по вече ремонтираният участък Пловдив-Димитровград-Свиленград, обясняват от БДЖ.\r\n\tНовото влаково разписание е налично на касите на жп гарите, на националния информационен телефон 0700 10 200 или на  на дружеството.", "date": "2017.12.08", "title": "Новото влаково разписание влиза в сила от неделя"}
{"url": "http://www.mediapool.bg/komitetat-na-oon-protiv-iztezaniyata-za-poreden-pat-kritikuva-bulgaria-news272842.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомитетът на ООН срещу изтезанията (КСИ) е силно разтревожен от честата практика на изтезания и малтретиране на задържани от органите на полицията. Според неговите наблюдения всеки трети задържан в българските полицейски управления бива малтретиран, като в някои случаи малтретирането представлява изтезание.\r\n\t \r\n\tВ края на ноември Комитетът е разгледал шестия периодичен доклад на България, който страната дължи по Конвенцията против изтезанията, ратифицирана през 1986 г. В процедурата по разглеждането, което се е състояло публично, е участвала голяма делегация от представители на различни български институции. КСИ се е срещнал и с представители на Българския хелзинкски комитет, които са представили негов алтернативен доклад.\r\n\t \r\n\tНа 30 ноември КСИ прие своите , които публикува няколко дни по-късно. В тях комитетът отправя редица сериозни критики към България по почти всички въпроси в обхвата на Конвенцията.\n\n\r\n\t \r\n\tВ заключенията се посочва, че случаите на насилие са по правило безнаказани, тъй като прокуратурата не осигурява адекватно разследване на подадените жалби и сигнали. Липсват и необходимите гаранции срещу малтретиране – незабавен ефективен достъп до адвокат още от самото начало на полицейското задържане, уведомяване на задържаните за техните права, уведомяване на техните близки, достъп до независима медицинска експертиза и ефективен достъп до съд за проверка на законността на задържането.\r\n\t \r\n\tОсобена загриженост предизвиква продължаващата липса на специфичен наказателен състав за изтезание в българския Наказателен кодекс.\r\n\t \r\n\tМакар условията на лишаване от свобода в някои от затворите и другите места за задържане да са се подобрили, комитетът отбелязва, че в немалко от тях те продължават да са нечовешки и унизителни в нарушение на международните стандарти. Той отбелязва също така агресивното поведение на затворническия персонал спрямо лишените от свобода, неадекватното медицинско обслужване, насилието между самите затворници и корупцията.\r\n\t \r\n\tПодобни са условията и в много здравни и социални институции, в които се настаняват лица против волята им. В тях според комитета се практикува физическа, както и химическа имобилизация чрез назначаване на свръхдози медикаменти. Комитетът е потресен от липсата на какъвто и да е напредък в разследванията на 238 смъртни случая в домовете за деца с интелектуални увреждания, които бяха разкрити в резултат от съвместната проверка на прокуратурата и БХК през 2010-2011 г. Той изисква от българското правителство да възобнови тези разследвания и да докладва на комитета за резултата до 6 декември 2018 г.\r\n\t \r\n\tВ своите наблюдения и препоръки КСИ изразява особена загриженост за влошения независим правозащитен мониторинг над здравните, социалните и образователните институции, в които се настаняват лица по принудителен ред. Това са психиатричните болници, специалните училища за деца с противообществени прояви и социалните домове за лица с психични разстройства. В последните пет години отговорните министерства системно отказват достъп до тези институции на неправителствени организации.\r\n\t \r\n\tКСИ не оставя без внимание и положението на мигрантите в България. Той изразява загриженост за тяхното малтретиране от гранична полиция и частни „ловци на бежанци“, както и тяхното противозаконно изтласкване от територията на България с цел да се предотврати подаването от тях на молби за международна защита. Наред с това комитетът изразява загриженост за тяхното произволно задържане и ограбването на техните вещи от граничните полицаи.\r\n\t \r\n\tДругите сфери на загриженост в заключителните наблюдения и препоръки на КСИ включват домашното насилие над жени, трафика на хора и престъпленията от омраза към представители на уязвими групи. Във всички тях комитетът изразява сериозна загриженост относно сериозните и системни нарушения и отправя препоръки за законодателни изменения и по-ефективно правоприлагане.\r\n\t \r\n\tПрепоръките, които КСИ отправя към България, не са първите от този род, отправяни от този, както и от други органи на ООН и на Съвета на Европа. Много от тях почти буквално повтарят препоръките на комитета от предходния преглед на доклада за България от декември 2011 г. Впоследствие подобни препоръки отправиха и други органи на ООН – Комитетът по правата на човека, Комитетът за правата на детето, Комитетът за премахване на всички форми на дискриминация срещу жените и Комитетът против расовата дискриминация.\r\n\t \r\n\tПрез март 2015 г. Европейският комитет за предотвратяване на изтезанията, орган на Съвета на Европа, публикува безпрецедентно публично изявление относно България, в което разкритикува масовото малтретиране на задържани от страна на полицията и нечовешките условия в българските затвори и следствени арести.", "date": "2017.12.08", "title": "Комитетът на ООН против изтезанията за пореден път критикува България"}
{"url": "http://www.mediapool.bg/ideyata-za-danachna-aktsiya-sreshtu-sadii-v-burgas-bila-emotsionalna-news272843.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредложението на териториалния директор на Националната агенция за приходите (НАП) в Бургас Пенка Жекова да се възлагат данъчни проверки на съдии, отменили актове на агенцията за запечатване на неизрядни търговци, било емоционално.\r\n\tТова става ясно от изказване на финансовия министър Владислав Горанов по време на петъчния парламентарен контрол.\r\n\tМинистърът обясни, че става дума само за предложение, което не било реализирано, поради което самият доклад на Жекова до централното управление на практика бил безпредметен.\r\n\t\"Емоционални оценки на служители не са основание за извършване на селекция“, посочи Горанов. По думите му на дирекцията в Бургас не са възлагани контролни производства на съдии и техни семейства. Проверяван е само един съдия заради несъответствие в декларацията му пред Сметната палата.\r\n\tПо отношение на счетоводителите, които Жекова също настояваше да бъдат обект на проверки, министърът обясни, че държавният бюджет губи годишно около 100 млн. лв. от неплатени данъци и осигуровки от представителите на тази професия според анализ от 2012 г. Затова в последните години НАП взема мерки за намаляване на загубите и от началото на 2015 г. досега са извършени 917 ревизии на счетоводители, 90% от които са завършили с ревизионен акт и доначисляване на данъци.\r\n\tМиналата седмица в декларация от парламентарната трибуна БСП изнесе информация за доклад от дирекцията на НАП в Бургас до централното управление на агенцията, в който се предлага да се извърши селекция на счетоводните фирми и адвокатските дружества, за които има информация, че правно обслужват заинтересованите лица, на които са издадени принудителни административни мерки - запечатване на обект, а също така и на съдии от Бургаския административен съд и членове на техните семейства.\r\n\tЗа периода 11 август - 31 октомври 2017 г. на териториалните дирекции на приходната агенция в цялата страна са възложени общо 39 броя проверки и ревизии на физически лица с професия адвокат, съдия или счетоводител, от които 25 са на територията на НАП-Бургас, цитираха от БСП отговор от НАП на тяхно запитване.\r\n\tВъпреки настояването на левицата парламентът гласува против искането й да бъде изслушан финансовият министър заради доклада на Жекова и съмненията за натиск на НАП върху съдии, адвокати и счетоводители.\r\n\tПрез лятото за втора поредна година данъчната агенция предприе засилена акция срещу търговците по Черноморието, които укриват данъци. Стигна се до запечатването на десетки обекти, но често след съдебни разпореждания се стигаше до отмяна на предварителното изпълнение на данъчната заповед за затваряне.\r\n\tТова предизвика гнева на вицепремиера Валери Симеонов, който през август дори прати сигнал до Инспектората към Висшия съдебен съвет срещу ръководителя на Административен съд Бургас съдия Панайот Генков.\r\n\tСкандалът се разрасна заради недоволството на адвокати, които обявиха, че НАП е предприела ответни мерки срещу тях, защото защитават интересите на търговците. Висшият съдебен съвет също изиска доклада на НАП Бургас.\r\n\tЗа да пресекат разнообразните начини, по който търговците по морето крият данъци, управляващите направиха и промени в законодателството, които да затруднят образуването на нови фирми при приближаване на прага за регистрация по ДДС.", "date": "2017.12.08", "title": "Идеята за данъчна акция срещу съдии в Бургас била емоционална"}
{"url": "http://www.mediapool.bg/obyaven-e-targ-za-trabite-za-gazovata-vrazka-s-gartsiya-news272844.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбществена поръчка за производство и доставка на тръби за изграждането на междусистемната газова връзка България-Гърция обяви в петък проектната компания \"Ай Си Джи Би\" (ICGB) , която реализира строежа и ще оперира след това газопровода.\r\n\tЗа осигуряването на тръбите са предвидени 60 млн. евро без ДДС, а срокът за изработката им е 12 месеца от възлагането на договора, съобщи компанията, в която половината дял е на \"Българския енергиен холдинг\", а останалият на италиано- гръцкото дружество \"Посейдон\".\r\n\tПроцедурата ще се проведе в два етапа с предквалификация на участниците. Това означава, че те трябва да отговарят на предварително зададени условия. До 1 февруари 2018 г. ще приемат заявленията на кандидатите да се включат в селекцията, за 1 март е предвидено да започне вторият етап от търга и искането на индикативни оферти, обясни Теодора Георгиева, изпълнителен директор на дружеството от българска страна, пред Mediapool.\r\n\tРешението и обявлението за обществената поръчка са изпратени в петък за публикуване от Агенцията по обществени поръчки и в официалния вестник на ЕС. Сигурно още в понеделник  на компанията всички документи по поръчката. \r\n\tТова е втората поръчка, която се обявява от \"Ай Си Джи Би\" за интерконектора. Първата стана факт в началото на ноември и е за инженер-консултант на проекта, на когото ще бъдат платени 8.45 млн. евро за съветите му по изпълнението на проекта, включително по договора за доставка на тръбите, който се обявява сега, както и за предстоящия търг за изпълнител на строежа, който предстои да бъде обявен.\r\n\tСега се търси доставчик на линейни тръби, който трябва да ги произведе, да извърши изпитанието на продукцията и да я транспортира до местата, където ще се използват тръбите за строежа.\r\n\tВсички останали дейности, свързани с поставянето на тръбите и доставката на допълнителни материали, ще бъдат осъществени в рамките на процедурата за определяне на изпълнител на инженеринг, доставки и строителство (ИДС), която предстои да бъде обявена в началото на 2018 г., съобщиха от компанията.\r\n\tТъргът за изпълнител се очакваше да стартира до края на 2017 г., но се отлага, тъй като от компанията са предпочели да изпипат процедурата максимално.\r\n\tСледващата седмица се предвижда са се обяви и удължаване на поръчката за избор на инженер-консултант, за която оферти трябваше да се подават до 19 декември, обясни Георгиева. Тъй като имало голям интерес, а о кандидатите да участват в процедурата са поискали допълнително време за подготовката на документацията си, компанията е решила да удължи срока за офертите. Вероятно новият срок ще е средата на януари 2018 г., тъй като предстоят коледни и новогодишни празници, посочи Теодора Георгиева.\r\n\tТя коментира още, че с поръчката за доставка на тръбите проектът за междусистемната газова връзка навлиза в ключова фаза на реализацията си.\r\n\t\"Това е ясен знак за пазара за необратимостта на проекта като ключов проект за енергийната сигурност на региона“, коментира изпълнителният директор от гръцка страна Константинос Караянакос, цитиран в съобщението на проектната компания.\r\n\tКлючовият търг обаче е за изпълнителя на 183-километровия газопровод от Стара Загора през Хасково до Комотини, на който се разчита да доставя договорените с Азербайджан 1 млрд. куб. м природен газ за България, както и втечнен газ от гръцки терминали и други източници.\r\n\tТози търг и ще е най-скъпият – вероятно около 150 млн. евро, по оценки на експерти. Догодина ще се обявят и още две по-малки поръчки по проекта - за избор на строителен надзорник и за фирма, която да отговаря за археологическите проучвания по трасето.\r\n\tОбщо интерктонекторът се оценява на около 220 млн. евро без ДДС. За извършването на проектните дейности Еврокомисията предостави безвъзмездно 45 млн. евро през 2010 г. Очаква се също така около 40 млн. евро да бъдат прехвърлени за проекта от българската оперативна програма \"Иновации и конкурентоспособност\", както и 10-12 млн. евро от гръцките еврофондове. Останалото финансиране да дойде чрез заем от Европейската инвестиционна банка. Българският бюджет от години записва държавна гаранция за 110 млн. евро, която да се ползва за по-изгодни лихвени условия при кредитирането на проекта.\r\n\tТази гаранция вероятно ще се активира след като се обявят всички търгове за реализацията на проекта и ще се потърси финансирането от ЕИБ.\r\n\tПлановете са до края на юни 2018 г. да могат да се подпишат всички договори по интерконектора и да се на прави първа копка на проекта като символично закриване на българското  европредседателство.", "date": "2017.12.08", "title": "Обявен е търг за тръбите за газовата връзка с Гърция"}
{"url": "http://www.mediapool.bg/bulgaria-nyama-pari-za-haresanite-ot-radev-frenski-iztrebiteli-news272845.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария няма как да си позволи харесаните от президента Румен Радев френски изтребители \"Рафал\". Това стана ясно от думите на военния министър Красимир Каракачанов  в петък. \r\n\t \r\n\t\"Въпросът е до пари, тъй като френските изтребители са много скъпи за нас - около 100 млн. евро единият. Други изтребители са на половин цена\", каза вицепремиерът. \r\n\t \r\n\tПреди два дни в рамките на визитата си във Франция държавният глава пилотира лично изтребител \"Рафал\" и остана много впечатлен от възможностите му. След полета въпреки, че знае финансовите проблеми около проекта за нов изтребител, той предложи България да поиска оферта и от Франция. \n\n\r\n\t \r\n\tФинансовата рамка е около 1.2 млрд. лева, с които правителството иска да закупи 8 или 9 изтребителя. Изпълнението на проекта обаче е под въпрос, след като парламентарното разследване установи нередности при подготовката му и го върна почти в начална фаза. \r\n\t \r\n\t\"По принцип аз смятам, че писмата трябва да бъдат изпратени до максимален брой фирми и държави, но да има по-голямо съревнование, отсега мога да ви кажа, че някои от самолетите са изключително скъпи, не са по нашите възможности\", посочи той.\r\n\t \r\n\tДруг въпрос е, че самият Каракачанов наскоро предложи България да поиска оферта и за нови изтребители Ф 18, които също съвсем не са ни по джоба. \r\n\t \r\n\tПрез последните няколко седмици Министерството на отбраната дава противоречиви сигнали за бъдещето на проекта. \r\n\t \r\n\tВ момента министерството все още не може да стигне до заключение от кои държави и компании може да поиска оферти за самолети. Каракачанов обясни, че според някои юристи в МО, може да се искат нови оферти само от страните и компаниите, които участваха досега в проекта. Това са Швеция и компанията \"СААБ\" за нови машини \"Грипен\", САЩ и Португалия за изтребители \"втора ръка\" Ф-16 и Италия за \"втора ръка\" \"Юрофайтър\".\r\n\t \r\n\tВ министерството обаче имало и други мнения, че кръгът може да се разшири и да бъдат поискани оферти и от други държави и сега екипът от Военновъздушните сили, който движи проекта, трябва да прецени какво да се прави. \r\n\t \r\n\tКаракачанов коментира в петък, че той лично е на мнение, че трябва да се съберат оферти от повече страни и компании, но отбеляза, че някои от възможностите са много скъпи. \r\n\t \r\n\tКаракачанов съобщи още, че е разговарял с премиера Бойко Борисов и за бъдещето на транспортните самолети \"Спартан\". \r\n\t \r\n\tПремиерът е настоял да се намери решение и да се отиде към сключване на договор за продължаване на поддръжката им, каза Каракачанов. \r\n\t \r\n\tПреди ден стана ясно, че заради липсата на средства правителството е на път да приземи и  \"Спартан\"-ите, които са едни от малкото модерни машини в българските военновъздушни сили.\r\n\t \r\n\tДоговорът за поддръжката им е изтекъл по-рано тази година, а няма планирани средства за сключването на нов. Вече са проведени разговори с фирмата, която поддържа машините – \"Аления Леонардо\", която е поискала над 17 млн. евро за нов четиригодишен договор.\r\n\t \r\n\tВ момента от трите закупени машини \"Спартан\" лети само една. В началото на следващата година се очаква да бъде приземена и тя. Освен за военни цели транспортните самолети се ползват и за спешни полети при донорски ситуации, оказване на международна помощ, а в редки случи дори за държавни визити.\r\n\t \r\n\tТе бяха закупени от италианската фирма \"Аления Аеронавтика\" през 2006 година. Първоначалният договор предвиждаше доставката на 5 самолета \"Спартан\" за 91.8 млн. евро, но той бе предоговорен от първото правителство на ГЕРБ и страната ни се отказа от последните две машини.\r\n\t \r\n\tПодобна е ситуацията и с другата многомилионна придобвика на държавата през последните години – хеликоптерите \"Кугър\". Заради липсата на средства за поддръжката им, от 12 налични машини летят само 3-4.", "date": "2017.12.08", "title": "България няма пари за харесаните от Радев френски изтребители"}
{"url": "http://www.mediapool.bg/sofiya-ne-preduprezhdava-horata-za-mrasen-vazduh-zashtoto-nyama-plan-za-deistvie-news272846.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтоличната община не предупреждава гражданите за очаквано замърсяване на въздуха, тъй като все още няма общински мерки за действие в такива ситуации. Това се разбра от думите на кмета Йорданка Фандъкова в петък. Иначе системата за ранно оповестяване, която включва прогноза дали в следващите 3 дни се очаква замърсяване, вече работи.\r\n\t\"Ако няма мерки, няма и нужда от тази система\", каза Фандъкова и така аргументира решението на местната власт прогнозата да не стига до гражданите. Тя добави, че в следващите дни планът на общината за действие при очаквано замърсяване ще бъде представен официално. Той обаче трябва да бъде обсъден и гласуван и от общинските съветници, а за някои от мерките в него били нужни и законодателни промени - най-вече при ограничаването на замърсяването от битовото отопление на твърдо гориво. Така не е ясно кога мерките ще могат реално да се прилагат.\r\n\tОчаква се основната част от плана за действие да засяга автомобилното движение. Възможно е да се ограничава движението в определени части от града. Обсъждаше се и в такива дни градският транспорт да е безплатен.\r\n\tСофия има системен проблем с прашния въздух. Той е най-сериозен през зимата, когато към основния замърсител - автомобилния транспорт, се добавя и прахът от печките на дърва и въглища, както и неблагоприятните климатични условия.\r\n\tОфициалните данни за замърсяването на въздуха в България в реално време вече могат да се видят на . Според информацията за петък, замърсяване с прах има в четирите градски станции в София.", "date": "2017.12.08", "title": "София не предупреждава хората за мръсен въздух, защото няма план за действие"}
{"url": "http://www.mediapool.bg/prokuraturata-nyama-nito-edno-razsledvane-za-podkup-po-varhovete-na-vlastta-news272848.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокуратурата няма нито едно разследване за подкуп срещу депутат, министър, заместник-министър, областен управител или какъвто и да е друг член на изпълнителната или законодателната власт. Това показват данните на държавното обвинение за висящите разследвания за т.нар. \"корупционни\" престъпления. Те са предоставени на Mediapool по реда на Закона за достъп до обществена информация (ЗДОИ).\r\n\t \r\n\tИзводът от получената информация е, че корупцията е главно в местната власт.\r\n\t \r\n\tБългария вече 11 години е критикувана от Европейската комисия за липсата на резултати в борбата с корупцията по върховете на властта. Справката за висящите разследвания показва, че тази картина няма да се промени в следващите поне шест години. В общия случай това е минималният скрок от започване на едно подобно дело до произнасянето на окончателна присъда.\n\n\r\n\t \r\n\tОбщо 127 разследвания\r\n\t \r\n\tВ момента прокуратурата води общо 127 разследвания за \"корупционни\" престъпления по високите и средните ешелони на властта. При успешно приключване те ще бъдат внесени в специализираните съдилища. Практиката показва, че голяма част от тези разследвания няма да стигнат до съда, защото ще бъдат прекратени.\r\n\t \r\n\tПрокуратурата води едва 16 разследвания за \"корупционни\" престъпления, извършени от високопоставени политици. Някои от тези деяния нямат нищо общо с корупцията, но се сдобиха с такъв етикет покрай поправките в Наказателно-процесуалния кодекс (НПК).\r\n\t \r\n\tСрещу депутати има три разследвания. Едното е за безстопанственост, другото е за пране на пари, а третото е за осуетяване на наказателно преследване. Водят се четири разследвания срещу министри – за длъжностно присвояване, неизгодна сделка и две за престъпления по служба.\r\n\t \r\n\tДосега прокуратурата има много лоша успеваемост по делата за престъпленията по служа.\r\n\t \r\n\tДелата срещу заместник-министри са пет – едно за безстопанственост и четири за престъпления по служба. Срещу шефове на държавни агенции има четири дела – едно за безстопанственост и три за престъпления по служба. Разследва се един областен управител отново за престъпление по служба. И това е всичко. По-натътък в таблицата с висящите досъдебни производства по върховете на властта идват нулите.\r\n\t \r\n\tНяма \"корупционни\" разследвания срещу управители на здравната каса, срещу директорите в НАП, НОИ, шефовете в митниците, членове на Комисията за конфискация и Висшия съдебен съвет, съдебните инспектори, членовете на Бюрото за контрол на СРС и заместник-областните управители.\r\n\t \r\n\tМестната власт се оказва свърталище на корупцията\r\n\t \r\n\tДанните на държавното обвинение показват, че най-много разследвания има в местната власт, вероятно защото и нейните представители са по-многобройни. Общо 76 дела се водят срещу бивши или настоящи кметове на общини. Те са главно за безстопанственост (15) и за престъпления по служба (34). Има и две дела за подкуп, които без съмнение могат да се нарекат \"корупционни\". Мишени на прокуратурата са по осем зам.-кметове и кметове на райони.\r\n\t \r\n\tКметовете \"генерират\" общо 93 от всички 127 разследвания за корупция в държавата.\r\n\t \r\n\tЛюбопитното е, че всички \"корупционни\" разследвания срещу съдии и прокурори (17) са повече от тези срещу цялата изпълнителна и законодателната власт (16). Съдебната власт позволява на прокуратурата все пак да отчете и някакви разследвания за подкупи – общо шест. Двама съдии и четирима прокурори са мишени на такива разследвания. За цялата останала част на държавния апарат има две такива разследвания (както бе споменато те са срещу кметове – б.а.).\r\n\t \r\n\tОчевидно няма нужда от голям и скъп спецсъд\r\n\t \r\n\tПоправките в закона, които вкараха \"корупционните дела\" в специализираните съдилища, влязоха в сила на 5 ноември. Още от 2 ноември шефът на спецсъда Георги Ушев започна да говори, че има риск правораздаването да блокира заради очакваното огромно постъпление от \"корупционни\" дела. Той поиска в неговия съд да дойдат още 15 съдии.\r\n\t \r\n\tОчакванията на съдия Ушев очевидно не кореспондират с реалността.\r\n\t \r\n\tВ момента 18 съдии гледат едва около 250 дела от общ характер годишно. Това е малко повече от едно дело на месец на съдия. По-голяма част от работата в спецсъда минава в разпити и разрешаване на подслушване.\r\n\t \r\n\tАко всички \"корупционни\" разследвания на прокуратурата стигнат до спецсъда (което е невъзможно - б.а.), то спецсъдиите ще имат по около две дела на месец. По-вероятно е до съда да стигнат около 60 от тези разследвания, т.е. половината. Така  натовареността на спецсъдиите ще стане дело и половина на месец. При назначаването на 15 нови съдии, натовареността ще падне дори под едно дело на месец на магистрат.\r\n\t \r\n\tЗа сравнение, натовареността на съдиите в Софийския градски съд, където ще продължават да се гледат много тежки дела, е над пет дела месечно.\r\n\t \r\n\tМитът за предстоящата огромната натовареност доведе до  в Закона за съдебната власт, която позволи спецмагистратите да получават по 18 заплати годишно. Всички останали ще получават редовните си възнаграждения, евентуално с някакъв малък бонус за натовареност.", "date": "2017.12.08", "title": "Прокуратурата няма нито едно разследване за подкуп по върховете на властта"}
{"url": "http://www.mediapool.bg/ubi-li-tramp-dvudarzhavnoto-reshenie-na-konflikta-s-hoda-si-za-erusalim-news272849.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОфициално признавайки Ерусалим за столица на Израел в сряда, президентът Тръмп заяви, че САЩ все още подкрепят решение с две държави за уреждането на конфликта между израелците и палестинците, ако то бъде \"договорено от двете страни\". \r\n\t \r\n\tЗа първи път в 26-годишната си битност на миротворец, главният преговарящ от палестинска страна не се съгласи с това. Генералният секретар на Организацията за освобождение на Палестина Саеб Еракат, последователен радетел за палестинска държава, каза в интервю в четвъртък, че \"Доналд Тръмп и израелският премиер Бенямин Нетаняху \"успяха да разбият тази надежда\". Той се обяви за радикална смяна на целите на ООП: за една обща държава, в която обаче палестинците ще имат същите граждански права като израелците, включително и правото да гласуват. \r\n\t \r\n\t\"Те не ни оставиха друга опция, - каза той. - Това е реалността. Ние живеем тук. Нашата борба трябва да се фокусира върху едно нещо: равни права.\"\n\n\r\n\t \r\n\tПромяната на виждането на Еракат вероятно няма да промени палестинската политика. Мечтата за палестинска държава е твърде дълбоко залегнала в съзнанието на цяло поколение лидери на ООП, така че палестинската автономна власт едва ли ще се откаже от нея. Малко вероятно е също така Израел да се съгласи на равни права, защото даването на право на глас на милиони палестинци в крайна сметка би ликвидирало Израел като еврейска държава. \r\n\t \r\n\tНо фактът, че Еракат открито говори за това, е свидетелство за брожението, предизвикано в Близкия изток от решението на Тръмп да признае Ерусалим (за израелска столица). Подобни коментари от високопоставени палестинци като Еракат издават чувството на отчаяние, намерило израз тези дни и в протестите, избухнали на Западния бряг, при които бяха ранени десетки хора.\r\n\t \r\n\tПредставители на американската администрация упорито отричат, че президентът Тръмп е зачеркнал възможността за двудържавно решение. Те твърдят, че той отново е потвърдил стремежа си да работи за постигането на \"сделката на сделките\" между двете страни, както сам се изрази неотдавна. Тръмп старателно избягна да заеме позиция за евентуалните граници или за суверенитета на Ерусалим и призова за запазване на статуквото при администрирането на еврейските и мюсюлманските светини в Стария град на Ерусалим. \r\n\t \r\n\t\"Ние искаме споразумение, което да бъде добра сделка за израелците и добра сделка за палестинците\", каза той. \r\n\t \r\n\tОсвен думите на президента, имаше и други признаци, че той е сериозен в намеренията си. В деня, в който с фанфари сложи името си под декларацията, признаваща Ерусалим за столица, той тихомълком подписа и друг документ, който ще отложи най-малко с шест месеца, а вероятно и много по-дълго, преместването на американското посолство в града. \r\n\t \r\n\tПредставители на Белия дом настояват, че решението на Тръмп е било продиктувано от практически и логистични, а не от политически съображения. Държавният департамент, казаха те, не може да отвори функциониращо посолство в Ерусалим според графика, определен по закона от 1995 г., който изисква президентът на всеки шест месеца да подписва временно оставане на посолството в Тел Авив. \r\n\t \r\n\tНо отлагането на преместването избягва конкретизирането на символиката на новата американска политика и спестява на Белия дом поредица от решения (например къде в града да бъде разположено посолството), които биха започнали да очертават географията зад преднамерено твърде общата декларация на Тръмп за Ерусалим. \r\n\t \r\n\t\"Избягването на преместването на посолството е начин да се избегне географска дефиниция, - каза Мартин Индик, бивш американски посланик в Израел. - Избягването на каквато и да е географска дефиниция на признаването на Ерусалим (за столица) изглежда като опит да се поддържа жив мирния процес.\" \r\n\t \r\n\tСпоред юридически експерти в закона от 1995 г. няма нищо, което да попречи да администрацията на Тръмп просто да окачи една табела пред входа на сегашното американско консулство в Ерусалим и да го нарече посолство. След разпадането на Съветския съюз, САЩ набързо откриха посолства във временни резиденции в новите независими републики. \r\n\t \r\n\t\"Бих се изненадал, ако Държавният департамент изтълкува закона за посолството в Ерусалим по начин, който изисква да се намери подходящ терен за нова сграда на посолството или други подобни стъпки\", каза Скот Андерсън - експерт от мозъчния тръст \"Брукингс инститюшън\". \"Ясните формулировки в закона изискват само държавният секретар да вземе решение и да информира Конгреса, че американското посолство в Ерусалим е официално открито\", добави той. \r\n\t \r\n\tДруги бивши (американски) дипломати в Близкия изток казаха, че решението за отлагане на местенето на посолството има много по-малко значение от символичния смисъл на декларацията на Тръмп за Ерусалим. \r\n\t \r\n\tДългогодишни наблюдатели на Близкия изток казаха, че приказките на Еракат за еднодържавно разрешение са повече израз на гняв, отколкото на радикална промяна в палестинската позиция. Вземайки предвид вероятното отхвърляне от Израел на равните права, американски и израелски поддръжници на двудържавно решение казаха, че тази опция, каквото и друго да се мисли или предлага, си остава единствената възможна. \r\n\t \r\n\t\"Не искам да омаловажавам огорчението, което палестинците изпитват, - каза Дейвид Маковски от вашингтонския Институт за близкоизточна политика, - но в посланието на Тръмп имаше двойственост, която някак си се загуби.\" Според него Тръмп не затваря вратата за преговори по границите и по суверенитета.\r\n\t \r\n\t\"Трябва да бъдат чути и двете части\" (на посланието), каза той. Експертът изрази резерви към момента, който Тръмп е избрал да обяви решението си, но добави, че палестинците може да се върнат на масата за преговори, когато страстите се охладят. \r\n\t \r\n\t\"В момента гневът не им позволява да чуят това, - каза Маковски - Но ако той (Тръмп) представи план през първото тримесечие (догодина), няма ли да искате да чуете какво предлага той? Палестинците все още смятат, че Тръмп е като булдозер, и ако е дал нещо на израелците в сряда, може да даде нещо и на палестинците в четвъртък.\"\r\n\tВ интервюто си Еракат сложи знак за равенство между решението на Тръмп за Ерусалим и заплахата на администрацията да затвори представителството на ООП във Вашингтон и други заплахи за спиране на финансирането на палестинците. \r\n\t \r\n\t\"Тези хора са по-израелци от самия Израел\", отбеляза той. \r\n\t \r\n\tЕракат каза, че ще настоява в Палестинския национален съвет (парламента на ООП) за промяна на стратегията. Президентът на Палестинската автономия - Махмуд Абас, също намекна за подобно нещо в речта си пред Общото събрание на ООН през септември. \r\n\t \r\n\tНо дори и Еракат да успее да убеди Абас да се откаже от мечтата за две държави, това би било твърде болезнена промяна за едно поколение от палестински лидери, извървяло трудния път до примирението с факта за намалялата (палестинска) земя след Арабско-израелската война от 1967 г. \r\n\t \r\n\t\"Трудно е да се приеме, че можеш да тръгнеш по този път, без на някакъв етап да се лишиш от онова, което прилича на самоуправляваща се автономия, - каза Даниел Леви, шеф на базирания в Лондон Американско-близкоизточен проект. - Ще трябва да признаеш края на Палестинската автономия, която така и не прерасна в държава.\"\r\n\t \r\n\tЛеви смята, че мирният процес и палестинците са в преходен период, в който, поне така изглежда сега, двудържавното решение е провалено. Но добавя, че \"нещо, което е свършено от хора, може и да бъде демонтирано от хора\".", "date": "2017.12.08", "title": "Уби ли Тръмп двудържавното решение на конфликта с хода си за Ерусалим?"}
{"url": "http://www.mediapool.bg/gdbop-zadarzha-narkobanda-po-vreme-na-operativka-news272862.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГДБОП се похвали с разбита наркобанда във Велико Търново, чийто членове са били заловени от антимафиотите по време на \"оперативка\".\r\n\tЗадържани са общо 15 заподозрени и са претърсени над 20 адреса, на някои от които са открити различни количества марихуана, пико и кокаин.\r\n\t\"Този път имахме късмет, защото с ръководителя (на бандата) се случи едно съвпадение. Ръководителят беше събрал членовете на организираната престъпна група на оперативка, да го наречем по този начин. Което е облекчило максимално работата на колегите по задържането, а вероятно ще облекчи и работата на прокурорите в хода на съдебните производства за доказване на свързаността между лицата\", разказа шефът на спецпрокуратурата Иван Гешев.\r\n\tПо думите му заподозреният като лидер на групата и неговият заместник са \"изявени криминални авторитети в града\".\r\n\t\"Секторът \"БОП\" във Велико Търново за пореден път доказа, че познава оперативната обстановка в целия регион. От 2015 г. колегите във Велико Търново имат може би 4 или 5 реализации на сериозни групи, които имахма амбицията да налагат монопол\", добави директорът на ГДБОП Ивайло Спиридонов.\r\n\t\"Както знаете, в природата ниши няма, така в момента, в който бъде реализирана една такава група, други лица, които имат афинитет да се занимават с такава дейност, веднага се стремят да запълнят тази ниша. В случая става въпрос за точно това. Въпросната група наистина е изключително брутално. Извършваше насилие над дилъри, включително и такива, които разпространяваха т.нар. шано материал\", каза още шефът на антимафиотите.\r\n\tПохвали не спести и главният секретар на МВР Младен Маринов, според когото е наложен ефективен стил на работа и \"на терен са абсолютно всички институции, които имат ангажимент с противодействие на организираната престъпност и на престъпността като цяло\".\r\n\t\"Става все по-добър синхронът и все по-добри резултатите от тази съвместна работа. Операцията показва за пореден път, че по този проблем се работи системно, целенасочено и така ще продължим в бъдеще\", добави професионалният ръководител на МВР с уверението, че \"тази борба ще продължи постоянно, за да се държи всичко в минимални нива\".", "date": "2017.12.08", "title": "ГДБОП задържа наркобанда по време на \"оперативка\""}
{"url": "http://www.mediapool.bg/tsatsarov-podpisa-memorandum-za-razbiratelstvo-sas-srabskiya-si-kolega-news272830.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният прокурор Сотир Цацаров подписа в петък меморандум за разбирателство със сръбския му колега Загорка Доловац.\r\n\tВизитата му в Белград е само седмица преди началото на мегаделото \"КТБ\", по което основен подсъдим е намиращия се именно в сръбската столица банкер Цветан Василев.\r\n\tДокументът предвижда взаимодействие в рамките на юрисдикциите на двете държави и при спазване на ангажименти, произтичащи от международни правни актове. Страните се съгласяват да си сътрудничат в обмена на информация и при изпълнение на искания за правна помощ в обхвата на международно-правното сътрудничество по наказателно-правни въпроси.\r\n\tПредвижда се сътрудничество в областта на организираната престъпност, корупция, тероризъм, трафик на наркотици, оръжия и хора, незаконно превеждане на хора през граница, изпиране на пари, конфискация на постъпления, придобити от престъпна дейност, киберпрестъпност и др., при спазване на всички процедури по поверителност, съгласно действащите законодателства на държавите, съобщават от прокуратурата.\r\n\tЦацаров е придружаван от заместника си Ася Петрова и от завеждащия отдел \"Международен\" във Върховната касационна прокуратура Цветомир Йосифов.\r\n\tОт три години българската прокуратура иска от сръбските власти предаването на основния подсъдим за фалита на четвъртата по големина българска банка Цветан Василев. Към момента обаче сръбското правосъдие отказва да го екстрадира. Общо 17 души са подсъдими за фалита на КТБ. Сред тях са представители на мениджмънта на банката, вътрешния одит и одитиращата фирма и двама подуправители на БНБ.", "date": "2017.12.08", "title": "Цацаров подписа меморандум за разбирателство със сръбския си колега"}
{"url": "http://www.mediapool.bg/okolo-50-hilyadi-koledni-dravcheta-puskat-darzhavnite-gorski-predpriyatiya-news272866.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа предстоящите новогодишни празници в продажба ще бъдат пуснати около 50 хил. коледни дръвчета от държавните горски предприятия. На пазара обаче ще има и елхи и борчета, отглеждани в частни и общински разсадниците като търговията ще се следи стриктно от инспектори, за да не се продават незаконно отсечени дървета, съобщиха от Министерството на земеделието и храните в петък.\r\n\tБлизо 37 хиляди от предвидените за продажба от държавните горски стопанства коледни дръвчета ще са отсечени, а други 12 300 – ще са със запазена  коренова система  в контейнери, с възможност за засаждане при подходящи условия напролет.\r\n\tЗакупените на едро дръвчета от търговците, трябва да имат превозен билет, а към стеблата им да са закрепени неподвижно контролни пластини, чиито номера са вписани в билета. Всяка законно придобита елха от разсадник, земеделски земи, частна или държавна горска територия, трябва да има контролна пластина с индивидуален номер.\r\n\tПластините са с правоъгълна или овална форма и имат лента за еднократно неразглобяемо захващане към ствола на коледните елхи. Захващането се извършва под второто разклонение на клоните от върха на елхата. Изработени са от пластмаса с бял или жълт цвят, като всяка пластина има серия, която се състои от една главна буква и пореден номер от шест цифри, обясняват от агроминистерството.\r\n\tГражданите трябва да следят само за наличието на пластини на закупените от тях дръвчета, но при желание могат да поискат от търговците да им покажат и съответния превозен билет.\r\n\tЗа елхите, които са със закрита коренова система в контейнери, не е задължително поставянето на пластините.\r\n\tПри контролните проверки горските инспектори ще обръщат особено внимание на истинността и законността на предлаганите на пазара коледни дръвчета.\r\n\tТърговците на коледна зеленина, каквато представляват клонките от дрян или други иглолистни и широколистни дръвчета, също трябва да притежават превозен билет, в който да са описани подробно вида и количеството.\r\n\tПри констатиране на нарушения на горското законодателство, гражданите могат да подават сигнали на телефон 112, допълват от ведомоството.", "date": "2017.12.08", "title": "Около 50 хиляди коледни дръвчета пускат държавните горски предприятия"}
{"url": "http://www.mediapool.bg/detsa-i-rumen-radev-ukrasiha-elha-v-prezidentstvoto-news272867.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПразнична елха в президентството на \"Дондуков\" 2 украсиха в петък децата, подпомагани от благотворителната инициатива \"Българската Коледа\", заедно с държавния глава Румен Радев и съпругата му Десислава Радева.\r\n\t\"Коледата ни зарежда с много доброта. Дава ни много вяра и надежда, носи ни мечти. Мечти във всяко едно детско сърце. Най-искрено Ви пожелавам да бъдете здрави и още по-добри, да имате усмивки по лицата си, които да сияят както елхата, която украсихте“, приветства Радев децата, техните родители и лекарите от детски клиники, присъстващи на церемонията.\r\n\t\"Наближава Коледа - един от най-светлите и най-красивите празници. Благодаря ви, мили деца, че ни помогнахте заедно да украсим нашата коледна елха. Искам най-искрено да ви пожелая да бъдете още по-добри, да имате усмивки по лицата си, които да сияят както елхата, която украсихте, да носите много радост на вашите родители, най-вече да бъдете здрави, да не спирате да мечтаете и да сбъднете всичките си мечти\", пожела на децата президентът Радев, цитиран от пресслужбата си.\r\n\tВ коледното тържество за малчуганите са се включили актьорите Юлиан Вергов, Владимир Пенев, Владимир Карамазов, куклената актриса Слава Рачева и детската вокална група \"Бон-Бон\".", "date": "2017.12.08", "title": "Деца и Румен Радев украсиха елха в президентството"}
