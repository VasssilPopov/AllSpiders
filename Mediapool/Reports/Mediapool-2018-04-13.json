{"url": "http://www.mediapool.bg/lukarski-se-opita-da-izklyuchi-opozitsionni-strukturi-v-sds-predi-klyuchovo-zasedanie-news277950.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерът на СДС Божидар Лукарски и главният секретар на СДС Филип Кирев са се опитали да изключат близо една четвърт от областните структури на партията, сигнализира в открито писмо до медиите в петък шефът на предизборния щаб на СДС Георги Ненков. Това става няколко дни преди заседанието на Националния съвет на СДС, на което се очаква да бъде поискана оставката на Лукарски. Висшият партиен орган трябва да вземе решение с кого ще води коалиционни преговори и дали ще \"е по-скоро дясно-патриотична или либерална формация\", т.е. дали ще завие към НФСБ или към демократичната общност.\r\n\tИнформацията за кроежите на ръководството беше разпространена в писмо, подписано от \"Преговорен екип на СДС, избран с решение на Националния съвет\". В този екип участват Емил Кабаиванов, Румен Христов, Теодор Петков, Юлиян Леков и Георги Ненков. Кабаиванов и Христов са заместник-председатели на СДС.\r\n\tВ писмото се казва, че Лукарски и Кирев, който подаде оставката си още през март 2017 г. и затова е нелигитимен член на Националния изпълнителен съвет и Националния съвет на партията, \"в пристъп на отчаяние прибягнаха до поредните апаратни фалшификации и трикове\".\r\n\t, пишат от преговорния екип.\r\n\t, се казва още в писмото.\n\n\r\n\tАвторите му питат\r\n\tПисмото завършва с думите:.\r\n\tMediapool потърси за коментар Божидар Лукарски и Филип Кирев, но те не отговаряха на мобилните си телефони.\r\n\tПо неофициална информация формалният повод, с който ръководството на СДС ще опита да изключи недоволните структури е, че не са плащали членския си внос повече от година. Според устава на съюза това води до автоматично изключване от партията. Става дума за над пет структури, част от които са в Ямбол, Кърджали и Хасково.\r\n\tСпоред \"опозционерите\" в СДС обаче повечето структури не плащат членски внос от \"поне пет години\", но този текст от устава се прилага само към неудобните.\r\n\tКъм момента СДС официално е част от полуразпадналия се Реформаторски блок, заедно с партията \"Движение България на гражданите\" (ДБГ), която скоро също предстои да решава накъде ще поеме.\r\n\tНа 12 април бе  – съюз между ДСБ, \"Да, България\" и \"Зелените\", което постави началото на обединителна фаза в тази част на политическия спектър след разрояването й преди година и половина.", "date": "2018.04.13", "title": "Лукарски се опита да изключи опозиционни структури в СДС преди ключово заседание"}
{"url": "http://www.mediapool.bg/karl-marks-shte-ima-svoi-pametnik-v-rodniya-si-grad-trir-news277930.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВисока 4.4 метра статуя на Карл Маркс ще бъде поставена днес в родния му град Трир, в западната част на Германия, съобщи ДПА.\r\n\t \r\n\tСъбитието е част от мероприятията по случай 200 години от рождението му. \r\n\t \r\n\tСтатуята на легендарния философ ще бъде поставена на пиедестала днес, но ще бъде открита чак на 5 май, когато е роден Маркс.\n\n\r\n\t \r\n\tОгромната бронзова статуя, която заедно с пиедестала е висока 5,5 метра, бе посрещната с учудване от мнозина - не само заради размера си, а и защото е подарък от Китай.\r\n\t \r\n\tТя ще се издига точно пред родната къща на Маркс.\r\n\t \r\n\tБащата на комунистическата идеология е роден в Трир и е живял там през първите 17 години от живота си.", "date": "2018.04.13", "title": "Карл Маркс ще има свой паметник в родния си град Трир"}
{"url": "http://www.mediapool.bg/mz-otstapva-za-meditsinskata-ekspertiza-na-horata-s-nyakolko-tezhki-uvrezhdaniya-news277929.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПри медицинската експертиза хората с по две и повече тежки увреждания ще получават оценка въз основа и на двете си заболявания, а не само на по-сериозното и така ще могат да получат по-висок процент намалена работоспособност и да не губят права като това на придружител. За това се договориха представители на организациите на хората с увреждания и здравния министър Кирил Ананиев в петък на среща във ведомството, в която участва и вицепремиерът Валери Симеонов.\r\n\tОттегленият преди дни вариант на наредбата за медицинската експертиза предвиждаше занапред да се оценява само основното заболяване, за да бъде пресечена порочната практика хора с по няколко леки заболявания да получат завишен процент намалена работоспособност и да получат право на различни социални придобивки, а дори и на пенсия. Освен това наредбата предвижда да се премахне възможността едно и също увреждане да бъде оценявано в широк диапазон между 20% и 50% например, а за всяка диагноза според тежестта и съпътстващите заболявания се фиксира един процент намалена работоспособност, която ще се дава от експертните комисии.\r\n\tАнаниев обясни, че е постигната договорка за хората с по две тежки заболявания да се дават проценти и за второто заболяване, но само ако то намалява работоспособността с над 50%. Така хората с тежки заболявания ще могат да получат отново 100% намалена работоспособност, с което ще запазят правото си на по-висока пенсия и придружител.\r\n\t, каза Ананиев след срещата.\r\n\t, обясни сроковете Ананиев.\n\n\r\n\tПо думите му .\r\n\t, коментира вицепремиерът Валери Симеонов.\r\n\tАдриана Стоименова, която е зам.-председател на Националния съвет за интеграция на хората с увреждания, заяви, че по наредбата наистина е свършен огромен труд и подкрепя това, че са конкретизирани процентите, които ще се дават, за да няма занапред вариации и ощетяване на хората.\r\n\t, посочи тя.\r\n\tСлед срещата стана ясно, че МЗ и организациите на хората с увреждания нямат никакви различия по правилника за работата на ТЕЛК, който още днес ще бъде качен за обществено обсъждане. По отношение на него е било постигнато съгласие да се добави още една точка по предложение на хората с увреждания – при необходимост от изписване на технически помощни средства те да бъдат изписвани още при преминаването на ТЕЛК-комисия и да се избегне допълнителното ходене до лекарските консултативни комисии (ЛКК).\r\n\t, коментира Стоименова.", "date": "2018.04.13", "title": "МЗ отстъпва за медицинската експертиза на хората с няколко тежки увреждания"}
{"url": "http://www.mediapool.bg/nap-goni-250-danachni-sluzhiteli-news277928.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт 1 май Националната агенция за приходите (НАП) съкращава около 250 свои служители, съобщиха от институцията. Причината е закриване на звената \"Оперативни проверки\" към териториалните дирекции. Реформата се оповестява около три седмици след  срещу организирана престъпна група в дирекцията на НАП в София, занимавала се с изнудване на търговци и корупционни престъпления. При нея се стигна до ареста на 20 души, а 11 (от които 10 служители на НАП) се сдобиха с обвинения.\r\n\t\"По реформата на \"Оперативни проверки\" се работи от една година. Главната причина за закриването на структурата не са действията на ГДБОП и прокуратурата от края на март\", заявиха от НАП.\r\n\tНиколай Наков от КТ \"Подрепа\" обяви, че в понеделник се организира протестно шествие срещу мярката, като по данни на синдиката съкратените ще са над 300 души. КТ \"Подкрепа\" недоволства, че намерението за структурни промени не е съгласувано със синдикатите. Те са се оплакали от действията на ръководството на НАП и в писмо до премиера Бойко Борисов. Според КТ \"Подкрепа\" не е нормално да се прибягва до масови съкращения и да се компроментират всички служители на дадено звено, без до този момент вината на който и да е от тях да е доказана.\r\n\tОт НАП разясниха, че една от причините за закриването на \"Оперативни проверки\" действително е корупционният риск, защото структурата до момента е децентрализирана, има проблеми при селекцията на фирмите за проверка, няма ротация на служителите, те обикалят едни и същи обекти и няма пречка сами да подбират проверяваните обекти на терен. Има обаче и други причини за закриването, например слабата ефективност на звеното и дублирането на функциите му с тези на създаденото спецзвено \"Фискален контрол\".\r\n\tИменно \"Фискален контрол\", който се занимава основно с движението на рискови стоки, ще поеме изцяло дейността на \"Оперативни проверки\". От около година и половина то също прави оперативни проверки на търговците и е четири пъти по-ефективно например по отношение на броя на издадените актове. Тъй като \"Фискален контрол\" е централизирана структура, идеята е селекцията на фирмите за проверки да се прави по-ефективно и да има по-висок контрол върху тази дейност и по-малко субективност.\r\n\tПреди нова година на метри от централата на НАП в столицата  началникът на отдел във \"Фискален контрол\" Иво Стаменов. По-късно той почина от раните си. Финансовият министър Владислав Горанов обяви, че това е , но и до днес няма официална информация за причините за стрелбата срещу Стаменов.\n\n\r\n\tЗаради разширяване на функциите на \"Фискалния контрол\" вече е обявен конкурс за попълване на структурата със 150 служители. На него няма пречка да се явят и съкратените от \"Оперативни проверки\", обясниха от НАП. Заплатите заедно с бонусите в спецзвеното се очаква да са малко по-високи.\r\n\tОсвен акцията на разследващите срещу корупция в дирекцията на НАП в София също през март предаването \"Господари на ефира\" разкри  за изнудване на бизнесмен, за да не му бъде възложена данъчна ревизия. Рекетьорът се оказа главен публичен изпълнител в отдел \"Събиране\" също на столичната дирекция на данъчните. Впоследствие той бе уволнен, а срещу него и съучастничката му бяха повдигнати обвинения.\r\n\tПо-късно директорът на НАП Галя Димитрова обяви, че е възложен анализ на дейността на отделите \"Събиране\" във всички териториални дирекции на агенцията.\r\n\tВ петък от НАП съобщиха още, че ръководството планира цялостен анализ и преглед на дейността на основните си функции – \"Обслужване\", \"Събиране\" и \"Контрол\". \"В зависимост от резултатите ще бъде оценена и необходимостта от промяна на бизнес процесите и организацията на работа в цялата приходна агенция\", казаха още от там.\r\n\tИзданието \"Икономист\", което първо съобщи за съкращенията, цитира анонимен служител на НАП от \"Оперативни проверки\" с безупречна трудова биография, който заявява, че ще съди работодателя си. Причината е, че според него данъчната администрация маскира със съкращения опит да се отстранят корумпирани служители, но редом с тях се уволняват и добросъвестни данъчни.", "date": "2018.04.13", "title": "НАП гони 250 данъчни служители"}
{"url": "http://www.mediapool.bg/turoperatorite-sa-protiv-plana-na-simeonov-da-varne-tsigarite-v-zavedeniyata-news277908.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНесъгласие с обявената от вицепремиера Валери Симеонов законодателна инициатива за връщането на пушенето в обособени зони на обществени места изразиха в петък от Асоциацията на българските туроператори и туристически агенти (АБТТА).\r\n\tПо-рано през деня Симеонов заяви, че предвижда промени в Закона за здравето, с които да се върнат цигарите \"в обособени помещения\", а забраната ще остане за театри, зали и др. подобни. Поправките предстояло да се обсъдят сред партиите от коалицията на Обединените патриоти. Той описа текстовете като “скритото оръжие на партията\".\r\n\t\"Не  разбираме какъв е смисълът да се ограничава тютюнопушенето - още повече този закон не се спазва. Аз съм озверял противник на тютюнопушенето”, заяви Симеонов. “Сега ще ме намразят 240 и повече души: пуши се и в парламента. Аз не мога да разбера защо се създават закони, които не се спазват\", допълни той пред БНТ.\r\n\tВицепремиерът предложи да се промени законът така, че да отговаря от една страна на нормативите, но от друга - на реалните нужди на обществото.\r\n\t\"Колкото и да не ни харесва, голяма част от българите са пушачи. Колкото и да не ни харесва, тези хора има право да пушат на обособени места – стига да не пречат на другите\", смята Симеонов\r\n\tТой уточни, че визира отпадане на забраната за места като заведения за хранене или гари. Кауза на НФСБ е да съдействат на дребния и средния бизнес, така че те \"да не си гонят клиентите\", допълни политикът.\r\n\tСимеонов призна, че иска планираният пакет от промени в различни закони да влезе преди старта на туристическия сезон.\r\n\tТуроператорите обаче се обявиха против, тъй като според тях обособяването на зони за пушачи и непушачи не може да постигне защитен ефект.\r\n\t\"Освен че не  предпазват работещите в развлекателната индустрия - най-често жени и  млади хора, от постоянните въздействия на съдържащите се в тютюневия дим канцерогенни и токсични вещества, частичните ограничения не осигуряват защита от вредните въздействия на пасивното пушене, тъй като най-често използваните вентилационни технологии нямат голям ефект върху степента на замърсяване с тютюнев дим, за излагането на който, както е известно, няма установено безопасно ниво\", пише в разпространената позиция на АБТТА.\r\n\tСпоред асоциацията връщането на пушенето в  заведенията противоречи на плановете за развитие на туризма у нас като семейна дестинация. Тя посочва, че целта е у нас да пристигат на почивка семейства, които желаят здравословни и безопасни условия за своите деца и които са готови да заплатят и повече, и по-продължителен престой.\r\n\tОсвен че се възпротивява на връщането на цигарите в заведенията, асоциацията настоява властите да засилят контрола върху спазването на съществуващите забрани за тютюнопушене.\r\n\tВалери Симеонов съобщи още, че неговата партия НФСБ подготвя и промени в Закона за местни данъци и такси, които ще засегнат собствениците на т. нар. апартхотели, т.е. - жилища, които преотдават под наем в курортите.\r\n\tВъвеждаме допълнителна такса, която трябва да се заплаща от всеки собственик на апартамент в курорт. Ето - станаха две групи засегнати, опита да се пошегува Симеонов.\r\n\tСпоред него също така трябва държавата да си събере таксите от упражняване на незаконна туристическа дейност.\r\n\tТой пресметна, че само по Черноморието над 100 000 апартамента, собственост основно на чужди граждани, се преотдават и от това в хазната не влиза нищо. Вицепремиерът даде за пример дори ниската според него курортна такса от 80 ст. на легло, която не се плаща.\r\n\t\"Нито се плаща курортна такса, нито ДДС, нито данък печалба – нищо такова”, каза той.\r\n\tГотвените текстове предвиждат такси за апартхотелите в зависимост от това в какъв вид курорти са. В Рибарица или някъде във вътрешността щели да са по-ниски от тези по крайбрежието.\r\n\tТой коментира и две от другите си битки: с шума по крайбрежието и с лотариите на късмета и рекламата им по телевизиите.\r\n\tПо първия въпрос Симеонов окачестви, че го атакува \"една измислена асоциация от Слънчев бряг – разни там около Радо Слънцето, Маджовци и такива, които в момента вече разпределят преместваемите обекти по главната\".\r\n\t\"По Слънчев бряг има \"преместваеми обекти\" по 1.5 дка. Те са изградили огромни палати и това нещо е преместваем обект - като че ли можеш да го вдигнеш с летяща чиния\", каза той.\r\n\tВицепремиерът допълни, че това били същите заведения, с които имали \"много приятни изживявания\" през миналото лято.\r\n\tА лотариите по телевизията той определи като разпад на нацията: \"Народът се заблуждава, че не е нужно да се учи, да работи, а е нужно само да търка талончета. Основната причина (за действията му) е деморализирането на нацията. Когато малките деца ги възпитаваме, че не е нужно да полагат никакви усилия, а е достатъчно да си купят за 2 или 3 лв. картонче, с което да спечелят 200 000, 300 000 или 500 000 лева, от това се променя нацията. Говорим за лесни печалби, които рушат ценностната система на нашия съвременник.\"\r\n\tТой каза още, че в Закона за радиото и телевизията \"има едни тарикатски текстове, които са направени, за да обслужват собствениците на лотария\".\r\n\tВицепремиерът допълни, че сме в цяла Европа държавата с най-голям процент приходи от хазарт като част от БВП - цели 3%. В Румъния например било процент и нещо.\r\n\tТова били приходи, които \"отиват в джобовете на разните хазартни играчи - Васил Божков и други такива\".", "date": "2018.04.13", "title": "Туроператорите са против плана на Симеонов да върне цигарите в заведенията"}
{"url": "http://www.mediapool.bg/darovete-na-donald-news277931.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Тръмп изпрати братски подарък на президента Путин. Засега малцина го забелязват, но в близките дни това ще стане ясно за всички. С отказа си от незабавен удар по сирийската армия и правителствената инфраструктура в Сирия Тръмп съзнателно лиши своите военни от шанс за тактическа изненада - ключово условие за успех при подобни операции. Няма как да не признаем, че това е неявна стъпка, която цели да помогне да Путин да се справи със сегашната ситуация.\r\n\t \r\n\tЗабавянето до петък даде на руското командване в Сирия възможност да вземе ред мерки, свеждащи до минимум очакваните щети. Така оценяват развитието на събитията от понеделник насам военните източници, потърсени от \"Новая газета\". Това налага да обърнем внимание на обстоятелства, очевидни според нашите експерти.\r\n\t \r\n\tВ момента, когато Тръмп анонсира неизбежен удар по Сирия до 48 часа, въоръжените сили на САЩ разполагаха с целия необходим потенциал. За целта нямаха нужда нито от чисто символичната съюзническа помощ, нито от самолетоносача, символизиращ мощта и величието на американската армия, който начело на корабна бойна формация с диаметър 360 км се движи полека към Средиземно море и безнадеждно протака началото на операцията.\n\n\r\n\t \r\n\tСтига да припомним какви средства използваха американските военни в локалната операция край Дейр аз Зур - дори стратегически бомбардировачи. Самолетите, базирани в съседни страни, включително Йордания, ракетните разрушители \"Доналд Кук\" и \"Портър\", доплавали без бързане за половин ден от кипърската си база до базата на руския военноморски флот в Тартус (\"в същата локва\", както казват моряците), без изобщо да се обявява допълнително - само с политическа цел - съсредоточаване на силите и пауза с цел формиране на коалиционна групировка, имаха готовност да нанесат обезоръжаващ удар, съобразен с мащаба на кризата.\r\n\t \r\n\tПроблем за всяка високотехнологична войска в Сирия е липсата на цели, достойни за оръжията й. Икономика, разрушена от гражданската война, измъчено население, свикнало с къде по-страшни ужаси от кратка бомбардировка на военни обекти - ето главните белези на местния театър на военни действия. Това не е Югославия - съвсем развита страна, чиито ключови инфраструктурни обекти бяха системно бомбардирани и щетите принудиха политиците й да жертват малка, но исторически съществена част от държавата. \r\n\t \r\n\tПри това положение малобройните цели, подходящи за твърде скъпите ракети с обикновен фугасен заряд (предишната атака срещу сирийската въздушна база Шайрат с 59 ракети \"Томахоук\" излезе между 70 и 100 милиона долара), са събрани в структурите на авиацията и ПВО. Президентът на САЩ обаче осигури допълнително време; през този интервал голяма част от сирийските самолети се прехвърлиха много близо до базата на руските ВВС Хмеймим, под чадъра на батареите С-400. А хората зад пултовете там не са сирийски военни, качеството е съвсем друго. Нашите разчети впрочем имат задача да бранят единствено руските бази и няма как да отвърнат на американски удар извън крайно ограничената си зона на отговорност.\r\n\t \r\n\tПровалът на ракетното нападение срещу базата Шайрат буди у всички наблюдатели, включително в близкоизточните столици, съмнения в методите на американската армия. Защото Израел праща четири изтребителя-бомбардировача и с обикновена въздушна атака постига далеч повече. И харчи стотици пъти по-малко.\r\n\t \r\n\tВ подобни условия оперативно-тактическата изненада става направо решаващ фактор. Маскировъчни мерки, поставяне на лъжливи цели, изтегляне на сирийските лидери в защитени убежища, подготовка и съгласуване на действия с оглед радиоелектронна борба - всичко това се върши в ненадейно отпуснатия времеви аванс.\r\n\t \r\n\tНикой не действа по този начин - освен ако Тръмп и американските военни нямат друг, неявен мотив: да избегнат истински, а не уреден за телевизията сблъсък с Русия. \r\n\t \r\n\tТрескавата дейност на флота в акваторията на руската база Тартус, прехвърлянето на две ескадрили ударна авиация от Твер в Астрахан, спешното предислоциране на сирийски ВВС и противовъздушни разчети показват, че нашата армия и нейният съюзник Асад се възползват максимално от \"политическата\" пауза, подарена от Тръмп.\r\n\t \r\n\tСега може да се изстрелят и 500 ракети, но в крайна сметка ударът ще е по-скоро политически символ, тъй необходим за Тръмп. И щом е така, Путин и Асад по-лесно ще се примирят с неизбежните загуби, както стана преди година, на 7 април 2017-а. Русия не се кани да изостря нещата, съдейки по внезапно намалелия патос в телевизионната пропаганда и необичайно замисления тон, с който говори последния път руският посланик Василий Небензя - а изведнъж се разбра, че той редовно се целува в ООН с американската си колежка Ники Хейли. За война впрочем не агитира никой и в средите на американските военни, нито сред отговорните политици, останали все още в администрацията. Това стана ясно от твърде сдържаното поведение на САЩ след атаката срещу наемниците от т. нар. частна военна компания \"Вагнер\".\r\n\t \r\n\tАми Русия? Странно е, че изреждайки възможните ни отговори след предстоящия обстрел (той бе гръмогласно оповестен във вторник и е много трудно да се отмени без вреди за репутацията на Тръмп), медиите и експертите не споменават най-достъпния за Русия, най-евтиния и безопасен за всички. Защото американците смятат да бомбардират не нашите военни, а сирийските им съюзници. Но в Сирия не липсват и съюзници на американците. \r\n\t \r\n\tМоже и Кремъл да получи свой символ за телевизията, целящ да убеди обикновения народ в непоклатимата му воля. Логично е според мен да чакаме масиран удар, може би включващ престижните ракети \"Калибър\" и бомбардировачи с далечен обсег, по малобройните съюзници на САЩ в Сирия, в зоните извън контрола на Асад. Тия със сигурност няма кой да ги пожали нито в Москва, нито във Вашингтон, щом са заложени на карта съдбините на световната система за сигурност.", "date": "2018.04.13", "title": "Даровете на Доналд"}
{"url": "http://www.mediapool.bg/raianear-nabira-styuardi-za-evropeiskite-si-bazi-news277925.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНискотарифният авиопревозвач \"Райънеър\" обяви, че наема кабинен екипаж за европейските си бази.\r\n\tВ София набирането на персонал ще бъде на 9 май, а . Всички заинтересовани могат да кандидатстват.\r\n\t\"Райънеър\" ще осигури пълно безплатно обучение и не е необходим опит от кандидатите. По време на обучението на кандидатите ще получават финансова помощ, а размерът ѝ не е посочен.\r\n\tОдобрените кандидати, които преминат успешно обучение, ще подпишат 2-годишен договор с \"Райънеър\" и ако се представят добре, след този срок ще получат предложение за постоянен договор.\r\n\tПрез първата година на работа стюардите и стюардесите ще имат право на безплатна униформа и ще могат да разчитат на приходи между 17 000 и 23 000 евро. Отделно всеки нов член на кабинния екипаж на компанията еднократно ще получи 750 евро.\n\n\r\n\tОт втората година ще се получава надбавка към основната заплата.\r\n\tИма и бонуси за производителност. Наетите ще работят 5 дни и ще почиват три.\r\n\tВ момента за \"Райънеър\" работят над 9000 стюарди и стюардеси.", "date": "2018.04.13", "title": "\"Райънеър\" набира стюарди за европейските си бази"}
{"url": "http://www.mediapool.bg/germanskiyat-konservatizam-se-zavrashta-news277927.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗавръща ли се германският консерватизъм след годините на безформен центризъм на Ангела Меркел и възхода на крайната десница? Миналата събота Съюзът на ценностите (Вертеунион) се събра на среща в градчето Швецинген близо до Хайделберг, за да приеме \"консервативен манифест\", както казаха неговите членове. Тяхната мисия е да си върнат партията, където най-силно влияние има фракцията на Меркел, и отново да я насочат към традиционните й консервативни корени.\r\n\t \r\n\tСъюзът на ценностите беше основан през март 2017 г., но събитието в Швецинген - първата му национална среща, беше и първият път, когато повечето хора в Германия чуха за него. Остава да се види дали той ще набере сила и дали неговите принципи ще се променят с разрастването му. Но е безспорно, че Съюзът на ценностите запълва празнина в политическия пейзаж и отговаря на десния уклон на мнозина избиратели. Не е преждевременно да попитаме: дали Съюзът на ценностите ще превърне намиращата се във възход крайна десница в отживелица? Или ще я легитимира?\r\n\t \r\n\tЕдин от основателите на Съюза на ценностите - Александър Мич - е типичен представител на новия германски консерватизъм. Той ми каза, че се е присъединил към християндемократите в началото на 80-те години на 20 век, когато Хелмут Кол за първи път станал канцлер. Включил се в местната политика, но се оттеглил, когато кариерата му в частния сектор процъфтяла.\n\n\r\n\t \r\n\tДа хвърлим поглед към есента на 2015 г., когато кадрите, показващи как десетки хиляди мигранти и бежанци пресичат германската граница, се превърнаха в ежедневна телевизионна тема. Мич каза, че усещал, че държавата се проваля и че е необходимо да действа: \"Не исках децата ми някой ден да ме питат: \"Татко, по онова време ти знаеше, тогава защо не направи нищо?\"\r\n\t \r\n\tКато мнозина германци - и то не само от десницата - Мич казва, че се тревожи, че политическият ислям може да промени страната. Той усеща, че западноевропейската култура има нужда да бъде защитена. Иска спиране на имиграцията, докато страната успее да се справи с огромния брой нерешени случаи за предоставяне на убежище. И е убеден, че Християндемократическият съюз няма да се върне към консервативните си корени, докато е ръководен от Ангела Меркел.\r\n\t \r\n\tСпоред Мич Съюзът на ценностите има повече от 1000 членове в цяла Германия - малка част от 420-те хиляди членове на християндемократите. Но има причина неговата среща в западногерманско градче да привлича медийно внимание: политиката на страната бързо се променя и има усещане, че всичко е в хаос.\r\n\t \r\n\tСъюзът на ценностите е и знак за по-голяма тенденция. Близо от десетилетие изглеждаше, че консерватизмът изчезва от германското общество, стремящо се да стане все по-прогресивно. През последните месеци обаче започнаха да се чуват гласовете на консервативни интелектуалци и политически дейци.\r\n\t \r\n\tПреди няколко седмици един от най-известните романисти в Германия - Уве Телкамп - заяви, че \"95 процента\" от имигрантите всъщност не са бежанци, а мигранти, търсещи по-добър живот. Той греши - през 2017 г. 43 процента от всички имигранти, кандидатствали за убежище, получиха хуманитарен статут. Телкамп беше остро критикуван, че използва фалшиви данни в подобни заредени с напрежение дебати.\r\n\t \r\n\tНеговите коментари обаче разпалиха и десницата. Група консервативни публицисти и интелектуалци публикуваха \"декларация\" на солидарност, подписана първоначално от около 30 души, членове на консервативен салон. Тази седмица декларацията, в която се изразява тревога, че \"незаконната масова имиграция вреди на Германия\", вече е събрала над 100 000 подписа.\r\n\t \r\n\tПо традиция стожерът на германския консерватизъм в Бундестага е Християнсоциалният съюз - баварската сестринска партия на християндемократите на Меркел. Преди тазгодишните провинциални избори в Бавария той също така втвърдява позицията си за имиграцията и интеграцията, явно за да спре крайнодясната партия \"Алтернатива за Германия\", известна с германското си съкращение AfD.\r\n\t\"Ако говорим и действаме по начин, който големите групи мъчително избягват напоследък, можем да превърнем AfD в отживелица\", каза Александър Добринт, който оглавява групата на Християнсоциалния съюз в Бундестага.\r\n\t \r\n\tПрез януари Добринт публикува своя консервативен манифест в германския вестник \"Велт\". Мнозинството германци, пише той, мислят и се чувстват \"бюргерски\" - понятие, което често се превежда на английско като \"граждански\", но на немски то включва и усещане за традиция, подреденост и нормалност. Според Добринт \"гражданското\" мнозинство не е достатъчно представено в обществените дебати, които според него са доминирани от клонящи към левицата влиятелни личности. Време е за \"консервативна революция\", пише той.\r\n\t \r\n\tНо каква полза би имало, ако AfD изчезне, но популисткото мислене проникне в политиката от основното течение?\r\n\t \r\n\tОт една страна, \"новите консерватори\" споделят някои от ясните политически позиции, поддържани от AfD - намаляване на имиграцията, репатриране на мигранти, затягане на политиките за вътрешна сигурност. Сами по себе си това не са нови консервативни политики. Те са част от политиката от основното течение. Но след като традиционната десница ги възприема толкова силно в контекста на намиращата във възход крайна десница, няма съмнение, че самата крайна десница се утвърждава като идеология. В новия консерватизъм има нов радикализъм.\r\n\t \r\n\tПодобно на AfD, новите консерватори смятат имиграцията не просто за практически проблем, който създава трудности за социалната система, интеграцията, жилищната политика и сигурността. Мнозина я оформят като екзистенциална заплаха за националната идентичност на Германия и за \"Запада\" в по-широк план. \"Екзистенциалните\" заплахи могат да легитимират извънредни мерки.\r\n\tМнозина нови консерватори обичат да се мислят за бунтари срещу Меркеловото статукво. Те често наричат себе си \"мълчаливото мнозинство\" - голямо на брой, но недостатъчно представено в новинарските медии и политическите институции на страната. Това е стар образен израз, който не е уникален за Германия, но отново контекстът има значение. А в сегашната обстановка той подсилва представата, че в нашата демократична система има нещо фундаментално сбъркано.\r\n\t \r\n\tИзводът, който се подразбира, е, че системата не признава истинските интереси на обществото. Той също така предполага, че системата повече не може да бъде променяна с демократични дебати, но че може да е необходима по-фундаментална съпротива и сваляне на елитите, за които се твърди, че манипулират системата в своя полза. Накратко, новият консерватизъм е популистки.\r\n\tДумите им ги издават. Понятието \"консервативна революция\", използвано от Добринт в неговото есе във \"Велт\", води началото си от журналиста Армин Молер, който през 50-те години на 20 век беше частен секретар на крайнодесния романист Ернст Юнгер. Молер публикува история на консервативните антидемократи от 20-те години на 20 век, възприели израза и по този начин вероятно улеснили възхода на нацизма няколко години по-късно. \r\n\t \r\n\tИсторическото загатване може би не е преднамерено. Изглежда, че Добринт смята себе си за дългогодишен и добросъвестен консерватор, който се бори със злото на популизма, възвръщайки някои от ключовите концепции, които крайната десница е заграбила от германските консерватори във времена на идеологическа небрежност: патриотизъм, нация, \"хаймат\" (или \"родина\"). Това може би наистина е така. Въпросът е: дали семантичната магия ще проработи? Или възприемането на крайнодесните идеи като \"бюргерски\" политики ще ги направи приемливи за германското общество?", "date": "2018.04.13", "title": "Германският консерватизъм се завръща"}
{"url": "http://www.mediapool.bg/v-evropa-sauditskiyat-uahabizam-ne-otstapva-news277933.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДали с възхода на престолонаследния принц, който има имиджа на реформатор, Саудитска Арабия ще престане да разпространява в Европа своя уахабизъм - фундаменталистки ислям, смятан за идеологическа матрица на джихадизма? Някои експерти се съмняват в това и насочват вниманието към силата на повече или по-малко тайните проводници на радикалното течение.\r\n\t \r\n\tМохамед бин Салман, 32-годишен, чието официално посещение в Париж приключи във вторник вечерта с вечеря с президента Еманюел Макрон, неотдавна даде нови сигнали за отваряне на страната си и води кампания за ухажване на Запада.\r\n\t \r\n\tMBS (както наричат Мохамед по инициалите му - б.ред.) обеща една \"умерена\" и \"толерантна\" Саудитска Арабия, далеч от имиджа й на износител на уахабизъм - строга версия на сунитския ислям, създадена през 18 век от богослова Мохамед бин Абдулуахаб в съюз с основателя на саудитската династия Мохамед бин Сауд.\r\n\t \r\n\tСветовната ислямска лига, често смятана за дипломатически агент на кралството и финансирана с петродоларите му, разпространява нашироко това ново послание. \"За нас няма уахабизъм. Има ислям. Точка\", подчерта по време на посещение в Париж през ноември генералният секретар на организацията Мохамед ал Иса, давайки израз на враждебността си към \"идеологическия екстремизъм\".\r\n\t \r\n\tЛигата сякаш не е толкова активна като в миналото. Дали това е искрена промяна или стратегическа демонстрация? В някои европейски столици дебатът се обтегна заради влиянието на уахабизма, неговите вариации и салафитски превъплъщения като мадхализма, разпространен от Марсилия /Франция/ до Бирмингам /Великобритания/.\r\n\t \n\n\r\n\tБелгийското правителство обяви в средата на март, че прекратява действащия от половин век договор, който предоставяше на Лигата управлението на голямата джамия в Брюксел, издигаща се насред европейски квартал.\r\n\t \r\n\tПрекратяването на договора беше препоръчано от парламентарната комисия, разследваща атентатите на 22 март 2016 г., за които пое отговорност джихадистката групировка \"Ислямска държава\" /32 жертви в Брюксел/: депутатите обвиниха храма, че разпространява \"салафитско-уахабитски\" ислям, който може да \"играе доста важна роля в насилствения радикализъм\".\r\n\t \r\n\t\"Отнемането на ключовете на голямата джамия от Саудитска Арабия беше необходимо да се направи, то имаше символично значение, за да кажем: Не, не приемаме тази версия на исляма\", обяснява пред Франс прес специалистът по исляма Михаел Приво.\r\n\t \r\n\t\"Можем да затворим тази джамия, но всичко друго продължава да работи: издателските къщи, интернет сайтовете, телевизионните канали\", казва той. Понеже начините за разпространяване зависят не толкова от саудитския държавен или парадържавен апарат, а от частни фондации и бизнесмени.\r\n\t \r\n\t\"Нито веднъж не чух MBS да казва, че ще сложи край на паричните преводи от частни лица или благотворителни организации, които поддържат тези ретроградни версии на исляма. И те ще продължат\", прогнозира белгийският изследовател.\r\n\t \r\n\t\"Социалните мрежи играят много по-важна роля от институционалните канали, по-специално за обикновените вярващи\", съгласява се парижкият политолог Набил Мулин.\r\n\t \r\n\tДиректната намеса на саудитското кралство в религията често пъти е скромна: във Франция например по-малко от 4 милиона евро са били дадени между 2010 и 2016 г. за финансирането на осем джамии и са били изплащани заплати на петнадесетина имами, съгласно доклад на парламента.\"Новата правоверност\"\r\n\tОсвен изданията, интернет сайтовете или телевизиите като Алмаджд, недоверие у западните правителства вече будят и саудитски ислямски университети, които продължават да са притегателни центрове за уахабизма. Като този в Медина, \"който е обучил десетки хиляди духовници от 170 националности от създаването си през 1961 г., и, както се оказва, по-голямата част от лидерите на уахабитското движение по света\", подчертава Мулин.\r\n\t \r\n\tВ Косово, където ислямът е преобладаващата религия, имами, учили в саудитски или египетски университети, вече са изправени на съд заради активно набиране на млади джихадисти за групировки като \"Ислямска държава\".\r\n\t \r\n\tИ ако в Испания и в Италия властите се справят без видими затруднения с ислямските културни центрове, управлявани от Световната ислямска лига, то в Германия разузнавателните служби се обезпокоиха в края на 2016 г. от прозелитизма, осъществяван на тяхна територия.\r\n\t \r\n\tНяколко столици, сред които Рияд и Доха /Катар/, бяха обвинени в доклад, че покровителстват германски салафити в рамките на \"дългосрочна стратегия за влияние\".\r\n\t \r\n\t\"Уахабизмът се наложи като новата правоверност. Ще бъдат необходими години, а може би и десетилетия това да се промени\", казва още Набил Мулин и подчертава финансовата мощ и авторитета, свързани с религиозния статут на кралството, пазител на светите места на исляма.\r\n\t \r\n\tДали престолонаследникът може да ускори този процес? \"Оцеляването на саудитската политическо-религиозна система се крепи върху съюза между улемите (религиозните учени) и трона: MBS не може да прекъсне напълно тази връзка\", смята Бернар Годар, известен познавач на исляма, от френското външно министерство, който все пак приветства \"значителната промяна\", чийто изразител е подложения на натиск млад лидер.", "date": "2018.04.13", "title": "В Европа саудитският уахабизъм не отстъпва"}
{"url": "http://www.mediapool.bg/sekunda-samo-na-zhivo-sme-news277934.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tЦитатът е от Етичния кодекс на българските медии. Той е пожелателен и не предвижда никакви конкретни санкции или последствия за медиите, които са го приели, но не го спазват. А те са много. И все по-малко се интересуват от принципите на журналистиката, залегнали в него.\r\n\tКак иначе може да се обясни поведението на репортери, които с явна превъзбуда в очите и гласа се врат между оцелелите, току-що излезли от катастрофиралия автобус край Вакарел.\r\n\tКак иначе да се обясни, че за продуценти и шефове на новинарски емисии, които са в непрекъсната връзка с репортерите на място, е приемливо те да се обръщат към пострадалите с думите: \r\n\t, пелтечи репортерът на една от големите национални телевизии, докато служебно лице се опитва да го изкара от района на трагичния инцидент, след като две жени и един мъж в шок категорично отказват да говорят пред камерата му.\n\n\r\n\tВ същото време негов колега от конкурентна национална телевизия с бързи стъпки си проправя път до предната част на автобуса, за да покаже на живо как от него излизат оцелели: \r\n\tНапрежението взима връх и репортерът се сблъсква с гнева на двама от участващите в спасителната акция, които почти насила го изместват в страни. , протестира журналистът, размахващ микрофон.\r\n\t\r\n\tСпоред Етичния кодекс работата му е да информира обществото за последствията от трагичната катастрофа, без да пречи на спасителите, без да засилва мъката на жертвите и техните близки, без да нарушава изконното право на всеки от оцелелите да НЕ бъде сниман, ако сам не пожелае това.\r\n\t\r\n\tВсъщност кодексът е последното нещо, за което в този момент мисли репортерът Х. Просто, защото в същия този момент продуцентът У не спира да крещи истерично през слушалката в ухото му, че конкурентите им са хванали автобуса в по-близък план или че имат повече оцелели в кадър.\r\n\tИстината е, че при подобни трагични събития новинарските екипи, заети с отразяването им, се ръководят предимно от това да покажат по-напрегнати и драматични картини от конкуренцията, а не от това да запазят благоприличие и да демонстрират уважение към пряко засегнатите.\r\n\tТочно по тази причина въпросът , отправен към току-що пострадал от престъпление или близък на загинал, все още е на почит сред журналистите, отразяващи подобни трагедии. Точно по тази причина репортери не се свенят да обясняват в ефир, че някой е отказал да разговаря с тях и въпреки това в следващия миг нахълтват в личния му имот. Макар и без резултат.\r\n\t\r\n\tТова е универсалното извинение за всяко действие на репортера на терен, който в същия момент се намира под непрекъснат словесен порой от продуцента си, притеснен, че другата телевизия е успяла да отрази по-драматично събитието.\r\n\tПритеснен, че липсата на достатъчно динамични кадри, заснети буквално на сантиметри от случващото се, ще му коства глоба, а може би дори уволнение. И така неусетно отразяващите стават активна част от това, което отразяват. Нещо като в известния трилър  на Дан Гилрой от 2014 г.\r\n\tСлучайно или не, цялото това агресивно взаимодействие между репортера Х и продуцента У почти никога не се проявява по този начин, когато в кадър не стоят обикновени хора, пострадали от престъпление или трагичен инцидент, а представители на високите нива на държавната власт.\r\n\tТогава обикновено не се търси провокация на напрежение и репортерът не е притиснат да задава неприятни за събеседника му въпроси. Тогава обикновено репортерът избягва даже да задава въпроси. За да не вземе да обиди властта.", "date": "2018.04.13", "title": "\"Секунда само, на живо сме...\""}
{"url": "http://www.mediapool.bg/ruskite-spetssluzhbi-sledeli-bivshiya-si-agent-skripal-ot-pone-5-godini-news277932.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуските разузнавателни служби са шпионирали бившия двоен агент Сергей Скрипал и дъщеря му Юлия от поне пет години, съобщи съветникът на британския съвет за национална сигурност Марк Седуил в писмо до НАТО, цитирано от агенция Прес асосиейшън, Ройтерс и Франс прес.\r\n\t \r\n\t\"Според нашата информация интересът на руските разузнавателни служби към Скрипал датира най-малко от 2013 г., когато адреси в електронната поща на Юлия Скрипал са били хакнати от киберспециалисти на ГРУ\" (руското военно разузнаване), се казва в писмото на Седуил до шефа на НАТО Йенс Столтенберг.", "date": "2018.04.13", "title": "Руските спецслужби следели бившия си агент Скрипал от поне 5 години"}
{"url": "http://www.mediapool.bg/nyama-napredak-v-pregovorite-za-sastavyane-na-koalitsiya-v-italiya-news277926.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа преговорите за преодоляване на политическата криза в Италия не е постигнат напредък, заяви президентът Серджо Матарела след двудневни консултации с политическите лидери, предаде ДПА. \r\n\t \r\n\tКато подчерта, че страната спешно се нуждае от напълно дееспособно правителство, той каза пред репортери в Рим, че ще почака още няколко дни, преди да вземе решение как може да бъде преодоляна безизходицата след новия кръг от консултации за съставяне на коалиционно правителство. \r\n\t \r\n\tСлед изборите от 4 март никоя партия не разполага с мнозинство за правителство и избухнаха дрязги за условията за евентуална коалиция. Ключова спънка е искането на движението Пет звезди да бъде изключен от политическите комбинации бившият премиер Силвио Берлускони, чиято партия Форца Италия е в десния блок заедно с крайнодясната Лига.\n\n\r\n\t \r\n\tЛидерът на Лига - Матео Салвини, не желае да се отказва от своя съюзник, който е обект на съдебно разследване. \r\n\t \r\n\t\"Ако Форца Италия и Пет звезди продължат още месец взаимно да си казват \"не\", на италианците ще им омръзне, на мен ще ми омръзне, и няма да ни остане нищо друго, освен да отидем на нови избори\", каза Салвини по държавното радио РАИ, цитиран от ДПА.", "date": "2018.04.13", "title": "Няма напредък в преговорите за съставяне на коалиция в Италия"}
{"url": "http://www.mediapool.bg/sluchayat-skripal-veche-ima-dokazatelstva-news277935.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ случая с отравянето на бившия руски двоен агент Сергей Скрипал и неговата дъщеря беше направена още една крачка: експертите от Организацията за забрана на химическите оръжия (ОЗХО) потвърдиха заключенията на Великобритания относно произхода на токсичната субстанция.\r\n\tБритански специалисти бяха установили, че става дума за нервно-паралитичното вещество Новичок, произвеждано в бившия Съветски съюз. Въз основа на тези изводи британското правителство обвини Москва за атентата, а западните партньори на Лондон го подкрепиха напълно. В отговор те изгониха десетки руски дипломати от своите страни, а Русия отвърна със същото. Критици на реакцията на Запада, включително от самия Запад, настояваха да бъдат представени убедителни доказателства за твърдението, че Москва стои зад покушението срещу Скрипал. Уверенията от типа \"най-вероятно е така\" не им бяха достатъчни.\r\n\tВ частта от доклада на ОЗХО, която беше оповестена сега, не се казва нищо за извършителите, нито за тези, които носят отговорността за нападението. Експертите обаче заключават, че за отравянето е използвано вещество с \"много висока чистота\". А това говори за държавно-военно участие в атаката: Новичок е бойно-отровно вещество, разработено от съветските военни по времето на СССР.\r\n\tВъзниква въпросът дали Русия наистина е декларирала пред ОЗХО всички свои бойни отровни вещества, както твърди Москва? Изводите на експертите потвърждават позицията на правителството на Тереза Мей, за което няма никакви съмнения каква и чия е отровата. От Москва чухме и немалко шеги относно причините за здравословните проблеми на баща и дъщеря Скрипал. Но те категорично не са се натровили с развалена риба. Тук става въпрос за безпрецедентно нападение срещу тях. С Новичок.\r\n\tРуското ръководство, подкрепяно от своите клакьори, ще продължи да отрича, че има нещо общо със случая и ще настоява, че е жертва на британско-американски заговор. Но поне на Запад вече никой не може да се държи така, сякаш няма доказателства. Кръгът се затваря.\n\n\r\n\tЗападът няма никакъв интерес от влошаване на отношенията с Русия. Но в случая и пожелателното мислене не помага. Докладът на ОЗХО не е съдебна присъда. Но сега той най-малкото трябва да бъде взет под внимание от всички, които се съмняват в британските заключения. За всичко останало дебатът и предположенията могат да продължат - например за възможните руски мотиви или предполагаемите битки за надмощие.", "date": "2018.04.13", "title": "Случаят \"Скрипал\": вече има доказателства"}
{"url": "http://www.mediapool.bg/nai-mnogo-nominatsii-askeer-za-lisicheta-na-bina-haralampieva-news277937.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС пет номинации за театралните награди Аскеер 2018,, постановката на Бина Харалампиева \"Лисичета\" от Лилиан Хелман, играеща се на сцената на Народния театър \"Иван Вазов\", е тазгодишният лидер сред общо тринадесетте театъра, които със своите 20 заглавия се борят за престижните награди. Кои са победителите ще стане ясно на 24 май, когато традициино се връчват отличията на церемония в Театър \"Българска армия\". За цялостен принос се предвижда да бъде отличен актьорът Васил Михайлов, който получи същото признание и от Съюза на артистите за наградите ИКАР през февруари, но го отказа.\r\n\tФондация \"Академия Аскеер\" обяви в петък пълния списък с номинираните заглавия, режисуари, актьори, композитори и др., които са избирани сред сто представления, повечето от които са дело на столичните театри.\r\n\t\"Лисичета\" ще се бори в категорията най-добър режисьор, водеща мъжка и поддържаща женска роля, както и за сценография и костюми.\r\n\tС четири номинации представлението на Иван Пантелеев \"NеоДачници” по \"Дачници“ от Максим Горки, също на Народния театър, е следващият спектакъл в най-големи шансове да си тръгне със статуетката Аскеер, дело на скулптора Георги Чапкънов.\r\n\tОще един спектакъл на Харалампиева от сцената на Малък градски театър \"Зад канала” по романа на Джон Стайнбек \"Зимата на нашето недоволство\" е след лидерите по номинации – за поддържаща мъжка и женска роли и за музика. Следват с по две наминации варненското представление \"Хенри ІV\" под режисурата на Лилия Абаджиева и \"Танцът Делхи\" на Галин Стоев, който също се играе на сцената на Народния театър.\n\n\r\n\tВ битката за най-добро представление влизат \"NеоДачници”, \"Танцът Делхи“ от Иван Вирипаев и \"12-те гневни“ от Реджиналд Роуз, постановка Пламен Марков, Общински културен институт Театър \"Възраждане“.\r\n\tПретендентите за отличието за най-добра режисура са Бина Харалампиева за \"Лисичета\", Галин Стоев за \"Танцът Делхи“ и Иван Пантелеев за \"NеоДачници”.\r\n\tВ категорията за водеща мъжка роля се състезава Деян Донков за ролята на Калигула в едноименния спектакъл на Диана Добрева по Албер Камю на сцената на Народния театър и за превъплъщението си в Хари в \"Палачи” от Мартин МакДона, постановка на Стоян Радев в Театър \"София”. Другите номинирани са Захари Бахаров за изпълнението на Бай Славе в \"Чамкория” по романа на Милен Русков, постановка на Явор Гърдев в Театър 199, и Юлиан Вергов за ролята на Сергей Василиевич Басов, адвокат в \"NеоДачници”.\r\n\tТри дами се състезават и за отличието в категорията водеща женска роля. Това са Александра Василева за ролята на Олга Алексеевна в \"NеоДачници”, Теодора Духовникова за изиграването на Регина в \"Лисичета” и Мария Стефанова за ролята на А в \"Три високи жени” от Едуард Олби, постановка Стефан Спасов и Народния теетър.\r\n\tЗа наградата за изгряваща звезда претендират двама актьори и режисьор. Веселин Петров е номиниран за ролите на Труфалдино и Панталоне в \"Кралят Елен” по Карло Гоци, постановка Анастасия Събева в Театър \"Азарян“, НДК. Делян Илиев за режисурата на \"Три сестри“ от Антон П. Чехов, постановка на Делян Илиев в Родопския драматичен театър \"Николай Хайтов“ – Смолян, както и Неда Спасова за превъплъщението й във Варвара Петровна в Програма Достоевски \"Изгонването на бесовете“ – \"Бесове“ по Фьодор М. Достоевски, постановка Иван Добчев, Театрална работилница \"Сфумато“\r\n\tВ категорията поддържаща мъжка роля се надпреварват Александър Хаджиангелов за ролята на М в \"Петел” по пиесата „Соск“ от Майк Бартлет, постановка Стайко Мурджев в Младежкия театър; Малин Кръстев за ролята на Дани Тейлър в \"Зимата на нашето недоволство” и Явор Бахаров за ролята на сицилианецът Микеле в \"Редки тъпанари“ по филма на Марио Моничели, постановка Стефан Москов, Драматичен театър \"Сава Огнянов“ – Русе\r\n\tБитката за поддържаща женска роля се води между Ана Пападопулу за ролята на Бърди в \"Лисичета”, Василена Атанасова за ролята на Марджи Йънт Хънт в \"Зимата на нашето недоволство” и за ролята на Линда в \"Пияните” от Иван Вирипаев, постановка Явор Гърдев в Малък градски театър \"Зад канала”, както и Стефка Янорова за ролята на Ракел в \"След репетицията” от Ингмар Бергман, постановка Валентин Ганев, Театър „Българска армия”\r\n\tЗа сценография са номинирани Свила Величкова за \"Лисичета”, Васил Абаджиев за \"Хенри IV“ и за \"Ако нямах лоши сънища” по Уилям Шекспир, постановка Лилия Абаджиева, Театър \"Азарян”, НДК, и Марина Райчинова за \"Франкенщайн” от Ник Диър, постановка Стайко Мурджев, Театър \"София”.\r\n\tЗа костюми са номинирани Васил Абаджиев за \"Хенри IV“, Свила Величкова за \"Лисичета”,\r\n\tНина Пашова за \"Калигула” и за \"Три високи жени”.\r\n\tЗа отличието в категорията театрална музика се състезават Асен Аврамов за \"Зимата на нашето недоволство”, Мишо Шишков за \"Moderato cantabile” от Маргьорит Дюрас, постановка Стилиян Петров,Театър \"Любомир Кабакчиев” – Казанлък, и Петър Дундаков за \"Франкенщайн” от Ник Диър, постановка Стайко Мурджев, Театър \"София”\r\n\tПреди десет дни бяха обявени номинациите в категория Съвременна българска драматургия за 2018 г. Това са \"Изход\" от Йоана Мирчева, \"Закачане\" от Неда Соколовска и \"Цветът на дълбоките води\" от Оля Стоянова,", "date": "2018.04.13", "title": "Най-много номинации Аскеер за \"Лисичета\" на Бина Харалампиева"}
{"url": "http://www.mediapool.bg/zakonodatelite-ne-sa-nayasno-kak-raboti-feisbuk-news277901.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед като беше разпитан в продължение на 5 часа във вторник от Конгреса на САЩ, Марк Зукърбърг се изправи пред комиисиите по енергетика и търговията в Камарата на представителите, пред които беше разпитван още 5 часа. По време на изслушването пред Сената имаше представители на две активистки групи, едната с големи очила, на които пише Stop Spying (стига шпионаж), а другата с тениски с хаштага #DeleteFacebook (изтрий Фейсбук).\r\n\tМарк Зукърбърг беше призован от американските власти на изслушване след като  и  разкриха, че през 2014 г. британската консултантска компания Кеймбридж аналитика се е сдобила неправомерно с данните на около 87 милиона потребителски профила във Фейсбук, без съгласието им. Кеймбридж аналитика ползва тези данни в услуга на кампанията на Донълд Тръмп за президент и по-конкретно в дигиталната кампания, която са били наети да управляват.\r\n\tДруга важа тема, по която Зукърбърг бе питан, макар и кратко, е също свързана с изборите 2016 г.: а именно за това, че базираната в Санкт Петербург \"Агенция за интернет изследвания\",  смятана за руска пропагандна машина, е ползвала реклами във Фейсбук, фалшиви профили и страници, за да влияе на американските избиратели по време на кампанията. Макар да заяви, че ще вземе повече мерки за верификация на профили и страници, Зукърбърг все пак отбеляза, че \"докато Русия има хора, които са назначени и които се опитват да извършат подобна намеса, ще е много трудно за нас да гарантираме, че такива опити няма да има изобщо\".\r\n\tС изключение на това, руската интервенция в президентската кампания на САЩ през 2016 г. остана не особено засегната, въпреки че това е основна тема във Вашингтон през последната година.\r\n\tОчакванията от изслушването бяха за големи разкрития и тежки въпроси, отправени към изпълнителния директор на Фейсбук за поверителността на данните на потребителите и най-вече  тяхната сигурност, но общо десетте часа пред Конгреса и Камарата не ги оправдаха. Доста от въпросите разкриха драматично непознаване на дигиталния свят от страна на сенатори и представители: например сенаторът от Юта Орин Хач употреби няколкото си минути право на въпрос, за да се осведоми как се издържа една компания като Фейсбук, щом услугата й е безплатна. Отговорът – реклами. Други пък се възползваха от момента да информират Зукърбърг, че в техния щат има лош интернет достъп (сен. Шели Мур Капито, Западна Верджиния), което пък се оказа неочаквана възможност Зукърбърг да направи безплатна реклама на проекта си Free Basic Internet. Един от именитите републикански сенатори, Тед Круз (Тексас), попита дали и защо Фейсбук цензурира или потиска консервативно съдържание в медията си. Зукърбърг отговари на това с думите, че - да, Силиконовата долина действително е предимно лява политически - и в този смисъл той разбира съображението на Тед Круз, което и споделя. Тъкмо когато обаче Тед Круз имаше възможност да изнесе на преден план въпроса за евентуално политическо пристрастие от страна на модераторите на Фейсбук, той запита дали Марк Зукърбърг профилира служителите си политически и дали вътрешно ги цензурира. Отговорът, разбира се, беше \"не\".\n\n\r\n\tРепубликанският сенатор Линзи Греъм попита Зукърбърг кои смята за свои конкуренти, на което той отговори, че това са Гугъл, Майкрософт, Амазон и Епъл. Това беше изречено толкова колебливо обаче, че Греъм зададе уточняващ въпрос: \"Да не би да мислите, че сте монопол?\"\r\n\tВпрочем важно е да се отбележи, че цялото внимание действително е фокусирано върху Фейсбук. В същото време за също толкова големи (ако не и по-големи) компании, които съхраняват необятно количество данни за потребителите си като Гугъл, Епъл и Амазон, не се споменава. Както отбелязва Financial Times, една причина може да е в това, че през всичките години, в които поредица експерти по сигурност предупреждават за рисковете от това, че тези компании събират данни за всеки, който ползва компютър или мобилно устройство, така и не са могли убедително да обяснят каква е вредата от това. В случая с Кеймбридж аналитика обаче, за първи път налице е безспорна вреда и то от крупен порядък.\r\n\tНа доста голяма част от останалите въпроси би могло да се намери отговор в правилата за поверителност на Фейсбук и други подобни документи. Но, както отбелязва Wired, докато във всеки друг случай въпросите биха били повод за тревога, тук до известна степен не е така. За първи път Марк Зукърбърг артикулира в прости изречения как работи социалната му мрежа. Нещо, което – изглежда – масово потребителите не знаят.\r\n\tЗукърбърг обясни кой до какви данни има достъп – пограмисти и ракламодатели, както и разказа за различните продукти и приложения през годините. Във всички случаи, в които е трябвало да се вземе решение между опазване поверителността на данните на потребителите или разкриването им пред трети лица, Фейсбук почти винаги е решавал в полза на второто.\r\n\tНа основния въпрос, защо въобще Фейсбук е позволил приложения на трети лица да изискват или искат достъп до толкова много лична информация на потребители (с която впоследствие разполагат и препредават на четвърти), Марк Зукърбърг каза: \"Мисля, че грешката, която допуснахме бе, че гледахме на себе си само като на изработили инструментите и дотам стигаше отговорността ни, а трябваше да се погрижим тези инструменти да се ползват за добро и да не попаднат в лоши ръце\".", "date": "2018.04.13", "title": "Законодателите не са наясно как работи Фейсбук"}
{"url": "http://www.mediapool.bg/reklamite-v-tsentara-na-sofiya---po-malko-i-po-malki-news277936.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо-малки и по-малко реклами и по-строги правила за т. нар. аквариуми към заведенията ще се опита да наложи Столичната община. Билбордовете по улици и тротоари ще се поставят централизирано - от общинско дружество или специално избрана фирма. Рекламите по покривите на сградите на най-централните места в София като площад \"Народно събрание\", Ларгото или площад \"Св. Неделя\" ще изчезнат съвсем.\r\n\tТова предвиждат промени в общинската наредба за външната реклама и преместваемите обекти, внесени от главния архитект Здравко Здравков и общински съветници от ГЕРБ, БСП и СДС.\r\n\tМотивите са, че части от града са пренаситени с външна реклама и преместваеми обекти - павилиони, зимни градини към заведения и други, което е променило облика на града и е понижило \"естетическите качества на средата\".\r\n\tСпоред новите правила реклами по тротоари, улици и други обекти, които са общинска собственост, ще могат да се слагат само от централизирано избрано дружество. То ще е или общинско, или частно, избрано с обществена поръчка. Целта е това да подобри контрола над незаконна реклама. Всички билбордове и преместваеми обекти ще се поставят по предварително одобрени схеми.\r\n\t\r\n\tАко новите разпоредби бъдат приети, рекламите по покривите на сградите в центъра на града трябва да бъдат свалени. Тази разпоредба ще важи за бул. \"Цар Освободител\", за площадите \"Народно събрание\", \"Ал. Батенберг\", \"Св. Неделя\", за \"Орлов мост\" и пространството около паметника на Васил Левски. Свалянето на рекламите от покривите, както и всичики останали правила, свързани с билбордовете, ще се прилагат след изтичането на разрешенията за поставяне, които по сега действащата наредба са за срок от 10 години. Според новите правила те ще са с двойно по-малък срок.\n\n\r\n\tВъвеждат се забрани да се поставят билбордове на открито с видео или анимирани реклами, с мигащи или движещи се светлини. Изисква се, ако рекламите на дадено съоръжени се сменят, то интервала между отделните послания да е поне 8 секунди, а всяка смяна да става за не повече от секунда. Дигиталните рекламни елементи трябва да притежават и използват автоматични възможности за затъмняване.\r\n\tНай-големите реклами на открито могат да са с площ от 60 кв. метра от едната страна. Големи билбордове (с площ над 12 кв. метра) може да има само по основните булеварди и големи улици, както и в прилежащите на тези улици имоти. Те ще се поставят по схема, одобрена от главния архитект и приета от Столичния общински съвет.\r\n\t\r\n\tВ по-широкия център рекламите трябва да са двойно по-малки. Вместо разрешената сега площ от 4 кв. метра, в бъдеще билбордовете ще могат да са максимална площ от 2 кв. метра. Тази разпоредба ще засегне бул. \"Витоша\" и площадите \"Руски паметник\", \"Лъвов мост\", \"Македония\", \"Славейков\", \"Възраждане\", както и градината пред Народния театър \"Иван Вазов\".\r\n\tОсвен това ще е позволено пред магазини и заведения на тези места да се изкарват само маси и столове. Забранени ще са щендерите за излагане на стоки, както и хладилните витрини.\r\n\t\r\n\tЗимните градини пред заведенията трябва да се поставят само пред лицевата страна на обекта. Пространството, което заемат, не може да е по-широко от широчината на самия търговски обект. Така, ако едно заведение няма да може да разпростира т. нар. аквариум пред съседния магазин например. Забранява се също поставянето на платформи, на които да се слагат масите и столовете, освен ако теренът, на който ще се слагат, не е наклонен и с денивелация над 10%, или ако това не е разрешено със схемата за поставяне. Подобни платформи масово са инсталирали кафенетата и ресторантите по бул. \"Витоша\".\r\n\tЩе бъдат въведени и технически изисквания към зимните градини, тентите и чадърите на търговските обекти. Те ще бъдат определени допълнително, а идеята е обликът им да бъде унифициран. В изискванията дори ще бъде заложено какъв да е цветът на чадърите или тентите.\r\n\tПри разполагането на масите и столовете пред заведенията ще се иска те да не пречат на другите търговски обекти в съседство. Освен това трябва да има поне 2 свободни метра за преминаване по тротоара. Не се допуска поставяне на хладилни витрини върху изградени тротоари.\r\n\tСпоред вносителите това ще направи публичната среда по-достъпна. При две нарушения на правилата за преместваемите обекти и рекламите, договорите на търговците с общината за поставянето на маси и столове навън ще бъдат прекратявани предсрочно.\r\n\t\r\n\tОграничения се предвиждат и за рекламите по витрините на магазини и заведения. Те не може да заемат повече от 20% от площта на витрините и витражите. Така няма как да има магазини, на които целите прозорци са облепени с реклами.\r\n\tЗапазва се възможността при ремонт на фасадата на сгради, върху скелето да се поставят рекламни пана. Ако зданията са в центъра, на тях трябва да е изобразена фасадата, а рекламата да е не повече от 30% от площта. Тези реклами могат да стоят за максимум година, а ако става въпрос за реставрация на стара сграда - година и половина.\r\n\tФирмените надписи по покривите на нежилищни сгради пък вече ще може да са само от букви, съобразени с височината на сградата и не може да съдържат други форми и изображения.", "date": "2018.04.13", "title": "Рекламите в центъра на София - по-малко и по-малки"}
{"url": "http://www.mediapool.bg/poslanikat-na-es-markus-ederer-se-zavarna-v-moskva-news277924.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПосланикът на ЕС в Москва Маркус Едерер, отзован по-рано в Брюксел за консултации, се завърна вече в руската столица. Това съобщи ТАСС, като се позова на дипломатически източник.\r\n\t \r\n\t\"Можем да потвърдим, че той вече е пристигнал в Москва\", казал източникът.\r\n\t \r\n\tЕвросъюзът трябва да запази отворени каналите за диалог с Русия с цел да бъдат обсъждани въпроси на сигурността и въпроси, засягащи интересите на общността. Това заяви в петък говорител на ЕС пред журналисти в Брюксел, където на 16 април ще заседават външните министри на 28-те страни-членки.\r\n\t\r\n\t\"Брюксел постоянно работи по въпроса\", увери той.\r\n\t \r\n\tСпоред дипломата външните министри предстои да обсъдят на 16 април стратегията на ЕС спрямо Русия като цяло. Той напомни, че става дума за петте принципа, приети през март 2016 г. Те засягат изпълнението на Минските споразумения, усилията в отношенията със страните от Източното партньорство, съпротивата на ЕС в сферата на енергетиката и хибридните заплахи, взаимодействието с Русия по въпроси от общ интерес и подкрепата за руското гражданско общество.", "date": "2018.04.13", "title": "Посланикът на ЕС Маркус Едерер се завърна в Москва"}
{"url": "http://www.mediapool.bg/dosieto-yuliya-krasteva-news277892.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтранно е колко се боим от паметта, а сме хипнотизирани от историята. Поредното доказателство е случаят \"Юлия Кръстева\", който от две седмици разбуни духовете у нас и зад граница. Уви, интерпретациите на досието \"Сабина\" са най-вече емоционални, злостни или чисто \"негационистки\". А става дума за един паралелен (скрит) разказ от времето на комунизма, отворил незараснали рани, сякаш за да покаже, че онова време още не е слязло в \"архива\", нито безпроблемно е \"влязло в историята\". Че още му се снема \"анамнеза\", а издирването на фактите и тълкуванията продължават. И би трябвало да продължат – отвъд \"черното\" и \"бялото\".\r\n\tЕто защо може да се каже, че \"досието Юлия Кръстева\" изникна внезапно, но не дойде изневиделица. Доколкото то е брънка от цяла една верига от сложни обвързаности с бившия режим, от методите на вербовка и сътрудничество, налагани от Държавна сигурност, без чието проумяване историята на комунизма в България, както и на някогашния съветски блок, просто няма как да бъде разбрана.\r\n\tА за да се случи това, то и фактите, обстоятелствата и документите, изникващи от архивите на тоталитарните служби за сигурност, би трябвало да бъдат положени в точния си исторически контекст. В случая на Юлия Кръстева затруднението е двойно, тъй като се налага това да става чрез кръстосването на българската и френската история от края на 60-те и средата на 70-години на ХХ в. Нещо, което липсва в българския дебат до момента и което ще се опитам донякъде да сторя в следващите редове.\r\n\tАла няма как, още в самото начало, да избегнем най-обсъждания въпрос:  Отговорът се крие в досието над триста страници, носещо наименованието \"Сабина\". И той е: да, имало е вербовка през ноември 1970 г. в Париж, последвана от повече или по-малко регулярни срещи в периода 1970-1973 г. с резидента на ПГУ \"Любомиров\" (Лука Драганов). Означава ли това, че Юлия Кръстева е била \"агент\" на ДС? – факт, който тя категорично продължава да отрича. Дори в момента на нейния личен сайт откриваме следното комюнике, започващо с думите: \"Никога не съм принадлежала към никаква тайна служба – нито българска, нито френска, нито руска, нито американска!\". А вестник \"Монд\", в търсене на формулировка към статията на историчката Соня Комб, дори използва термина \"кореспондент на режима\". Терминологията, разбира се, е важно нещо.\r\n\tНо струва ми се, че никой, прочел досието \"Сабина\", не си представя Юлия Кръстева като някаква нова Мата Хари или агент от романите на Джон льо Каре.\n\n\r\n\tДобре,  (да осигури връзка със семейството си, както и да поднови българския си паспорт).\r\n\tРаботата обаче е там, че  (с по-голям или по-малък успех), която в момента дава горчиви плодове. Нещо, което също трябва да се проумее.\r\n\tЗащото, нека се замислим, Очевидно тя не е имала достъп до никакви френски \"държавни тайни\", интересни за службите на НРБ и техния Голям брат. Така изглеждат нещата от днешна перспектива. Логиката на комунистическия режим обаче е друга; тя е перверзно идеологическа.  (цитат от оперативния документ за вербовка в досието, който очертава поставените задачи).\r\n\tОттук и набираните информации – за писателя Луи Арагон и членове на ЦК на Френската комунистическа партия като Льороа и други. На днешния млад читател на досието това може да изглежда като някаква \"идейна боза\", ала навремето е било приоритет на ДС. Освен главен редактор на \"Летр Франсез\" (издание на комунистическата партия), Арагон е бил и член на ръководството на ФКП. В очите на френската левица, както пише Бернар-Анри Леви в книгата си \"Авантюрите на свободата (Субективна история на френските интелектуалци)\", Арагон е Партията, както Малро е Министърът на културата, а Пол Клодел – Академията.\r\n\tА както гласи една максима на Жан Кокто, напълно приложима към онова време, Франция е страна, където повечето писатели са провалени политици, а повечето политици – несъстояли се писатели. Арагон е единственият голям френски писател, който докрай остава верен на СССР, независимо от лутанията си след Пражката пролет през 1968 г. Затова ДС проявява интерес към него, още повече че, както личи от други разсекретени документи в сборниците на Комисията по досиетата, БКП поддържа привилегировани връзки с ФКП (най-сталинистката компартия в Западна Европа) и дори отделя немалки средства за нейното подпомагане.\r\n\tИ още един важен щрих към френския контекст на \"досието Кръстева\". (което предполага тъкмо посрещане на френски комунистически делегации и съответните контакти). И още едно обстоятелство: в спомените на нейния съпруг Филип Солерс се заявява, че между 1968-1971 г. той е \"почти\" член на компартията (макар и без партийна книжка). Лично Луи Арагон го насърчава към подобна стъпка. А френският изследовател на кръга \"Тел Кел\" и неговите политически обрати Франсоа Урман е повече от категоричен, че сближаването между този отначало независим от политиката литературен кръг и ФКП е толкова силно, че през 1968 г. се обмисля вливането на членове от \"Тел Кел\" в създадения от компартията по съветски образец Съюз на писателите. Тогава именно Солерс пише във в. \"Монд\", че \"всяка революция може да бъде само марксистко-ленинска\". А Юлия Кръстева е неотлъчно до него. Тя има само български паспорт и очевидно е принудена да поддържа връзки с посолството. От досието \"Сабина\" става ясно, че тъкмо тогава двама нейните колеги журналисти – Боян Трайков (Тибо) и Владимир Костов (Кръстев) препращат сигнали към Центъра, че тя е подходящ обект за вербуване. Което, както знаем, се случва през ноември 1971 г. И документите от архива на ДС го потвърждават категорично.\r\n\tПърво, среща с \"Петров\" (Ст. Димитров), оперативен работник от VI управление на ДС, който е провел с нея беседа в София, повторена при срещата им в Париж. Следва среща с местния резидент \"Любомиров\" (Лука Драганов), пред когото Юлия Кръстева поставя две условия. Първо, да не пише лично донесенията си (мотивът е очевиден – да не остават следи, не само с оглед на бъдещето, но и такива, които прихванати от френското контраразузнаване (DST), биха сложили край на кариерата ѝ). Впрочем такава е и практиката в българското външно разузнаване (ПГУ), където резидентът синтезира и препраща по сигурен канал информацията. И второто условие – да не ѝ се поставят несвойствени задачи – тоест да дава информация за кръговете, в които се движи. ДС приема и това. Така може би за първи път в архивите на службите на НРБ (а вероятно и в България) изникват имената на Ролан Барт и Мишел Фуко, на Луи Алтюсер и Жак Лакан – изписвани по най-различен начин от машинописките на службите в София.\r\n\t. Нали \"всяко писане, искаме или не, е политическо. Писането е продължаване на политиката с други средства…\" (Филип Солерс, романът \"Числа\", 1968 г.). То също може да бъде политическо и да навреди някому (освен на субекта на речевия акт). Очевидно, че може.\r\n\t(прототип на Радио Франс Ентернасионал): Красимира Борозанова, Вълчо Вангелов, Никола Факиров, Невена Янкова. В \"резюметата\", дадени от \"Сабина\", се правят техни характеристики, съобщават се аспекти от личния им живот, които ги правят уязвими като емигранти пред ДС. Резолюцията под този документ в досието настоява за пълна проверка на споменатите лица. Въпросът е дали архивът на ДС пази такива досиета. И дали след проверката на споменатите лица и евентуално на техни близки в България не са им заведени оперативни разработки. Трябва ли да припомняме, че една от основните задачи на ДС е да неутрализира всички, работили или работещи в чуждите радиостанции.\r\n\tИ накрая, няколко думи за \r\n\tОбяснението отново следва да се търси във френски контекст. От юни 1971 г. кръгът \"Тел Кел\" и съпругът ѝ Филип Солерс яростно се \"маоизират\". \"Лудостта Мао\" ме обзе в продължение на три години\", пише Солерс в последните си издадени мемоари. Кръстева отново е неотлъчно до него. Прочитът на \"досието Сабина\" показва, че шокът на резидента \"Любомиров\" е наистина силен. Той не знае как да съобщи в София този сериозен \"идеологически грях\" на своята \"кореспондентка\". Защото след опита за прокитайски преврат на Горуня и ген. Анев (1965 г.), както и политиката на СССР към Мао, на тези неща се гледа не на шега. В този период Солерс превежда книгата на Мао \"За противоречието\" и стиховете на Великия кормчия. През 1971 г. писателят Симон Леис вече е публикувал във Франция книгата \"Новите одежди на президента Мао\", която вдига шум, доколкото в нея се разкрива истината за милионите жертви на режима в \"Лаогай\" (китайския Гулаг), както и за насилията, съпътстващи културната революция. Никой в кръга \"Тел Кел\" (включително Кръстева и Солерс) не искат и да чуят за това.\r\n\tПрез същата година те съдействат за издаването в Париж на прокитайския ръкопис на италианската философка Мария Антониета Макиоки (факт, грижливо отбелязан в срещите на \"Любомиров\" със \"Сабина\", пред когото тя възхвалява въпросната книга – \"За Китай\"). Така стигаме до пролетта на 1974 г., когато по покана на ККП и лично на Великия вожд видни представители на \"Тел Кел\" (Ролан Барт, Филип Солерс и самата Юлия Кръстева) посещават поднебесната страна на \"културната революция\". Жак Лакан се въздържа. След завръщането си всеки от тях споделя впечатления пред жадната за новости френска, а и световна публика (Китай е затворена страна). В излязлата след това книга \"Китайките\" Кръстева заявява, че А насилието? Тя е категорична, че . Нищо, свързано с опита ѝ от комунистическа България.\r\n\tОт гледна точка на левите си убеждения Кръстева избира маоистки Китай пред Живкова България. А от гледната точка на \"Любомиров\" досието \"Сабина\" е сложено на трупчета, без да бъде свалено в архива. Поне това разбираме от наличните в него страници (Екатерина Бончева и Христо Христов обръщат внимание, че то е било \"прочиствано\", липсват страници от по-късните години. Ето един аргумент в подкрепа на същата теза (на който ми обърна внимание д-р Момчил Методиев) – в досието на Владимир Костов (от времето на неговото бягство на Запад през 1977 г.) има упоменаване за нов контакт с Юлия Кръстева. Новият резидент в Париж Димо Станков я търси, за да събере информация: знае ли къде са се укрили Костов и съпругата му, а тя заявява, че не знае (което е и самата истина). Владимир Костов е наясно със ситуацията около \"Сабина\" и не прави опит да я потърси.\r\n\t.\r\n\tВ резултат от което някои продължават да настояват, че блестящ учен със световна известност като Кръстева няма как да е агент на ДС. Нещо, емоционално обяснимо.\r\n\tДруги, с тон, нетърпящ възражения, както винаги \"знаят истината\": виновна е Комисията по досиетата, която трябва веднага да се разпусне, а законът да се хвърли в коша.\r\n\t\r\n\tНе виждам адекватно морално съждение в подобно твърдение.\r\n\tКакто не разбирам и яростните атаки срещу Комисията по досиетата, която си върши добре работата и стриктно изпълнява закона. И не само това. Преди време (през 2012 г.) членът на комисията Ваня Жекова подписа протокол, с който се оповестява името на собствения ѝ баща – човек, осъждан на смърт, репресиран земеделец, лежал дължи години по затворите. След което тя направи документалния филм \"Прошка\" – прочитът на една дъщеря на документите в архивите на ДС.\r\n\tДосието \"Сабина\", тъкмо поради интелектуалната значимост на Юлия Кръстева, предполага по-задълбочен прочит на времето на комунизма. Версия, която при всички случаи не бива да е \"в черно и бяло\". Ала няма как и да е \"сива памет\" за онова време, в която да се размиват всички факти и обсотятелства.\r\n\tЕдно подобно завръщане към \"спомена за комунизма\" на самата Юлия Кръстева очевидно е болезнено, но то е наложително. И не може да се изчерпва със сегашните ѝ гневни реакции от комюникетата на личния ѝ сайт.\r\n\tНезависимо от всичко. Включително и от заявеното някога, в изповедалния ѝ роман \"Старецът и вълците\" (1991 г.): .", "date": "2018.04.13", "title": "Досието \"Юлия Кръстева\""}
{"url": "http://www.mediapool.bg/nek-stava-vremenen-posrednik-v-borsovata-targoviya-s-vei-tok-news277900.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\r\n\t\r\n\tСрокът за редакции между първо и второ четене изтича идния четвъртък. Въпреки че сме в парламентарна ваканция, работни групи всеки ден обсъждат промените. За да могат ВЕИ-тата да съгласуват с кредиторите или мажоритарните си собственици новите си договори с Фонда за сигурност на енергийната система (ФСЕС), който ще им плаща премия над цените на борсата, ще предвидим гратисен период. Предвиждаме редакция, според която тяхното задължение да сключат договорите си за премия с фонда да изтича на 31 октомври 2018 г. и реално да започна да търгуват сами или през координатор на група енергията си от 1 януари 2019 г. В този шестмесечен срок енергията на производителите, които не са постигнали нетното си специфично производство – при чието достигане всички излизат на свободния пазар, ще бъде изкупувана от НЕК по досегашните им договори. НЕК на свой ред ще продава тези количества на борсата за ток.\r\n\tПо този начин от една страна моделът ще заработи от 1 юли, както смятахме първоначално и електроразпределителните дружества ще започнат да си купуват енергия за технологичните разходи от там. От друга страна ще се съобразим с опасенията на ВЕИ-сектора, че времето до 1 юли е кратко за съгласуване на новите условия по договора за премия.\n\n\r\n\tИнтересен нюанс в тази промяна е, че 31 октомври ще е краен срок за подписване на договора за премия с ФСЕС, но който иска може да стори това и по-рано и да започне сам да продава енергията си на борсата. Ще има гъвкавост за онези, които преценят, че по-рано са готови да излязат на свободния пазар.\r\n\t\r\n\tТова е както възможност за такива приходи, така и опасност, защото ако тези промени бъдат приети, пазарният риск за тези първи 6 месеца ще се носи от НЕК. Това означава, че има както опасност НЕК да получи 1, 2 или 3 процента по-ниски приходи при продажбата на количествата на борсата, така и възможност да вземе повече. Пазарният риск е рамките на 1 до 3-4 процента в зависимост от вида на енергийния източник на производителя.\r\n\t\r\n\tТочно това е разликата в предлагания от нас модел на договори за премия, а не за разлика, както например е в Германия. Когато на производителите се гарантира, че ще получат разликата между постигнатата продажна борсова цена и преференциалната, те може да разрушат пазара като дават каквито и да са цени, включително и отрицателни (да платиш, за да ти вземат енергията – б.а.).\r\n\tВ нашия случай ще имаме договори за премия и ВЕИ-производителите ще получат фиксирана премия, изчислявана от Комисията за енергийно и водно регулиране (КЕВР) според пазарната и преференциалната цена. Логиката е, че така те ще се стремят да получат възможно най-близки цени до прогнозната пазарна, също определена от КЕВР. Така ще се гарантира и стабилността на ФСЕС, защото още от решението на регулатора за прогнозната пазарна цена, която ще се определя по методика, а не чрез свободна интерпретация, ще е ясно какви средства са необходими във ФСЕС. Така ще се гарантира доброто финансово обезпечаване на фонда и плащането на всички производители навреме.\r\n\tЗащото опасенията на ВЕИ-сектора също така бяха да не се върнем в 2013 г., когато имаше огромни тарифни дефицити в НЕК и се бавеха плащанията към производителите по 6-8 месеца. Така, ако имаше договори за разлика и борсовите цени бяха около нулата, щеше съществува риск за финансовото обезпечаване на фонда, защото при цени минус 50 лв. за мегаватчас например нямаше да има достатъчно средства.\r\n\tПри договора за премия дори и при отрицателни цени е редно да се плати премията, защото тя ще е фиксирана и производителите не бива да бъдат наказвани, ако при определени независещи от тях обстоятелства и в определен час цената е паднала под нулата, въпреки старанието им.\r\n\t\r\n\tКогато знаеш, че ще взимаш фиксирана премия от 70 лв., няма логика да продаваш на нула лева, при положение, че досегашната ти цена е била 140 лв. а прогнозната е 70 лв. Тоест всеки ще се стреми да постигне пазарната цена, за да се формира накрая досегашната му преференциална цена. Още повече няма логика да продаваш на минус 20 или минус 50 лв., защото ще вземеш още по-малко пари.\r\n\t\r\n\tИмаше предложение ока има грешка в прогнозната цена, която ще се определя на 1 юли с останалите цени, и тя е по-висока или по-ниска, в края на периода на действието й ВЕИ-производителите да бъдат компенсирани. Но не можем да се съгласим с това, защото е заобиколен начин за прилагане на модела за договора за разлика - сега не си вземаш парите, но знаеш, че накрая ще ти ги платят и пак нямаш стимул да продаваш на пазарни цени. С това предложение не можем да се съгласим.\r\n\tОт асоциация \"Хидроенергия\" дойде предложение, което намалява допълнително пазарния риск. Идеята е да се даде възможност на регулатора, при сериозно отклонение между прогнозната и постигнатата на борсата цена, да не чака следващия 1 юли, за да определи цената, отразявайки получилите се разлики, а да може както сега на регулирания пазар – на три, шест или девет месеца, да се променя прогнозната цена.\r\n\t\r\n\tТова ще го оставим на преценката на регулатора.\r\n\t\r\n\tНо това не е записано в закона, а е по преценка на регулатора и той е приел какъв да е процентът на отклонение. Сега отново ще стане така, но не бива това да се записва в закона. Разигравали сме примери ако прогнозната цена е 70 лв. за мегаватчас, а се получи реална цена от 50 лв. или 90 лв., защото промяната може да е двупосочна. При надзвети приходи, ще се наложи КЕВР да ограничи премиите.\r\n\tИдеята е това да се прилага при по-сериозни отклонения от прогнозните цени, а не за два-три лева.\r\n\t\r\n\tЩе се увеличи много сериозно. Все още на пазара не е видим ефектът от промените, влезли в сила от 1 януари, тъй като голям процент от енергията, произвеждана през първите шест месеца, беше преди това продадена през други платформи и договори. Второто шестмесечие на 2018 г. ще покаже по-високата ликвидност на свободния пазар. В срок от следващата една година, когато се изчистят изтъргуваните преди 1 януари количества, се очаква през борсата да се търгуват 30 тераватчаса електроенергия. С излизането на технологичните загуби за електроразпределителните дружества от регулирания пазар на борсата, той ще се свие от сегашните 18 на 13 ТВтч. След тази промяна, в България регулираният пазар ще спадне до дял от около 30 процента и до голяма степен ще сме извършили либерализацията на пазара.\r\n\t\r\n\tРеално до момента НЕК изпълняваше функцията на пощенска кутия по отношение на ВЕИ и когенерациите. Събираше от търговците и снабдителите цената \"задължение към обществото\", за да я разпределя на производителите с преференциалните цени. Това не е свойствена функция на НЕК, чиято дейност е да е обществен доставчик на енергия и производител на енергия от вода. Сега ще му отпадне функцията да събира и преразпределя приходи. Нормалното е фондът за сигурност на електроенергийната система да събира таксата \"задължение към обществото\" и да се разплаща за преференциалните цени.\r\n\tНищо друго за НЕК не се променя. Регулаторът ще продължи да определя квотите енергия за пазара на бита, които ще продължат да се купуват от НЕК.\r\n\tЕнергийният пазар у нас все повече се развива. В сряда заработи борсовата търговия в рамките на деня. Това е най-малкият пазар, което е логично, защото той изглажда недостизите и излишъците на електроенергия в резултат на крайното потребление. Ако днес нещо се случи и някому е излишна енергията, или на друг не достига, да могат да търгуват. В първия ден имаме три сделки за 3 МВ, което като за първи ден не е зле. Очаквам все пак обемите да нараснат и в следващия месец този сегмент да си заеме своето място на пазара. Търговията \"в рамките на деня\" е много удобна за ВЕИ-производителите, особено за вятърните и водните централи, тъй като не винаги прогнозата за времето може да се достатъчно точна, за да си продадат те количествата си от предишния ден. Това се отнася и за НЕК, защото когато види потреблението на домакинствата за деня може в рамките на същия ден да продаде излишни количества от регулираната квота на свободния пазар или да купи недостигаща му.\r\n\t\r\n\tБанкови гаранции категорично трябва да има, тъй като в последната една година множество търговци не са плащали тази такса в НЕК и последно задълженият им бяха 50 млн. лв. Не искаме този риск да се трансферира към фонда за енергийна сигурност. Това ще означава, че въпреки изчисленията на КЕВР може да се получи дефицит. Затова предвиждаме пари или банкова гаранция в размер на 150 процента от най-високата сметка задължение към обществото, плащана от конкретната фирма през последните 12 месеца. Ако в рамките на следващите 12 месеца се плащат регулярно дължимите суми, ще се освобождават 50 процента от гаранцията и тя ще падне на 100%, а ако това продължи 24 месеца – тя ще се намали до 50 процента.\r\n\t\r\n\tПо тези вземания на НЕК вече има заведени съдебни дела или са сключени споразумения за изплащането им. Фондът няма да има отношение към тях. Но ако има нелоялен търговец – защото все пак те си получават от потребителите парите за \"задължение към обществото\", ще започне усвояване на банковата гаранция. Например при 150% гаранция, ако търговецът не плати сума, равняваща се на 80% от гаранцията, този размер ще бъде усвоен. Ако фирмата не допълни гаранцията си и тя бъде изчерпана в пълния й размер, компанията директно ще се отстранява от пазара.\r\n\t\r\n\tИмаме време до следващия четвъртък да обмислим текстовете на колегата Искрен Веселинов. Моето лично мнение е, че не бива да даваме този тип правомощия, защото такива има само в БНБ и КФН. Държавата е решила да се намесва при смяната на собствеността на банки и пенсионни фондове, където хората са си вложили парите или се осигуряват. Затова е логично да се преценява кой е добър купувач и кой не. Но никой потребител не е депозирал пари в електроразпределителните дружества. Тези компании дори не могат сами да решат какви ще са цените им. А и законът за енергетиката позволява на КЕВР да смени мениджмънта на електроразпределителнот одружество, ако то не си изпълнява задълженията и не гарантира сигурността на доставките, и да назначи особен управител.\r\n\tЩе помислим върху текстовете на ОП, защото има много голяма разлика между типа дружества, регулирани от БНБ и КФН и енергийните предприятия. Ако сега решим държавата да се намесва в енергийни сделки,може да се стигне до там след време да се реши, че снабдяването с хляб е много важно и да се сложи орган, който да преценява купувачите на хлебозаводите.\r\n\t\r\n\tИма парламентарна комисия ,разследваща обстоятелствата около сделката, но ние като народни представителите не можем да преценим има ли купувачът финансовите възможности, експертния капацитет да управлява, чисти ли са парите й. В крайна сметка има държавни институции, които с това се занимават. При положение, че службите на няколко пъти казаха, че нямат такива притеснения, ние трябва да им се доверим, защото те знаят повече.\r\n\t\r\n\tНе бих казал, че идеята на държавата за участие в сделката за ЧЕЗ е била за освобождаване на напрежението. По-скоро е идея, за която впоследствие е преценено, че не е добра. Според мен правилно държавата е решила да няма нищо общо.\r\n\tВременната комисия бе предложение на колегите от опозицията и техен е председателят – Жельо Бойчев от БСП, а членовете на ГЕРБ и Обединените патриоти. Ние гласувахме \"за\", за да подкрепим усивията на колегите от левица да се разкрие колкото се може повече информация по тази сделката.\r\n\t\r\n\tАз виждам, че колегата Бойчев се старае, иска да събере документи. Нека му дадем време и да изчакаме края на работата на комисията . Тя приключва в края на април, но не съм сигурен, че това време ще е достатъчно и може би ще се удължи. Но ако се реши това, удължаването трябва да не е голямо, за да не се получи размиване на темата до момента, в който никой вече не се интересува.\r\n\t\r\n\tМоето мнение е, че не трябва да предлагаме, защото в момента имаме свои двама членове, които запазиха мандата си, и ако предложим още, а и Патриотите, които се лишиха от един член, номинират двама, ще имаме мнозинство от петима от деветима, а ние не искаме това. Ще се опитаме това да е едно от правилата при избора на новите комисари.\r\n\t\r\n\tДа, но в парламента има нова политическа сила, която няма представител в КЕВР (\"Воля\" – б. а.). Ще видим дали те ще имат номинация, но трябва да се запази това да няма политическо мнозинство в регулатора и той да е професионален. Виждате, че новият състав на КЕВР в последните три години си изпълнява безпристрастно задълженията, не се поддава на политически натиск, което ние трябва да запазим.\r\n\t\r\n\tЧестно казано не съм в течение с идеята за газовия хъб. Тя е на кабинета, парламентът не е в течение какво се очаква и не мога да спекулирам дали тази среща има връзка с решението на кабинета за руските дипломати. Според мен няма логика да има връзка, защото не мисля, че държавното управление не функционира така.\r\n\t\r\n\tНе мисля. Според мен ние си отстояваме енергийната независимост достатъчно добре. Вече се проучват за нефт и газ два терена в Черно море с идеята да прекъснем зависимостта си от газовите доставки. В тази посока се работи и по интерконектора с Гърция, знаете че имаме сключен договор за доставки на газ от Азербайджан. Правим правилните стъпки за енергийната си независимост. Особено при добива на газ. Това ми е любима тема и винаги намирам повод да я спомена, защото ако се открие газ в Черно море, това ще промени икономиката на страна и ще има отражение и в целия регион.\r\n\t\r\n\tИмаше сформирана такава работна група в края на миналото лято. Не знам да е имало нейно заседание, едно беше насрочено за септември, но не се състоя. Не знам да е имало други, но знам, че има първи вариант на енергийната стратегия, която се надявам да видим скоро.\r\n\t\r\n\tНадявам се стратегията, като я видим, да е точно такава. В същото време народните представители нямат пряко отношение към изготвянето на такъв документ. Да, ние може да даваме предложения по време на обществено обсъждане и всички партии ще направим това преди документът да дойде при нас.\r\n\t\r\n\tТова предложение трябва да дойде от страна на изпълнителната власт. Това е юридически въпрос. Има редица решения на Народното събрание по този въпрос. Кое от тях трябва да се отмени? Трябва да се прецени какъв да е следващият ход.\r\n\tСпоред мен обаче това, което ще получим през юни, не трябва да е: Ето ви три варианта – изберете си един. Трябва да е: Изпълнителната власт или министърът на енергетиката предлага следните стъпки. Първата е например приватизация на проекта. Втората – отново приватизация, но с апортна вноска от оборудване и лицензи, третата е еди каква си. Да гласуваме някаква последователност от действия от изпълнителната власт, защото ние нямаме експертизата какво да се предприеме.\r\n\tНай-важното в тези стъпки е държавата по никакъв начин да не се ангажира с този проект. Нито пряко чрез даване на средства, нито чрез държавни или корпоративни гаранции, нито чрез миксиране на цената, гарантирани цени или изкупуване на тока. Нито през 2012 г., когато бе спрян проектът, нито сега държавата може да си позволи да плати за тази ядрена мощност.", "date": "2018.04.13", "title": "НЕК става временен посредник в борсовата търговия с ВЕИ ток"}
{"url": "http://www.mediapool.bg/ungarsko-spisanie-publikuva-spisak-s-naemnitsite-na-soros-news277904.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУнгарско списание публикува списък с над 200 имена на хора, които според редакцията са част от група, наричана от премиера Виктор Орбан \"наемници\", платени от американския милиардер и филантроп от унгарски произход Джордж Сорос. Целта на наемниците е да свалят правителството, съобщи БТА, позовавайки се на \"Асошиейтед прес\".\r\n\tСред имената, публикувани от седмичника \"Фидельо\", има членове на десни организации, защитници на бежанците, разследващи журналисти, преподаватели и служители от основания от Сорос и базиран в Будапеща Централноевропейски университет, неправителствена организация, разследваща корупцията. Някои от посочените хора са вече починали.\r\n\t\"Фидельо\" доскоро бе авторитетно бизнес списание, което обаче взе отявлен проправителствен курс, след като през декември 2016 г. бе купено от съюзник на Орбан.\r\n\tМиналия месец Орбан, който в неделя бе преизбран за трети пореден мандат след яростна антиимигрантска кампания, обвини Сорос и организациите, подкрепяни от неговата фондация \"Отворено общество\", че искат хиляди имигранти да нахлуят в Унгария.\r\n\tТой каза, че кабинетът знае имената на 2000 членове на \"наемническата армия на Сорос\", на които се плаща \"за да работят за сваляне на правителството\". \"Ние знаем съвсем точно кои са тези хора, знаем имена, как и защо те действат за превръщане на Унгария в страна на имигранти\", каза той на 30 март по държавното радио.\r\n\tОт правителственото Бюро за международни комуникации засега не са отговорили на въпроси за публикувания вчера списък и дали посочените в него имена съвпадат със списъка, съставен от правителството.", "date": "2018.04.13", "title": "Унгарско списание публикува списък с \"наемниците на Сорос\""}
{"url": "http://www.mediapool.bg/tatyana-doncheva-darzhavata-zatava-v-institutsionalna-kriza-news277905.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавата затъва в институционална криза. Това каза в петък пред бТВ лидерът на \"Движение 21\" Татяна Дончева.\r\n\t\"Държавните институции са пълни с хора, които не са подготвени за работата, която им е възложена и за която получават заплати. Цели сектори се ръководят от хора, които знаят значително по-малко от подчинените си, а тези подчинени знаят много малко за онова, което им е необходимо\", изтъкна тя.Неграмотните отиват към по-неграмотни\r\n\t\"В този хаос и безредие какво очаквате? Давате държавата на мутрите, които да си я парчетосат, и накрая казвате: Ау, какъв ужас. Днес вият като линейки едни журналисти, политолози и всякакви други, които активно съдействаха това да се случи – да дойдат мутрите, да се укрепят\", посочи Дончева.\r\n\tСпоред нея в политическата сфера \"неграмотните отиват към още по-неграмотни\".\r\n\t\"И тъй като хората реагират като в ступор, вече ключовите политици, които редят тази работа, считат за необходимо да ви сложат на масата ЧЕЗ и да ви кажат: \"Как така ще питате държавата може ли да стане собственик на енергоразпространението си? Ами това е съществена промяна в инвестиционния климат\".\r\n\t“Извинявайте, но още от Ленин е казано, че електрификацията е ключово нужна на съветската власт. Вие тази държава като я оставите без ток, какъв инвестиционен климат ще имате\", попита Дончева.Пеевски държи на верижка половината кабинета\r\n\t\"Сега се ослушват и казват: Я тук няма да разваляме на Пеевски сделките. Защо? Защото Пеевски държи на верижка половината кабинет. \"Борисов се е натресъл в тази ситуация и той няма как да се справи\", заяви Дончева.\r\n\t\"Хората, които имаха надежда, че нашето присъединяване към ЕС ще доведе до това, да имаме по-големи възможности като държава да противодействаме, защото си въобразяваше, че Европа се ръководи от едни принципи за върховенство на закона, правова държава, ред и финансова дисциплина, сега ще трябва да признаят, че няма нищо такова\", отбеляза тя.\r\n\t\"От Европа има едни пари, които идват тук. Едната част се връщат в Европа по неведоми критерии, а другата се разпределят между трима души тук. И каквото правят тримата души тук, това го правят и онези в Европа, които дават парите\", посочи още Дончева.\r\n\tСпоред нея няма как да бъде измислено правителство, по-зависимо от външни интереси. Когато външните интереси ви знаят сметките в чужбина, далаверите тук, миналото, вие сте абсолютно прочетена книга\", категорична беше тя.Неграмотници на високи нива\r\n\tПо думите ѝ в последните 10 години има много сериозна кадрова криза в управлението на затворите, която се задълбочава.\r\n\tДончева обясни, че зам.-министърът, който отговаря за затворите, е от квотата на Патриотите. Завършил е “История\" във Великотърновския университет, преподавал е там, взема диплома и от Юридическия факултет. По-късно взема и тапия за специалист по национална сигурност от Военната академия \"Георги Раковски\". Не е работил нито ден, нито час в никаква система, подчерта Дончева. \"Той няма хабер от тази работа\", изтъкна тя.\r\n\t\"Министърът на правосъдието няма нито ден в магистратурата. Към това сложете и презрително отношение на министъра на финансите. За всички имаше пари, но за надзирателите в затворите и арестите нямаше. Те така подигравателно се отнасят с тях, че не знам каква мотивация очакват\", каза още Татяна Дончева. \"Секторът е поверен на пълни неграмотници\", обобщи тя.\r\n\tПолицейските акции не стават с екшън, има си начин, по който трябва да се свършат, за да имат ефект, коментира Дончева. \"Полицията избягва да стреля, имаше няколко случая на обири на чейнджбюра и на банкомати, където стана ясно, че полицията търси хора с тежко криминално минало, а полицията нито веднъж не стреля. Това означава, че те не са готови да стрелят. Няма как срещу тежки организирани престъпници да имаш ефективност, ако няма заплаха, че тези хора могат да бъдат убити в престрелка. Ако те са сигурни, че полицията няма да стреля, полицията предварително е загубила всичко\", смята тя.\r\n\tДончева е на мнение, че въпросът с искането за есктрадиция на Желяз Андреев, който предизвика протести, трябва да бъде решен политически.\r\n\t\"Държавата трябва сериозно да се противопостави на искането на американските власти, защото и в случая с Гергана, и в случая с Желяз това е крайно необосновано. Има и още четирима-петима души, които чакат ред\", заяви тя. “Абсурд е да даваме така граждани\", заключи лидерът на Движение 21.", "date": "2018.04.13", "title": "Татяна Дончева: Държавата затъва в институционална криза"}
{"url": "http://www.mediapool.bg/v-memoarite-si-dzheims-komi-naricha-tramp-zakoravyal-lazhets-news277906.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Доналд Тръмп е закоравял лъжец и изисква като мафиотски бос от хората в обкръжението си да спазват кодекс на лоялност. Това пише бившият директор на ФБР Джеймс Коми в мемоари, които предстои да бъдат публикувани идната седмица.\r\n\t \r\n\tОткъси от мемоарите на Коми, озаглавени \"Висша лоялност: истина, лъжи и лидерство\", изтекоха в медиите и бяха цитирани от Франс прес и Асошиейтед прес.\r\n\t \r\n\tOчаквано Тръмп нападна Коми още в първите си сутрешни туитове.  \r\n\t \n\n\r\n\t\"Джеймс Коми е доказан издайник и лъжец. Почти всички във Вашингтон смятаха, че той трябва да бъде уволнен за ужасната работа, която свърши - докато накрая не бе фактически уволнен. Той издаде класифицирана информация, за която трябва да бъде подведен под съдебна отговорност. Излъга Конгреса под клетва\", написа Тръмп рано сутринта в \"Туитър\".\r\n\t \r\n\t \r\n\t\r\n\t\t\r\n\t\r\n\t\t\r\n\t\r\n\t\t \r\n\r\n\t \r\n\tБившият шеф на ФБР, който бе уволнен от Тръмп през май 2017 г., , разказва скандални и пикантни случки, свързани с президента. Той му оказвал натиск във връзка с разследването за руска намеса в изборите в САЩ през 2016 г. и в разследването за имейлите на Хилари Клинтън.\r\n\t \r\n\tТръмп поискал Коми да разследва твърденията, че бил с руски проститутки в хотел в Москва през 2013 г. и че имало видеозапис на сексуалната среща, описана от бивш агент на британското разузнаване по поръчка на политически опоненти на републиканския кандидат за президент Доналд Тръмп.\r\n\t \r\n\tТвърдението първоначално било прието за достоверно от американското разузнаване, но впоследствие било поставено под съмнение. Коми пише, че през януари 2017 г. Тръмп го извикал в \"Тръмп тауър\" в Ню Йорк и му поръчал да \"извие врата на тези твърде неблагоприятни за него твърдения, ако има и шанс едно на сто съпругата му Мелания да ги приеме сериозно\".\r\n\t \r\n\tБившият шеф на ФБР описва атмосфера, достойна за мафията: \"Мълчаливото обкръжение, което се съгласява с всичко. Босът, от когото зависи дали е ден или нощ. Клетвите за вярност. Възгледът за света, според който всички са против нас. Всевъзможни лъжи - малки или големи, в услуга на нещо като кодекс за вярност, който поставя организацията над морала и истината\".\r\n\t \r\n\tВ мемоарите си Джеймс Коми проследява 20-годишната си кариера като прокурор в Ню Йорк, след това заместник министър на правосъдието в правителството на Джордж Буш син и директор на ФБР от 2013 до 2017 г., посочва АФП.\r\n\t \r\n\tТой бе уволнен през май миналата година, след което в  пред Сената обвини администрацията на Тръмп в лъжи. Според Коми той е бил уволнен заради начина, по който е провеждал руското разследване.\r\n\t \r\n\tКоми описа като \"наистина притеснителни“ исканията на Тръмп той да приключи разследването за потенциалните връзки между Русия и бившия съветник за национална сигурност Майкъл Флин.\r\n\t \r\n\tСлед първия си разговор с Тръмп през януари Коми започнал да си води бележки за срещите с президента, защото се опасявал, че той може да излъже за тях.\r\n\t \r\n\tВ писмените си обяснения пред Сената Коми описа среща в Овалния кабинет на 14 февруари, когато Тръмп и директорът на ФБР остават на 4 очи:\r\n\t \r\n\t\"Тогава президентът се върна на темата за Майкъл Флин и каза: \"Той е добро момче и преживя много\". Той повтори, че Флин не е сторил нищо лошо в разговорите си с руснаците, но е подвел вицепрезидента. И после каза: \"Надявам се ще намериш начин да се прекрати това, да оставите Флин на мира. Той е добро момче. Надявам се да прекратите това\".\r\n\t \r\n\tКоми разказа и за вечеря с Тръмп на 27 януари, седмица след встъпването на президента в длъжност. По време на вечерята Тръмп го попитал дали иска да остане директор на ФБР. Въпросът притеснил Коми, който се обезпокоил, че Тръмп се опитва да създаде \"някаква форма на клиентелистки отношения\".\r\n\t \r\n\t\"Това ме притесни сериозно, предвид традиционно независимия статут на ФБР в изпълнителната власт\", отбелязва бившият директор, цитиран от Ройтерс. След като Коми заявил, че се надява да служи през целия си 10-годишен мандат, Тръмп отвърнал: \"Имам нужда от лоялност. Очаквам лоялност\".\r\n\t \r\n\tКоми не казал нищо и не променил изражението си, което довело до \"неловко мълчание\". В края на вечерята президентът повдигнал отново въпроса за лоялността, на което директорът на ФБР отговорил, че винаги ще проявява честност.\r\n\t \r\n\tТака всъщност се стигнало до срещата в Белия дом след малко повече от две седмици, когато Тръмп поискал от Коми да спре разследването на бившия му съветник по национална сигурност Майкъл Флин.\r\n\t \r\n\t\"Надявам се, че ще можете да намерите начин да се откажете от това, да оставите намира Флин. Той е от добрите. Надявам се, че ще можете да се откажете от това\", заявил Тръмп според изявлението на Коми.\r\n\t \r\n\tСедмици след като беше описан от президента Доналд Тръмп като \"чалнат\", бившият директор на ФБР Джеймс Коми умело обрисува конфронтацията си с президента като сблъсък между законовите принципи, залегнали в основата на американската демокрация, и един користен, себелюбив политик, който не ги признава, а още по-малко се придържа към тях, отбеляза в редакционна статия в. \"Ню Йорк таймс\" по повод изслушването на Коми в Сената.\r\n\t \r\n\tИзслушването представи натрапчив образ на моралист, влязъл в сблъсък с човек на сделките. Случващото се има потенциал за върховна драма - печелещ време етичен човек се среща с аморален булдозер, написа \"Вашингтон пост\".", "date": "2018.04.13", "title": "В мемоарите си Джеймс Коми нарича Тръмп \"закоравял лъжец“"}
{"url": "http://www.mediapool.bg/germaniya-shte-udalzhi-granichniya-kontrol-po-granitsata-s-avstriya-news277903.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГермания ще удължи граничния контрол по границата си с Австрия и след 12 май. В четвъртък германският вътрешен министър Хорст Зеехофер съобщи, че е поискал разрешение за това от Европейския съюз.\r\n\t“Силно се надявам, че това искане, продиктувано от политиката за сигурност, ще бъде удовлетворено”, каза той в Париж.\r\n\tОще през март канцлерът Ангела Меркел подкрепи запазването на граничния контрол.\r\n\tСтраните от Шенгенското пространство могат да извършват контрол по вътрешните граници на Европейския съюз само, когато има сериозна заплаха за обществото или за вътрешната сигурност, напомня ДПА.\r\n\tГермания въведе граничния контрол през септември 2015 г. заради масирания приток на бежанци, влизащи от Австрия. Проверките се извършват по трансграничните магистрали и на различни места по границата.\r\n\t“Бихме предпочели да има охрана на външните граници на Европейския съюз, така че да не се налагат проверки по вътрешните граници” – каза Зеехофер на среща с френския си колега Жерар Колон. “Но докато не е гарантирана охрана по външните граници, трябва да охраняваме и контролираме вътрешните граници на някои места“, допълни той.\r\n\tСега временен контрол по вътрешните граници се извършва в шест страни от Шенгенската зона, добавя ДПА.", "date": "2018.04.13", "title": "Германия ще удължи граничния контрол по границата с Австрия"}
{"url": "http://www.mediapool.bg/ucheni-otkriha-v-svetovniya-okean-vtoro-magnitno-pole-na-zemyata-news277907.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tУчени откриха второ магнитно поле на Земята, което е 20 хиляди пъти по-слабо от известното ни досега, съобщи Европейската космическа агенция. Откритието е било направено след 4-годишни наблюдения на магнитосферата. \r\n\tВторото, крайно слабо магнитно поле, което е открито във водите на Световния океан, се създава от електрически заредени частици във водата. Йоните, разтворени във водата, често се наблюдават в силните течения, а също така и по време на приливи и отливи. \r\n\tС помощта на наблюдения със спътника \"Swarm\" учените са успели да съставят подробна триизмерна карта на движението на слабите магнитни полета в огромните водни маси на планетата.", "date": "2018.04.13", "title": "Учени откриха в Световния океан второ магнитно поле на Земята"}
{"url": "http://www.mediapool.bg/demokratichna-bulgaria-opornata-tochka-na-gerb-i-bsp-e-edna-i-sashta-news277921.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИ ГЕРБ, и БСП ползват едни и същи опорни точки спрямо партиите, които оспорват техните позиции. ″Опорната точка на двете най-големи парламентарни партии е: \"ако не си с ГЕРБ, значи си с БСП и обратното\". Около тази идея се обединиха в петък пред Нова телевизия Мартин Димитров и Асен Агов - и двамата бивши депутати от десницата, сега част от новото демократично обединение \"Демократична България\" (ДБ). ″Има и трети път″, обобщиха още те, визирайки, че може да се оспорват позициите и на управляващи, и на опозиция.\r\n\t″Правителството направи рязък завой към Москва, а идеологическият спор леви-десни, либерали и консерватори е несъществен″, коментираха още от ″Демократична България″.\r\n\tНовото обединение бе официално обявено преди ден. В него влизат ДСБ, \"Да, България\" и \"Зелените\", които подписаха общи управленски цели и анонсираха ″експертен екип″, който ще изработва управленски алтернативи.\r\n\t\"Тезите: ако не си с ГЕРБ, си с БСП, са опорните им точки. Сами си ги развиват, търсят и журналисти, които да им ги развиват. Ние предлагаме на хората нашия сценарий - трети път. Виждате, че ГЕРБ и БСП се отклониха от евроатлантическия път, а ние им предлагаме него\", посочи Димитров, който ще отговаря за енергетиката в \"правителството в сянка\".\r\n\tАсен Агов пък допълни, че споровете кои са консерватори и кои либерали са напълно несъществени. Тази тема бе повдигната от лидера на СДС Божидар Лукарски, който остана извън дясното обединение.\r\n\t\"Това е несъществен и на практика несъществуващ идеологически спор. Нямаме левица в България. В политиката важат законите на физиката - ако имаш полюс \"плюс\", трябва да имаш и полюс \"минус\". Нямаме левица, но имаме демократи. Хората, които вие наричате десница, са градски демократи. В голямата си част са с либерално мислене\", посочи Агов.\r\n\t\"Видял съм всички катастрофи на СДС, преживял съм ги, прекарал съм безсънни нощи. За мен България вече е България на друго поколение. Тези хора искат спокойствие, сигурност, перспектива\", каза в заключение Агов.\r\n\t\"Управляващите завиха към Москва. Не само не се изгониха дипломати, ами точно в този момент кабинетът поднови договорите за ремонт на изтребителите и работи по реализирането на АЕЦ \"Белене\", посочи Мартин Димитров.\r\n\t\"Необходимо е представителство на близо половин милион градски активни хора, които в момента не са представени в парламента. Ще кажа само, че който се е хванал с Русия на Балканите, исторически винаги е губил\", допълни Агов.\r\n\t\"Сега, когато затворниците бягат от затворите като ученици, които бягат от прогимназиите, ни е необходима сигурност\", посочи още той по повод трите бягства на осъдени от изминалите седмици. \"България има нужда от фискална реформа, децентрализация\", изброи Агов две от целите на обединението.\r\n\tНа въпрос дали формацията не е бутикова и няма ли да говори на неразбираем за всички език и как ще привлекат отново избиратели, Мартин Димитров отвърна: \"Голямата разлика ще бъде, че тук са се събрали хора, които са съмишленици - заедно напуснаха властта. Кой оставя властта заради принципни различия? Къде сте го видели другаде в България?\"\r\n\tДимитров и Агов изключиха възможността отново да работят с ГЕРБ, ако влязат в парламента.", "date": "2018.04.13", "title": "Демократична България: Опорната точка на ГЕРБ и БСП е една и съща"}
{"url": "http://www.mediapool.bg/upotrebata-na-himicheski-orazhiya-v-siriya-tryabva-da-bade-nakazana-no-kak-news277902.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп и британската министър-председателка Тереза Мей са единодушни, че е необходимо да се подготви международен отговор, с който да бъде възпряна употребата на химически оръжия в Сирия, предаде Ройтерс, като цитира кабинета на Мей\r\n\t \r\n\tКакъв да е характерът на този отговор и кога да бъде даден той са въпроси, които все още се обсъждат.\r\n\t \r\n\tДвамата лидери отново са разговаряли късно снощи по телефона, след като британските министри дадоха подкрепа на Мей да предприеме действия заедно със Съединените щати и Франция в отговор на използването на химически оръжия от правителството на сирийския президент Башар Асад.\r\n\t \r\n\t\"Двамата се съгласиха, че е жизненоважно употребата на химически оръжия да не остане безнаказана, както и че е необходимо да бъде възпряна по-нататъшна употреба на химически оръжия от режима на Асад\", заяви в декларация премиерският кабинет.\n\n\r\n\t \r\n\t\"Те се уговориха да продължат да работят заедно, за да изготвят международен отговор\", се посочва в декларацията, цитирана от Ройтерс.\r\n\t \r\n\tПреди телефонния разговор пък президентът на САЩ Доналд Тръмп обсъди със съветниците си по националната сигурност кризата в Сирия, но на срещата не е било взето окончателно решение.\r\n\t \r\n\t\"Продължаваме да правим оценка на разузнавателната информация и водим разговори с нашите партньори и съюзници\", гласи декларация на Белия дом след заседанието.\r\n\t \r\n\tБританското правителство смята за необходимо да се вземат мерки срещу използването на химически оръжия в Сирия. Това се казва в изявление, публикувано след спешно заседание на кабинета, свикано от премиера Тереза Мей вчера.\r\n\t \r\n\tПравителството смята за \"много вероятна\" отговорността на Дамаск в предполагаема химическа атака, извършена миналата събота в град Дума, в която за загинали \"до 75 души\", се казва още в изявлението.\r\n\t \r\n\tФранция има доказателство, че сирийското правителство е извършвало нападения с хлор и е преминало границата и това може да накара Франция да предприеме въздушни удари, заяви снощи президентът Еманюел Макрон, цитиран от Асошиейтед прес.\r\n\t \r\n\tПрезидентът не уточни дали Франция планира военни действия срещу правителството на Башар Асад. Той каза, че е разисквал редовно тази седмица с президента Доналд Тръмп какъв да бъде най-ефикасният отговор.\r\n\t \r\n\tМакрон каза по телевизия Те Еф 1, че Франция няма да търпи режими, които смятат, че всичко е позволено.\r\n\t \r\n\tКабинетът на Макрон и френските военни не коментират въпроси на военното планиране. Евентуална военна намеса ще бъде първата военна операция на Макрон като президент във време на засилени вътрешни напрежения зарази реформата на трудовия пазар.\r\n\t \r\n\tФренският президент не се нуждае от разрешение на парламента, за да предприеме военна операция. Френската армия досега не е атакувала пряко сирийски правителствени обекти.\r\n\t\r\n\tАП цитира експерта по геополитика в парижкия институт \"Монтен\" Доминик Моази: \"Ние сме казвали, че няма да позволим употреба на химически оръжия, че това е червена линия. Ако не реагираме, ще покажем на останалия свят, че онова, което говорим, е без значение\".\r\n\t \r\n\tЕкспертът изтъкна опасностите от ескалация на конфликта и добави: \"Нанасянето на удар срещу Сирия не е добро решение, но още по-лошо е да не предприемем нищо след употребата на химическо оръжие\".\r\n\t\r\n\tПриоритетът е да се избегне опасността от война, заяви руският постоянен представител в ООН Василий Небензя тази нощ след заседание при закрити врата на Съвета за сигурност, посветено на Сирия, предаде Ройтерс. Небензя призова САЩ и съюзниците им да се въздържат от военни действия срещу Сирия заради предполагаема химическа атака.\r\n\t \r\n\tНа въпрос дали това би могло да е война между САЩ и Русия руският дипломат отвърна: \"За жалост не можем да изключим никоя възможност, защото видяхме какви послания идват от Вашингтон. Те бяха много войнствени.\"\r\n\t \r\n\tТези заплахи са нарушение на Устава на ООН, а западна военна намеса в Сирия ще е \"много опасна, защото там има наши военни\", заяви Небензя.\r\n\t \r\n\tИзготвената от Швеция проекторезолюция на Съвета за сигурност за мисия за химическо разоръжаване в Сирия не е била обсъдена на тази среща. Според дипломатически източници този текст се отхвърля от САЩ, Франция, Великобритания и Холандия, защото не въвежда създаване на разследващ механизъм на предполагаемата химическа атака от 7 април в Дума.\r\n\t \r\n\tДипломати съобщиха, че Русия чрез своя постоянен представител е поискала в петък Съветът за сигурност да се събере, за да обсъди ситуацията в Сирия и заплахите за силови мерки спрямо Дамаск, прозвучали от страна на САЩ. Русия е поискала генералният секретар Антониу Гутериш да присъства на заседанието.\r\n\t \r\n\tЕтичен смисъл – практическа и стратегическа полза?\r\n\t\r\n\tБомбардирането на Сирия само ще влоши нещата, пише във в. \"Гардиън\" Боб Сийли, британски депутат от Консервативната партия. Колкото и неприемливо да е използването на химически оръжия от режима на Башар Асад, всяко действие, което крие риска да се стигне до конфронтация с Русия, носи сериозна опасност, предупреждава бившият военен.\r\n\t \r\n\tБомбардирането на режима на Асад има смисъл от етична гледна точка, но няма признаци, че от него ще има практическа или стратегическа полза. Първо, защото Асад вече спечели. С подкрепата на руските военновъздушни сили и войниците и съветниците от Иран и Хизбула, неговите сили вече разчистват последните огнища на съпротивата, и бомбардировките няма да променят това. Те може да го накарат да спре да използва химически оръжия за известно време, но той ще продължи да избива собствения си народ с други средства, като варелните бомби.\r\n\t \r\n\tВторо, нападението срещу сирийския град Дума беше 34-ото използване на химически оръжия в Сирия, като ООН обвинява режима за най-малко две трети от нападенията. Само едно от тях беше наказано и това не промени кой знае какво.\r\n\t \r\n\tТова не оправдава използването на химически оръжия, но моментът да се използва сила беше през 2013 г., когато Асад беше по-слаб, умерените сили в сирийската опозиция бяха по-влиятелни, а Русия не беше влязла в конфликта. Този момент беше пропуснат по политически причини, подчертава британският депутат.\r\n\t \r\n\tТрето, Западът е в слаба позиция - както от правна, така и от физическа гледна точка. Силите на САЩ, Великобритания и Франция в Сирия не са там по покана на режима на Асад, а за да победят \"Ислямска държава\", което практически е постигнато. Правителството на Асад е законно признатото и ще нареди на САЩ и съюзниците им да напуснат. Когато натискът се засили, ще трябва да се оттеглим и тогава Русия ще заяви, че ни е прогонила. Освен това има и теория, че ни подмамват в капан в Сирия, където Русия и Иран са силни, а САЩ и съюзниците им - слаби, предупреждава Сийли. Всеки загинал в Сирия руски войник ще стане незабавно мъченик в Русия, а Путин ще получи карт бланш да действа по свое усмотрение във външната и вътрешната политика.\r\n\t \r\n\tЧетвърто, ако говорите със сирийците, те ще ви кажат: убиват ни със стотици с варелни бомби, каква е разликата как умираме?\r\n\t \r\n\tПето, или САЩ ще предприемат ограничени бомбардировки, като последния път, което няма да промени кой знае какво, или ще нанесат масирани удари, рискувайки въоръжен конфликт с Русия. А това е най-сериозната заплаха: в момента има опасност от война с Русия. Лидерите както в Кремъл, така и в Белия дом, изглежда разсъждават, водени от егото си. Ако бъдат извършени бомбардировки, очаквайте Русия да заплаши с военни действия и дори с ядрена война.\r\n\t \r\n\tПутин и елитът на руските сили за сигурност се държат, сякаш искат повторение на Студената война и са се подготвяли за конфликти на нови места - например в киберпространството. Те са майстори на информационната война и подривните действия.\r\n\t \r\n\tТрябва да разберем руската стратегия и да действаме, за да се защитим. Вместо това има опасност да стигнем до използване на военна сила, без да сме премислили последствията, предупреждава британският парламентарист.\r\n\t \r\n\tЗасилващи се опасения в Пентагона\r\n\t \r\n\tВчера министърът на отбраната на САЩ Джим Матис се опита да забави предстоящия удар по Сирия, като поиска повече доказателства за ролята на режима на Асад в предполагаемото химическо нападение през миналия уикенд. Това показва засилващите се опасения в Пентагона, че кампания за бомбардиране на Сирия може да доведе до по-широк конфликт между Русия, Иран и Запада, отбелязва в. \"Ню Йорк таймс\".\r\n\t \r\n\tНо въпреки предпазливостта, двама служители на министерството на отбраната на САЩ предсказаха, че ще е трудно Вашингтон да се откаже от нанасянето на въздушни удари, имайки предвид туита на президента Доналд Тръмп, че американските ракети ще полетят.\r\n\t \r\n\tВчера Матис предупреди пред Комисията по въоръжените сили на Камарата на представителите, че ответните мерки трябва да бъдат балансирани спрямо опасността \"нещата да излязат от контрол\".\r\n\t\r\n\tДействията на администрацията на Тръмп вчера показаха, че тя ще заеме по-внимателна позиция спрямо Сирия и няма да бърза, както изглеждаше първоначално, да нанася въздушни удари в отговор на предполагаемото използване на химически оръжия, пише в. \"Вашингтон пост\".\r\n\t\r\n\tВариантите пред Тръмп са ограничен удар, подобен на нанесения миналата година след друго предполагаемо нападение с химически оръжия, или по-мащабна атака. Предизвикателството пред президента на САЩ е да намери отговор, който ще изглежда твърд, без да провокира реакция, която може да доведе до по-нататъшното въвличане на Вашингтон в сирийската гражданска война, пише \"Вашингтон пост\".", "date": "2018.04.13", "title": "Употребата на химически оръжия в Сирия трябва да бъде наказана. Но как?"}
{"url": "http://www.mediapool.bg/kontrasanktsii-rusiya-shte-spira-vnosa-na-reditsa-stoki-ot-sasht-news277909.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаконопроект за ответни руски действия на американските санкции предлага да се забрани или ограничи вносът на лекарства, селскостопанска продукция и суровини от САЩ и от страните, които поддържат въведените санкции. Това съобщи в петък зам.-председателят на Държавната дума Иван Мелников, а колегата му Сергей Неверов уточни, че руснаците могат да внасят тези продукти лично за себе си, предаде онлайн изданието на в. \"Комерсант\".\r\n\tМелников добави, че законопроектът препоръчва на руското правителство и ръководителите на регионите да \"изработят механизъм за заместването на стоки и услуги от американски произход\".\r\n\tРусия може да забрани и достъпа на технологично оборудване и софтуер, произведени в САЩ и редица други страни, предаде ТАСС. Списъкът на забраните, който ще се прилага спрямо обществените поръчки и различните видове юридически лица, ще се определя от правителството.\r\n\tЗаконопроектът бе внесен от председателя на Държавната дума Вячеслав Володин и председателите на парламентарните групи.\r\n\tПредвижда се проектът да бъде обсъден от Съвета на Държавната дума на 16 април с участието на депутати от всички групи, а после - на следващото заседание на парламента. Документът упълномощава руското правителство да предприеме редица мерки от икономически и политически характер.\r\n\tЗаконопроектът предвижда забрана за внос в Русия на редица американски стоки и услуги, както и ограничаване на икономическите връзки, предаде Ройтерс. Документът предлага рестрикции за вноса на американски софтуерни и селскостопански продукти, на американски лекарства, които могат да се доставят от другаде, както и на тютюн и алкохол.\r\n\tРуските законодатели предлагат също забрана на сътрудничеството със САЩ в областта на ядрената енергетика, ракетните двигатели и самолетостроенето. Предлага се и забрана на американски фирми да участват в руски приватизационни сделки.\r\n\tНито Кремъл, нито руското правителство са изразили до момента подкрепа за мерките и не е ясно дали те ще се превърнат в закон в сегашния си вид.\r\n\tПо официални данни на руските митници през 2017 г. Русия е внесла от САЩ продукти за общо 12.5 милиарда долара. Вносът включва летателни апарати, машини, фармацевтични и химически продукти. Западни компании като \"Форд мотър\", \"Пепси\" и \"Кока Кола\" се инвестирали милиарди в създаването на производствени предприятия в Русия след разпадането на Съветския съюз.\n\n\r\n\tПрез 2014 г. Русия забрани вноса на редица хранителни стоки от западни страни в отговор на наложените й международни санкции заради конфликта в Украйна.\r\n\tВ началото на април т.г. САЩ разшириха санкциите срещу Русия. В списъка попаднаха 38 руски компании, политици и бизнесмени.\r\n\tВодачът на Либералнодемократическата партия Владимир Жириновски каза, че в проектът предлага да се забрани достъпа в Русия на много американски граждани. Ще бъде въведен списък, забраняващ достъп в Русия на граждани на САЩ и ще бъде прекратена дейността в Русия на американци, които може да са и специалисти с висока квалификация, а всички списъци ще се определят от правителството, допълни той.\r\n\tСтава дума за ответна мярка срещу \"предизвикателствата на САЩ, на техни длъжностни лица, изразени в недружелюбни и неконструктивни действия, налагане на санкции и на Руската федерация като цяло, и на нейни граждани и юридически лица\", каза председателят на парламента Володин пред журналисти, цитиран от ТАСС.\r\n\tНеведнъж сме обсъждали недружелюбните действия по отношение на нашата страна, посочвайки, че трябва да отговорим на наглото поведение от страна на САЩ и създаването на спънки в работата на руския бизнес, добави той.", "date": "2018.04.13", "title": "Контрасанкции: Русия ще спира вноса на редица стоки от САЩ"}
{"url": "http://www.mediapool.bg/distsiplinarka-za-14-dushi-zaradi-byagstvoto-ot-zatvora-news277911.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧетиринадесет души, сред които и един от заместник-директорите на Централния софийски затвор, ще са обект на дисциплинарна проверка заради бягството на двамата рецидивисти Владимир Пелов и Радослав Колев в началото на април. До два месеца ще стане ясно дали  ще има наказания, съобщи заместник-правосъдният министър Николай Проданов в петък пред БНР.\r\n\tПо-късно заключенията от доклада на специално създадената работна група  бяха представени пред журналисти. Според данните все още няма яснота кой е внесъл оръжието, използвано от Пелов по време на бягството, както и дали сред работещите в затвора има някой, който му е съдействал.\r\n\tДокладът показва, че бягството е подготвено старателно, като двамата затворници са наблюдавали внимателно какво правят надзирателите и проблемните места в охраната на затвора. Те са вървели заедно до момента на атаката, прикривайки оръжията си. Пазарували са от лавката, вероятно с цел прикритие, след което отиват към мястото за престой на открито.\r\n\t \r\n\tБягството е започнало от мястото за получаване на пратки, което е най-слабото място за охрана в затвора. На двамата затворници преди това не е правен личен обиск и престърсване на багажа.\r\n\t \n\n\r\n\t\"Съответните длъжностни лица са били наясно с високата обществена опасност, която представляват двамата затворници\", заяви Проданов.\r\n\t \r\n\tРезултатите от инспекцията след двойното бягство показват само, че има слабости в действията на надзирателите, които са били на работа в деня на инцидента.\r\n\t\"Документът представя механизма, по който е извършено бягството – тоест какви са последователните крачки на двамата престъпници, така че от спалното помещение най-накрая да се озоват на свобода. И разбира се, е концентриран и върху недостатъците в организацията и върху човешките грешки, които са способствали за това бягство\", каза Проданов, като призна, че има грешки от страна на надзорно-охранителния състав.\r\n\t\"Правила има, мисля, предостатъчно – на всеки един пост например в затвора има една специална инструкция, в която е казано какви са правата и задълженията на конкретния постови надзирател./.../ Вероятно част от тези задължения обаче не са изпълнени. Някои от тях може би не са изпълнени както трябва и тук можем да направим връзка може би с липсата на опит нашите служители, може би и с проблеми в тяхната подготовка\", допълни той.\r\n\tПроданов уточни, че става въпрос за млади хора, които са били на смяна в затвора по време на бягството.\r\n\t\"В доклада са посочени конкретни имена на служители, които според комисията са допуснали грешки в своята работа. Комисията излиза с предложение спрямо тези наши служители да се заведат дисциплинарни производства. Аз мисля, че не бива да правим публични все още техните имена. Нека да се заведат дисциплинарните производства, нека да се види конкретно кой какво е правил и какво не е правил – тоест действие – бездействие и когато се стигне до някакъв край на дисциплинарните производства, тогава бихме могли да оповестим и конкретните имена\", каза още зам.-министърът.\r\n\t\"Огнестрелното оръжие е проникнало, разбира се, отвън... по някакъв канал и за известен период от време то е било някъде укривано. В последния момент – тоест в деня на бягството, то е било в спалното помещение\", разказа Проданов.\r\n\tЗа използваното при бягството хладно оръжие вариантите са още по-многобройни, защото такова може и да се изработи и ние до момента не сме наясно дали това е фабричен нож или самоделка, каза той. \"Но това не е толкова важно, важно е как е могло огнестрелно оръжие да попадне в ръцете на престъпник, при положение че нашите надзиратели носят службата в затвора не само без оръжие, но те нямат у себе си белезници, нямат и палки, всъщност нямат нищо\", коментира Проданов.\r\n\tТой обясни още, че в повечето страни по света огнестрелно оръжие вътре на територията на затворите не се носи. \"Тъй като съотношението между затворниците и надзирателите във всеки затвор е в полза на затворниците, разбира се – тоест може да се стигне до ситуация, при която по чисто физически път неколцина затворници да нападнат надзирател, да му вземат оръжието и по този начин да се въоръжат. По друг начин стои въпросът с помощните средства. Аз и досега си мисля, че не би било зле нашите служители на територията на затвора да имат и белезници в себе си, да имат и палки, и да ги носят постоянно. Тук обаче има съображения, свързани с достойнството, с честта на лишените от свобода. А що се отнася до някои по-усъвършенствани помощни средства, там основният проблем е тяхната висока цена – така нареченият \"тейзър\" струва  4000 лева заедно с необходимите допълнения. Към настоящия момент се оказва, че има по едно такова оръжие във всеки един от 12-те затвора у нас\", разказа още Плоданов.\r\n\tЗаместник-министърът каза още, че в по-голямата част от Централния затвор има видеонаблюдение, като има и места, като килиите, където такова наблюдение няма.\r\n\t\"Не трябва да изпадаме в такъв технически фундаментализъм, защото ролята на техниката е донякъде – ако го няма човешкият фактор, техниката си остава една купчина желязо\", смята той.", "date": "2018.04.13", "title": "Дисциплинарка за 14 души заради бягството от затвора"}
{"url": "http://www.mediapool.bg/ep-pokani-ofitsialno-zukarbarg-na-izslushvane-v-strasburg-idnata-sedmitsa-news277913.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският парламент е поканил официално изпълнителния директор на Фейсбук Марк Зукърбърг да свидетелства пред няколко парламентарни комисии в Страсбург следващата седмица. Това съобщи говорител на институцията.\r\n\tНезависимо дали поканата бъде приета, ЕП ще обсъди на пленарната си сесия случая с изтичането на данни от социалната мрежа към \"Кембридж аналитика\". Не се предвижда приемането на резолюция по този въпрос, уточни говорителят.\r\n\tПо-рано тази седмица Зукърбърг премина двудневно изслушване в Сената и Конгреса на САЩ. Той призна, че предоставянето на личните данни на милиони потребители на външно дружество е било грешка с неясни последици.", "date": "2018.04.13", "title": "ЕП покани официално Зукърбърг на изслушване в Страсбург идната седмица"}
{"url": "http://www.mediapool.bg/razhodite-za-internet-na-neshtata-v-tsie-shte-dostignat-112-mlrd-dolara-news277914.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазходите за Интернет на нещата (IoT) в Централна и Източна Европа се очаква да достигнат 11.2 млрд. долара през 2018 г. Това е ръст от 15.5% спрямо предходната година, сочат данните на международната анализаторска компания Ай Ди Си (IDC), обявени в петък.\r\n\tСпоред експертите, трите сектора, които ще инвестират най-много в IoT, са производство (2.2 млрд. долара), транспорт (1.6 млрд. долара) и комунални услуги (1.2 млрд. долара). Потребителският пазар на Интернет на нещата също се очаква да има сериозен ръст и да достигне 1.2 млрд. долара през 2018 г. Основен двигател на тази тенденция ще бъдат умните устройства, сигурността, автоматизацията и роботизацията при умните домове.\r\n\t\"IoT навлиза осезаемо в нашия живот. Ако до преди три-четири години говорихме само за \"умни телефони“, то сега вече домът ни е \"умен,“ колата ни е \"умна“, градът ни е \"умен“. Интернет на нещата се превръща в задължително условие за успешен бизнес. Компании от различни сектори – от ИТ до здравеопазване и земеделие инвестират в IoT\", коментира Албена Спасова, председател на УС на Международната академия за обучение по киберразследвания.\r\n\tРазнообразните възможности и предизвикателствата на IoT ще бъде обсъждано на 15 май в София по време на, организиран от академията с подкрепата на партньорите: IDC България, VMWare, HPE, БАИТ, Аутомотив Клъстър България, фондация „ЛИБРе“, Dev.bg, фонда Eleven Ventures и др.\r\n\tВъв форума ще участват лектори от водещи компании, които ще представят различните аспекти на екосистемата Интернет на нещата – умен транспорт и градове, разработване на Интернет на нещата, свързана индустрия, Интернет на нещата за потребителите, иновации и технологии и сигурност и защита на личните данни.\r\n\t\"С този форум искаме да повдигнем завесата и да покажем разнообразните възможности, които IoT дава, и предизвикателствата, пред които ни изправя\", заяви още Албена Спасова, цитирана в съобщението.\r\n\tТя допълва, че в редица държави Интернет на нещата е приоритет не само на местната управа, но е и държавна стратегия. Европейската комисия също инвестира в областта. У нас има много компании, които разработват и внедряват IoT, добри практики има и на общинско ниво.\r\n\tIoT Adventure Forum 2018 ще обяви и награди за най-добрите проекти, решения и компании в областта на Интернет на нещата в категориите: Умен град; Интернет на нещата за бизнеса;\r\n\tИнтернет на нещата за потребителите; Интернет на нещата стартъп и специална награда Интернет на нещата за обществото\r\n\tКонкурсът е отворен за кандидатури до 30 април 2018 г., 18:00 ч. Експертен съвет, състоящ се от IoT стратези, ще определи победителите. Те ще бъдат обявени по време на официална церемония, която ще се проведе на 15 май като част от IoT Adventure Forum 2018.", "date": "2018.04.13", "title": "Разходите за Интернет на нещата в ЦИЕ ще достигнат 11.2 млрд. долара"}
{"url": "http://www.mediapool.bg/karakachanov-preporacha-da-se-izbyagvat-voenni-udari-v-siriya-news277915.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНикой не е искал от България политическа подкрепа или въздушни коридори и логистика във връзка с ескалацията на напрежението в Сирия, съобщи вицепремиерът и военен министър Красимир Каракачанов в петък.\r\n\t \r\n\t\"Към момента, в който разговаряме, подобни искания не са постъпвали - нито в Министерството на отбраната, нито доколкото ми е известно, поне до снощи, в Министерството на външните работи, каза Каракачанов.\r\n\t \r\n\tСедмица след предполагаемата атака с химическо оръжие в сирийския град Дума американският президент Доналд Тръмп и западните му съюзници обмислят дали да отговорят с удар по Сирия. Според медицински източници жертвите на химическата атака в Дума са били десетки.\n\n\r\n\t \r\n\tКаракачанов коментира, че най-добрият вариант е \"да се търси разумния и мирен компромис\".  Според него \"с военни удари не се решават проблеми, особено в такава ситуация с продължаващия от няколко години конфликт в Сирия\".\r\n\t \r\n\tПодобна в момента е и позицията на Москва, която призова Запада да се въздържа от военни удари срещу цели на режима в Сирия, който се ползва с нейната подкрепа. \r\n\t \r\n\tНа въпрос какви са прогнозите на военното разузнаване за развитието на ситуацията в Сирия министърът на отбраната коментира, че както винаги има няколко сценария. \r\n\t \r\n\t\"Единият е това, което забелязваме от снощи и от тази сутрин - леко смекчаване на тона между САЩ и Русия. Има и сценарий, при който може да се стигне до вариант на нанасяне на удари или впоследствие активизиране и на сирийски или евентуално на руски ПВО\", каза  военният министър. \r\n\t \r\n\tТой съобщи още, че засега няма промяна в плановете за подготовка на армията заради изменената ситуация около Сирия в района на Близкия изток. \r\n\t \r\n\t\"Ако чакаме само заради изменението на ситуацията някъде по света да се подготвяме, значи сме много \"боси\". Армията има своите планове, по които работи, подготовката си тече регулярно, не заради това, че някъде има някаква ситуация, а заради това, че някъде може да възникне такава\", каза Каракачанов.\r\n\t \r\n\tПо думите му армията не е институция, която трябва да реагира като \"пожарна команда\", а се подготвя според утвърдените за годината планове.\r\n\t \r\n\tКаракачанов коментира, че членството в НАТО ни осигурява сигурност, но ние не можем да бъдем фактор без свои способности в този съюз.\r\n\t \r\n\tПублична тайна е че заради технологичния и кадровия срив в армията България от години е предимно консуматор на сигурност в Алианса. \r\n\t \r\n\t\"Ако искаме да бъдем уважавани като армия и като партньори, уважавани като държава, трябва да се стремим да изградим онази армия, която ще може да изпълнява задълженията си и ще бъде уважаван член на пакта. Армия, която ще респектира потенциалните фактори, които застрашават нашата национална сигурност и териториална цялост\", заяви Каракакчанов, който участва в отбелязването на 106-тата годишнина от създаването на Военната академия \"Г. С. Раковски\".", "date": "2018.04.13", "title": "Каракачанов препоръча да се избягват военни удари в Сирия"}
{"url": "http://www.mediapool.bg/pompeio-vremenata-na-meka-politika-spryamo-ruska-agresiya-otminaha-news277916.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия продължава да действа агресивно, поощрена от продължилата години наред мека политика на САЩ спрямо тази агресия, но това време вече свърши, каза снощи номинираният за държавен секретар на САЩ Майк Помпейо пред сенатската комисия по външните работи, която разглежда неговата кандидатура за шеф на американската дипломация.\r\n\t\r\n\tТой припомни, че стратегията за националната сигурност на президента Доналд Тръмп определя Русия като заплаха за САЩ, като в същото време посочи, че и дипломацията с Москва трябва да продължи.\r\n\t \r\n\t\"Ние продължаваме да укрепваме нашите въоръжени сили и да обновяваме възпиращия си ядрен арсенал. Наложихме строги санкции (на Русия) и изгонихме повече руски дипломати и разузнавачи от САЩ, отколкото когато и да било след Студената война\", каза кандидатът за държавен секретар.\r\n\t \r\n\t\"Ако моята кандидатура бъде утвърдена, то позволете да ви уверя, че сегашната американска администрация ще продължи, както правеше това през последните 15 месеца, да предприема реални действия, за да дава отпор на (Москва), да \"презареди\" отношенията на възпиране спрямо Русия\", подчерта Помпейо, който все още е директор на ЦРУ.\r\n\t \r\n\tТой каза, че Китай днес представлява стратегическо предизвикателство за САЩ, но Вашингтон трябва да работи с Пекин в сферите, където е необходимо, и да намери точките за сътрудничество с него, \"които имат смисъл за Америка\". \"А там, където няма (такива точки), ще можем да им се противопоставяме\", добави Помпейо.\r\n\t \n\n\r\n\tТой изрази признателност на Китай за подкрепата му в оказване на натиск върху Северна Корея, но настоя, че \"Пекин трябва да направи повече\" в тази посока.\r\n\t \r\n\tГоворейки за предстоящата среща между Тръмп и севернокорейския лидер Ким Чен-ун, той посочи, че администрацията няма да повтори грешките от миналото и каза, че Тръмп \"не е човек, който ще играе игрички на масата за преговори\".\r\n\t \r\n\tПомпейо заяви, че \"никой не си прави илюзии, че планираната среща на върха САЩ-Северна Корея\" може да постигне изчерпателно споразумение за денуклеаризацията на Севера. Той обаче допълни, че среща между Тръмп и севернокорейския лидер може да постави условията, за да се реши дали може да бъде постигнато споразумение.\r\n\t \r\n\tПомпейо допълни, че е оптимист, че тази среща може да \"установи курса за постигане на дипломатически резултат, от който Америка и останалата част от света отчаяно се нуждаят\".\r\n\t \r\n\tЗа Северна Корея Помпейо каза още, че никога не е защитавал идеята за смяна на режима в тази страна. Той каза, че администрацията има отговорността да попречи на севернокорейския лидер Ким Чен-ун да може да заплашва САЩ с ядрено оръжие, но допълни, че никога не се е застъпвал за смяна на режима. Помпейо припомни, че ролята му на дипломат е да избягва конфронтацията.\r\n\t \r\n\tПомпейо обясни близките си отношения с президента Тръмп с това, че е свършил добра работа в ЦРУ, което е убедило президента, че има нужда от такава ценна помощ и може да разчита на агенцията.\r\n\t \r\n\t\"Възнамерявам да действам така и в Държавния департамент, за да играе той централна роля в реализирането на политиката на президента и за националната сигурност на САЩ\", подчерта Помпейо, цитиран от Асошиейтед прес. Той увери, че гласът на американските дипломати отново ще се чува и ще бъде уважаван в администрацията.\r\n\t \r\n\tПомпейо увери, че бързо ще запълни многото вакантни места в новото си ведомство, които неговият предшественик Рекс Тилърсън месеци наред държеше незаети и което предизвикваше силно недоволство и в департамента, и в средите, определящи външната политика на САЩ.\r\n\t \r\n\tПомпейо разкри пред сенаторите, че е бил интервюиран от специалния съветник Робърт Мълър във връзка с неговото разследване за руската намеса в президентските избори на САЩ през 2016 г. Интервюто е било поискано от Мълър и \"аз сътрудничих\", каза лаконично той, без да разкрие за какво е бил разговорът, защото според него не е добре да се говори публично, докато трае разследването. Той не отговори дали екипът на Мълър го е помолил да не разгласява съдържанието на разговора.\r\n\t \r\n\tКандидатът за държавен секретар отказа да обсъжда пред сенаторите подробности за \"частните разговори\" с Тръмп, когато бе попитан дали президентът е разговарял с него за руското разследване. Добави обаче, че президентът никога не е искал от него да направи нещо нередно.\r\n\t \r\n\tПомпейо засегна и темата за иранската ядрена сделка. Той увери, че иска да подобри споразумението и каза, че това е целта, поставена от Тръмп. Пред сенаторите Помпейо отказа да отговори с \"да\" или с \"не\" дали ще пледира за изтегляне на САЩ от споразумението в случай на провал на преговорите с европейските страни относно неговото подобряване.\r\n\t \r\n\tПо темата Сирия той каза, че около 200 руски наемници са били убити там през февруари при американски въздушни удари по силите, подкрепящи сирийския режим. Това е най-голямата подобна цифра, посочвана досега от американската администрация, отбелязва Франс прес.\r\n\t \r\n\tНа 7 февруари Вашингтон обяви, че е убил при въздушни удари най-малко 100 бойци на режима в региона на Дейр аз Зур в отговор на атака срещу генералния щаб на сирийските кюрдски и арабски бойци, подкрепяни от САЩ. Тогава се твърдеше, че руски наемници са били част от убитите.", "date": "2018.04.13", "title": "Помпейо: Времената на мека политика спрямо руска агресия отминаха"}
{"url": "http://www.mediapool.bg/skoro-mozhe-da-nyama-koi-da-marshiruva-pred-prezidentstvoto-news277917.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдин от церемониалните символи на държавата - Националната гвардейска част - от години е в затруднено положение заради липсата на кадри и засега няма перспектива проблемите там да се решат.\r\n\t \r\n\tСпоред източници на Меdiapool незаети са около 40% от местата и гвардейците вече са силно затруднени да изпълняват задълженията си в официалните церемонии и военни ритуали.\r\n\t \r\n\tВ отчаян опит да намери кандидати МО вдига допълнителните пари, които гвардейците получават за специфични условия на труд.\n\n\r\n\t \r\n\tВместо 100 лв. месечно към заплатите си войниците ще вземат 200, за сержантите парите скачат от 60 също на 200, а за офицерите – от 30 на 100. Очаква се промяната да влезе в сила до месец.\r\n\t \r\n\tСлужбата на гвардейците е една от най-тежките в армията – тренира се всекидневно и се поема свръхнатоварване. Кандидати няма от години.\r\n\t \r\n\tГвардейците трябва да отговарят на специфични условия.\r\n\t \r\n\tТрябва да са високи между 175 и 185 см, да са в добро физическо състояние, да нямат белези или татуировки по видимите части на тялото. В гвардейската част се влиза с изпит за физическа подготовка и тест за интелигентност.\r\n\t \r\n\tВ опит да намерят повече кандидати военните се принудиха дори да намалят изискванията си, но въпросът още не е решен.\r\n\t \r\n\tОсновната причина е ниското заплащане. Въпреки повишението на заплатите тази година, в момента военните започват с начална заплата от 680 лева.\r\n\t \r\n\tВ цялата армия не достигат повече от 5000 души. И ако се спазва практиката реалните резултати да са малко по-лоши от официалните, картината става още по-мрачна.\r\n\t \r\n\tСпоред данни на МО за тази година има предвидени средства за обявяване на конкурси за 1300 вакантни длъжности. Дори и в МО обаче са скептични, че ще се намерят достатъчно кандидати.\r\n\t \r\n\tНа този фон военният министър се надява да реши проблема, като реализира спорната си идея за доброволна казарма.", "date": "2018.04.13", "title": "Скоро може да няма кой да марширува пред президентството"}
{"url": "http://www.mediapool.bg/liderite-na-golemite-politicheski-partii-v-italiya-izraziha-podkrepa-za-nato-news277918.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталианският президент Серджо Матарела получи уверения от лидерите на основните политически партии в пълната им подкрепа за НАТО, след като кризата в Сирия извади наяве пропуквания в традиционно прозападната позиция на Италия, предаде Ройтерс.\r\n\t \r\n\tЛидерите на партиите от целия политически спектър изразиха подкрепа за НАТО, но наред с това заявиха, че Италия не бива да участва в каквито и да било военни действия срещу Сирия след обвиненията, че силите на президента Башар Асад са атакували с отровен газ град под контрола на бунтовниците миналата седмица.\r\n\t \r\n\tМатарела се опитва да състави коалиционно правителство след изборите през март, на което не бе излъчено ясно парламентарно мнозинство.\r\n\t \r\n\tВъпреки че Италия традиционно е един от най-лоялните съюзници на Вашингтон, две от партиите, които се представиха убедително на изборите - крайнодясната Лига и антисистемното Движение 5 звезди, се обявиха за затопляне на отношенията с Русия.\r\n\t \r\n\t\"Потвърждавам, че намерението ни е да поддържаме близки отношения с нашите съюзници\", заяви пред журналисти водачът на Движение 5 звезди Луиджи ди Майо. \"Ясно е обаче, че войната в Сирия няма да бъде прекратена с военна победа, а с дипломация\", добави той.\r\n\t \n\n\r\n\tЛидерът на Лига Матео Салвини каза, че Италия има задължението да бъде лоялна към НАТО, но отново заяви: \"Ние сме твърдо против каквито и да било едностранни действия в Сирия\".", "date": "2018.04.13", "title": "Лидерите на големите политически партии в Италия изразиха подкрепа за НАТО"}
{"url": "http://www.mediapool.bg/velikobritaniya-e-izvarshila-efektivna-kiberataka-sreshtu-islyamska-darzhava-news277919.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВеликобритания е извършила \"голяма нападателна кибер кампания\" срещу \"Ислямска държава\", обяви директорът на Правителствената централа за комуникации (Government Communications Headquarters - GCHQ), цитиран от Би Би Си.\r\n\t \r\n\tСпоред Джереми Флеминг, който е бивш агент на МИ5, резултатът от офанзивата е с \"широк обхват\" и тя е намалила възможностите на групировката да координира атаките си и да разпространява пропаганда.\r\n\t \r\n\tВ публична реч в Манчестър пред конференция по кибернетична сигурност той каза, че операцията е \"прекалено деликатна, за да бъде обсъждана\", но е показала колко ефективна може да бъде една насочена кибератака.\r\n\t \r\n\tШефът на GCHQ отправи критики към Русия заради нейното, по думите му, \"недопустимо кибер поведение\", което е \"растяща заплаха\" за Обединеното кралство и неговите съюзници.\n\n\r\n\t \r\n\tТой спомена безразборните атаки с вируса NotPetya срещу Украйна, който после се разпространи по света. Впоследствие Лондон и Вашингтон обвиниха за това кибернападение руски военни, което Москва отрече.\r\n\t \r\n\tСпоред Флеминг руснаците не играят по правилата, като \"замъгляват границите между престъпните и държавните действия\", предаде Би Би Си.", "date": "2018.04.13", "title": "Великобритания е извършила ефективна кибератака срещу \"Ислямска държава\""}
{"url": "http://www.mediapool.bg/cheshkiyat-premier-andrei-babish-nyama-da-pregovarya-za-podkrepa-na-krainata-desnitsa-news277920.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвижението АНО на чешкия премиер Андрей Бабиш обяви, че няма да преговаря с крайната десница за подкрепа за съставяне на ново правителство и прекратяване на политическата криза в Чехия, предаде Франс прес.\r\n\t \r\n\tДвижението АНО, което спечели 78 от общо 200 депутатски места на парламентарните избори през октомври, ще поднови преговорите със социалдемократите.\r\n\t \r\n\t\"Ръководството на АНО даде мандат на преговорния екип да поднови преговорите със социалдемократите\", написа Бабиш в Туитър.\r\n\t \r\n\t\"Тъй като АНО иска да поднови преговорите с нас, ще се радваме да чуем техните идеи. Социалдемократите са готови за сериозни преговори в интерес на страната и народа й\", заяви в Туитър лидерът на Социалдемократическата партия Ян Хамачек.\r\n\t \r\n\tПремиерът не обясни защо се отказва от преговори с крайната десница, която е открито антиевропейска и антимюсюлманска.\r\n\t \n\n\r\n\tНезависимият политически анализатор Иржи Пехе заяви, че Бабиш не бива да попада \"в капана на правителство на малцинството с подкрепата на крайната десница, която има много лоша репутация\". Западните медии я наричат неонацистка партия и това ще съсипе репутацията на Бабиш в чужбина, добави той.\r\n\t \r\n\tСлед провала на преговорите със социалдемократите миналата седмица, Бабиш поиска помощта на президента Милош Земан за преодоляване на безизходицата. Земан го посъветва да преговаря с комунистите и крайната десница.\r\n\t \r\n\tКоалиционно правителство между АНО и социалдемократите ще се нуждае от подкрепата на комунистите, за да разполага с парламентарно мнозинство, отбелязва АФП.", "date": "2018.04.13", "title": "Чешкият премиер Андрей Бабиш няма да преговаря за подкрепа на крайната десница"}
{"url": "http://www.mediapool.bg/targovskata-voina-na-tramp-tlaska-evropa-kam-kitai-news277922.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТърговската война между САЩ и Китай изправя Европейския съюз пред дилема: дали най-големият в света търговски блок трябва да избере страна? И ако да, коя?\r\n\tНа теория САЩ е по-естественият съюзник на Европа: Сътрудничили са си тясно след края на Втората световна война, изграждайки многостранни институции, които сега са заплашени.\r\n\t \r\n\tПри все това обаче безотговорният подход на Тръмп към търговската дипломация рискува да тласне ЕС в обятията на Китай. Главният стратегически интерес на ЕС в тази битка е да осигури оцеляването на многостранната търговска рамка, включително Световната търговска организация. В момента това притеснение се споделя повече от Пекин, отколкото от Вашингтон.\r\n\t \r\n\tВ много отношения САЩ и ЕС са в сходна позиция спрямо Китай. И двете икономики са нетни вносители: търговският дефицит възлиза съответно на 351 милиарда долара и 178 милиарда долара по данни на Блумбърг. Разбира се, до известна степен търговският дефицит отразява различните етапи на развитие на тези страни - голяма част от производството се изнесе в Китай заради по-ниското заплащане, а местното потребление едва неотдавна започна да се повишава. Дори да вземем предвид различните етапи на развитие, западните страни отдавна се жалват, че Пекин нечестно субсидира местната си промишленост.\r\n\t \n\n\r\n\tНапример големите конгломерати се радват на субсидирани кредити от китайските държавни банки, което им дава несправедливо преимущество и дори така изкуствено се поддържат живи някои компании. По въпроса за стоманата, която е обект на някои от митата на Тръмп, САЩ и ЕС са на мнение, че Китай трябва да направи повече за намаляване на свръхкапацитетите си.\r\n\t \r\n\tВашингтон и Брюксел споделят и опасения, свързани с политиката на трансфер на технологии. Те обвиняват Пекин, че се опитва да присвои незаконно интелектуална собственост, като например придобива западни високотехнологични компании. Това бе оправданието на Тръмп, когато представи миналата седмица митата върху около 50 милиарда долара годишен внос от Китай. САЩ също така започнаха дело в СТО, към което ЕС и Япония се присъединиха.\r\n\t\r\n\tМакар ЕС и САЩ да са естествени партньори в пренаписването на правилата на световната търговия с Китай, в същото време стратегията на Тръмп крие опасност да лиши Вашингтон от стратегически съюзник. Президентът неколкократно е критикувал ЕС за търговската му политика, която според него, е \"много нечестна\" към САЩ. Тръмп направи изключение за ЕС от митата си върху стоманата и алуминия едва в последната минута. Освен това изключването на евросъюза е временно, тъй като Тръмп се опитва да окаже натиск върху европейските страни за отстъпки в области в търговията - това не е точно отношението, което ЕС очаква от приятел.\r\n\t \r\n\tНай-важното - американската администрация проявява презрение към многонационалната търговска система, за чието създаване има принос. В петък Тръмп заяви, че СТО е нечестна към САЩ. Предложените от него мита опънаха рамката на СТО до краен предел - налагането на митата върху стоманата и алуминия бяха оправдани с рядко използваното изключение за защита на националната сигурност.\r\n\t \r\n\tКитай пък се опитва да се придържа към правилата на многостранната търговия. Президентът Си Цзинпин многократно представя Китай като решителен защитник на глобализацията, включително с една историческа реч на Световния икономически форум в Давос миналата година. Сега Китай внесе иск срещу американските мита в СТО - знак, че Пекин има желание да запази съществуващия механизъм за уреждане на споровете. Тази позиция съвпада с позицията на ЕС, която е против страните да действат индивидуално, когато става въпрос за търговски спорове. Миналата година европейският комисар за търговията Сесилия Малмстрьом сравни света без СТО с Дивия Запад.\r\n\t \r\n\tУхажването на ЕС от Пекин се засили напоследък. Чжан Мин, китайският посланик в ЕС, писа миналата седмица, че \"Китай и ЕС, като големи членове на СТО и всеобхватни стратегически партньори, трябва да имат ясна позиция срещу протекционизма.\" Това понамирисва на двуличие, но е всичко, на което ЕС може да разчита на този етап.\r\n\t \r\n\tИма много области, в които са възможни единни действия на ЕС и Китай: Пекин търси стратегически партньори за инициативата си \"Един пояс, един път\" - стратегия за развитие, целяща изграждането на по-добра инфраструктура между Азия, Европа и Африка. Няколко страни, включително Франция и Германия, изразиха първоначален интерес към проекта, който би могъл да се засили.\r\n\t \r\n\tОсвен това европейските страни биха могли да вземат по-активна роля в Азиатската инфраструктурна инвестиционна банка - китайската банка за развитие, която цели да подкрепя изграждането на инфраструктура в Азиатско-тихоокеанския регион. САЩ не се присъединиха към тази инициатива, тъй като я възприемат като конкуренция за Международния валутен фонд и Световната банка. Повечето европейски страни вече взеха участие и биха могли да инвестират повече.\r\n\t \r\n\tДалеч сме все още, разбира се, от това да станем свидетели как ЕС прави рязък завой настрани от САЩ и се насочва към Китай. ЕС все още има доста резерви към търговската политика на Пекин, като няма много признаци, че тези резерви ще изчезнат. От защитата на либералната демокрация до широките приоритети във външната политика - в трансатлантическата връзка има много.\r\n\t \r\n\tТръмп обаче рискува бързо да изразходи огромните резерви на доверие и влияние, които САЩ са изградили спрямо Европа след войната. Това би могло да нанесе също толкова големи щети, колкото митата на Тръмп за американската и световната икономика.", "date": "2018.04.13", "title": "Търговската война на Тръмп тласка Европа към Китай"}
{"url": "http://www.mediapool.bg/roiters-varshava-pravi-otstapki-ot-sadebnata-si-reforma-za-da-uspokoi-es-news277923.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДолната камара на полския парламент одобри промени в съдебната реформа в опит да успокои безпокойството на Европейския съюз, че върховенството на закона в Полша може да бъде отслабено, предаде Ройтерс.\r\n\t \r\n\tСлед двегодишна конфронтация между Полша и по-либералните страни основателки на ЕС полските управляващи се съгласиха да направят някои отстъпки по отношение на съдебната реформа.\r\n\t \r\n\tЕвропейската комисия даде сигнал, че много скоро може да бъде постигнато споразумение.\r\n\t \r\n\tТова означава, че ЕС е готов да свали от дневния ред заплахата за наказване на Полша чрез процедура, при която може да се стигне до временно отнемане на правото й на глас в общността.\r\n\t \n\n\r\n\tПолша също така може да понесе загуби, защото някои страни членки настояват предоставянето на финансиране от ЕС в бъдеще да бъде в зависимост от зачитането на демократичните ценности като върховенство на закона и съдебна независимост.\r\n\t \r\n\tПървият председател на полския Върховен съд Малгожата Герсдорф обаче каза, че предложените от управляващата партия \"Право и справедливост\" отстъпки са \"илюзорни\".\r\n\t \r\n\t\"Предложените промени . . . не служат на целта за уреждане на продължаващия спор за върховенството на закона. Не засягат най-спорните въпроси\", заяви тя.\r\n\t \r\n\tОчаква се в петък горната камара на парламента да одобри новите правила. След това президентът Анджей Дуда има три седмици, за да ги подпише или да им наложи вето.\r\n\t \r\n\tПартията \"Право и справедливост\" смята промените в съдебната система за основен елемент в програмата й за реформи. Според управляващите реформата е от решаващо значение за това да направи съдилищата по-ефективни и справедливи.\r\n\t \r\n\tПолският външен министър Яцек Чапутович каза, че същността на реформата няма да се промени.\r\n\t \r\n\t\"Право и справедливост\" обаче иска да затопли отношенията с Брюксел преди поредица от избори тази и следващата година.", "date": "2018.04.13", "title": "Ройтерс: Варшава прави отстъпки от съдебната си реформа, за да успокои ЕС"}
{"url": "http://www.mediapool.bg/germanskata-politsiya-zastrelya-afganistanski-bezhanets-napadnal-chovek-do-hlebarnitsa-news277912.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъоръжен млад афганистански бежанец нападна и рани тежко човек рано сутринта пред хлебарница в германския град Фулда, в централната провинция Хесен, и беше застрелян от полицаи, съобщиха властите, цитирани от Франс прес.\r\n\t \r\n\tСпоред говорител на прокуратурата във Фулда, 19-годишният младеж е нападнал доставчик на хлебарницата в западната част на града с камъни и палка около 4.20 ч., преди отварянето на магазина.\r\n\t \r\n\tМотивите на нападателя, който бил настанен в център за бежанци наблизо, остават неясни. Според властите няма данни той да е действал по политически причини.\r\n\t \r\n\tМладият мъж първо нападнал шофьора на бус за доставки, после разбил витрината на магазина и накраяь хвърлял камъни срещу полицаите, пристигнали на мястото. Служителите на реда са го застреляли при обстоятелства, които още не са изяснени. На сегашния етап на разследването е ясно, че поне един полицай е използвал оръжие и са били произведени три изстрела, уточни говорителят на прокуратурата.", "date": "2018.04.13", "title": "Германската полиция застреля афганистански бежанец, нападнал човек до хлебарница"}
{"url": "http://www.mediapool.bg/predstaviteli-na-germaniya-i-ispaniya-obsadiha-kazusa-s-puchdemon-news277939.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГермански и испански официални лица са се срещнали в Хага, за да обсъдят случая на бившия каталунски лидер Карлес Пучдемон, за чието екстрадиране настоява Испания, предаде ДПА.\r\n\t \r\n\tСрещата е продължила до късно снощи в сградата на юридическата служба на ЕС - \"Евроджъст\" и е имала за цел единствено размяна на информация по сложния казус на сепаратисткия лидер.\r\n\t \r\n\tПучдемон бе арестуван по искане на испанските власти в северната германска провинция Шлезвиг-Холщайн на връщане от Финландия към Белгия, където бе избягал, за да избегне арест от испанската полиция по обвинения в бунт и злоупотреба с публични средства във връзка с референдума за независимост на Каталуния.\r\n\t \r\n\tПрокуратурата на Шлезвиг-Холщайн може да оспори решението на съда на провинцията, че обвинението в бунт е недостатъчно основание за екстрадиция на Пучдемон.\r\n\t \r\n\tСъдът обаче реши, че другото обвинение срещу Пучдемон - в злоупотреба с публични средства, може да бъде достатъчно основание той да бъде върнат в Испания.\r\n\t \n\n\r\n\tВ момента Пучдемон се намира в Берлин и трябва да се подписва в местната полиция всяка седмица.", "date": "2018.04.13", "title": "Представители на Германия и Испания обсъдиха казуса с Пучдемон"}
{"url": "http://www.mediapool.bg/nad-1200-politsai-izdirvat-izbyagal-ot-zatvora-kradets-v-yaponiya-news277941.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 1200 полицаи в Япония участват в издирването на избягал от затвора крадец, предаде Франс прес.\r\n\t \r\n\tДвадесет и седем годишният затворник Тацума Хирао успял да се измъкне от затвора Мацуяма в град Имабари в Югозападна Япония в неделя вечерта.\r\n\t \r\n\tВ затвора се позволявало свободно придвижване на задържаните между отделните помещения. Камери за видеонаблюдение запечатали момента, в който затворникът Хирао успял да избяга от спалното помещение на затвора.\r\n\t \r\n\t\"Доверяваме се на затворниците, смятайки, че те са способни да контролират желанието си за бягство\", каза Муцухиро Каваучи от ръководството на затвора. Той допълни, че откакто затворът е бил открит през 1961 г., от него са избягали 21 затворници.\r\n\t \r\n\tСлед бягството на Тацума Хирао била открадната и кола, която после била намерена на остров Мукаишима на 10 километра от мястото на кражбата. Твърди се, че затворникът откраднал мобилен телефон, чорапи и чифт сандали. Жител на острова казва, че е намерил бележка, в която пишело: \"Взимам назаем колата ви, но няма да я повредя\".", "date": "2018.04.13", "title": "Над 1200 полицаи издирват избягал от затвора крадец в Япония"}
{"url": "http://www.mediapool.bg/maitapi-s-chekistite-i-opiti-da-se-zaobikoli-blokiraneto-na-telegram-v-rusiya-news277942.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед като  искането на държавния регулатор \"Роскомнадзор\" да ограничи достъпа до най-популярното в Русия приложение за размяна на съобщения Telegram, създателят и потребителите му започнаха да търсят начини да заобиколят блокировката и да се надсмисват над властите, предаде руската служба на Би Би Си.\r\n\tОснователят на Telegram Павел Дуров многократно заяви, че заплахите за блокиране на приложението няма да доведат до нищо и че той продължава да отстоява свободата и тайната на личната кореспонденция.\r\n\t\"Роскомнадзор\" поиска Telegram да бъде блокиран заради спор между приложението и Федералната служба за сигурност (ФСБ) след отказ на компанията собственик да предаде ключа за декриптиране на съобщенията, както изисква руското законодателство.\r\n\tИскането на регулатора би дало достъп на службите съобщения на потребителите.\r\n\tДуров заяви в петък, че приложението ще използва вградени в него системи, за да заобиколи забраната, но не може да гарантира, че то 100% ще е достъпно за руснаците извън частни виртуални мрежи – т.нар. VPN. Същевременно методът за заобикаляне няма да изисква допълнителни действия от потребителите.\n\n\r\n\t – най-голямата социална мрежа в Русия, също основана от Дуров, обяви в петък, че ще поддържа авторите на Telegram-канали, тъй като се застъпва за совободата на общуване и комуникации.\r\n\tИскането на ФСБ да й бъдат предоставени ключовете за дешифриране бе мотивирано с необходимостта да се противодейства на терористите, които използват Telegram за тайни преговори. \"Роскомнадзор\" твърди, че \"информацията, която се разпространява чрез Telegram, може да нарушава закона, да се използва от терористични и екстремистки организации, да представлява заплаха за сигурността на Русия, живота и здравето на гражданите, на всеки ползващ тази мрежа.\"\r\n\tСега чекистите приемат поздравления в социалните мрежи.\r\n\t\"В момента, разбира се, \"Ислямска държава е в паника. Никой не знае как да продължи да работи в Русия без телеграм. Да я разтурим организацията сега!\"\r\n\t \r\n\tДруг потребител пита как да се заобиколи блокировката на Telegram.\r\n\t\r\n\t\r\n\t, отговаря друг потребител, а следващият коментира: .\r\n\t\r\n\tДруг потребител е поместил футуристчна рисунка на светлото бъдеще, за да илюстрира как ще изглежда Русия след блокирането на приложението.\r\n\t \r\n\t\r\n\tДруг коментар е във вид на карикатура за решението на \"Роскомнадзор\" .\r\n\t\r\n\t \r\n\tРуските социални мрежи освен това иронизират коментара на прессекретаря на руския президент Дмитрий Песков по повод блокирането на приложението, тъй като много хора не разбраха какво той искаше да каже.\r\n\tВ отговор на въпрос по време на пресконференция, Песков първоначално каза, че в никакъв случай няма да коментира съдебно решение, след което заяви:\r\n\t\r\n\tМеждувременно се вижда, че и държавни организации спешно търсят начини за заобикаляне на блокировката на приложението. Такъв е случаят със Сбербанк.\r\n\t\"Както внезапно се оказа Сбербанк на този етап е организирала цялата си комуникация на базата на Telegram (локалният месинджър засега само се тества). Наскоро в чатовете на Сбербанк бяха разпратени инструкции как да се заобикаля блокирането и какво е това VPN.\"", "date": "2018.04.13", "title": "Майтапи с \"чекистите\" и опити да се заобиколи блокирането на Telegram в Русия"}
{"url": "http://www.mediapool.bg/shiitskiyat-dzhihad-v-siriya-i-irak-news277943.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКогато стане дума за шиитския ислямистки тероризъм и по-специално за Хизбула, колективната памет на френското общество обикновено препраща към атентатите през 80-те години, които окървавиха Париж, и разбира се атентата през октомври 1983 г. в Бейрут, където загинаха 58 френски войници.\r\n\t \r\n\tСлед това историческо припомняне, някои наблюдатели често проявяват тенденция да смятат, че това е въпрос от миналото и че ще е по-добре да се говори за днешния враг, т.е. за сунитските джихадистки групи, отколкото да се припомня безспир за вчерашния. Но шиитският ислямистки тероризъм продължава да е актуален. Да напомним, че Хизбула беше включена в списъка с терористични организации на ЕС през 2013 г., и то поради участието си в атентат в българския град Бургас, на европейска територия. Така че този тероризъм остава напълно актуален.\r\n\t \r\n\tВ този текст не се разглеждат всички места, в които се развиват шиитски джихадистки групи, а се отдава предпочитание на дейността на Хизбула в Сирия и Ливан, както и на иракските шиитски милиции в Сирия и в Ирак.1) Защо говорим за \"Шиитски джихад\"?\r\n\tА) Джихад и джихадизъм\r\n\t \r\n\tРешихме да разграничим \"джихад\" и \"джихадизъм\". Всъщност концепцията за джихадизма днес е на мода и редовно се използва за обозначаването на групи, които нямат много общи черти. Така сирийските помощни части на турската армия, които неотдавна проведоха офанзивата срещу контролирания от кюрдските милиции град Африн, често бяха квалифицирани като \"джихадисти\" в някои редакционни статии. От наша гледна точка понятието \"джихадизъм\" препраща към специфична \"салафистко-джихадистка\" идеология, изповядвана от Ислямска държава и Ал Каида, която дава приоритет на въоръжената борба като метод за политически действия.\n\n\r\n\t \r\n\tТази дефиниция не се съгласува добре с политическия ислямизъм на правителството на турския президент Ердоган или с други ислямистки движения, дори и те да претендират, че се борят в името на джихада. Такива са сунитите от Хамас или шиитите от Хизбула, за които става дума в този материал.Б) Хизбула и банализирането на джихада в ливанското общество\r\n\t \r\n\tТелевизията на Хизбула \"Ал Манар\" е много гледана в шиитската общност, включително в популярни кафенета и ресторанти в южните предградия на Бейрут. Тя обаче редовно излъчва видеоклипове, възхваляващи култа към \"мъчениците\". Камикадзетата на Хизбула през последните 30 години редовно биват прославяни в тези клипове. След войната от юли 2006 г. между Хизбула и израелската армия, подобен тип дискурс стана нещо нормално в други сектори на ливанската общност и понякога, в еуфорията на това, което беше представено като \"божествена победа\" на Хизбула, не се правеше никаква разлика между Израел и Запада.\r\n\t \r\n\tТова банализиране на джихада в ливанското общество доведе до радикализацията на някои сунити, както отбеляза политологът Бернар Ружие в книгата си \"Фрагменти на уммата: контролирането на сунизма в Ливан\". \"В този климат на празненство след израелското отстъпление през май 2000 г., белязан от официалната идеология на \"съпротивата\", която не се утежнява с нюанси, за да разграничи действията на САЩ от тези на Израел, прибягването до насилие \"срещу американските интереси\" се налага като очевидност\".В) Джихадът и двойният език на Хизбула\r\n\t \r\n\tПред своите партньори - християни или светски мюсюлмани, Хизбула определя борбата си като \"съпротива\" /мукауама - на арабски/, включваща се в една по-обща ос, наречена \"муманаа\", което може да се преведе като \"фронт на непокорството\". Главни фигури в тази ос са режимът на Башар Асад в Сирия, и разбира се Ислямска република Иран.\r\n\t \r\n\tВ шиитската общност, на религиозни срещи на Хизбула, пак се говори за \"съпротива\", но разбира се, много повече се споменава за \"джихад\". Така например в южните квартали на Бейрут, които са крепост на Хизбула, не са рядкост многобройните плакати, възхваляващи религиозните заслуги, получавани от този, който въоръжи един \"муджахид\" (боец на джихада), като финансира оборудването му. Неотдавна, през януари тази година, на един билборд в квартал Гобайри в Южен Бейрут беше изписан хадисът на пророка Мохамед :\"този, които екипира боец, е участвал в битката\", т.е. ще получи облагите, които се обещават на бойците на оня свят.\r\n\t \r\n\tТози двоен език на Хизбула се отнася и до мотивите за нейния джихад в Сирия. Пред западните си събеседници кадрите на Хизбула и техните ирански покровители може да говорят за борбата срещу тероризма или за защитата на християните в Ориента, но реално този джихад беше оправдаван първо от желанието да се защити \"оста на съпротивата\" и да се запази в Сирия режим, отдаден на борбата срещу Израел и на тясно военно сътрудничество със шиитската ливанска милиция.\r\n\t \r\n\tИ накрая, джихадът има за цел и да предпази шиитските гробници в Сирия, особено тези в предградието Сайда Зайнаб южно от Дамаск. Въпреки това, макар че за шиитските бойци този джихад е чисто отбранителен, той е и израз на шиитския фанатизъм, както ще видим във втората част на това експозе.2) \"Шиитския джихад\" в огледалото на \"сунитския джихад\"\r\n\tА) Въпросът за фанатизма\r\n\t \r\n\tМакар че антисунизмът, който се развива в Сирия сред бригадите на Хизбула или на иракските шиитски милиции, не може и да се сравнява с радикалният антишиизъм на Ислямска държава и Ал Каида, може да се установят някои прилики в дискурса на сунитските джихадисти и на най-радикалните иракски шиитски милиции. Така, в противовес на обидния израз за шиитите \"Рауафид\" (отхвърлящите - бел. ред.), в речника на шиитските фундаменталисти за сунитите се използва \"Науасиб\" (мразещите - бел. ред.). През декември 2015 г. лидерът на Харакат Хизбула ан Нуджаба - Акрам ак Каби, заяви следното в джамия в южната част на Алепо: \"Смърт на (сунитите), ние удържахме победа над американския, ционисткия, бедуинския и (сунитския) враг\".\r\n\t \r\n\tДруг елемент от речта на фанатизма, който разпространяват тези шиитски милиции, е риториката за отмъщението срещу Омаядите - визирайки Дамаския халифат, смятан от шиитската историография за потисник на потомците на пророка Мохамед, почитани от шиитите. На много видеозаписи онлайн се вижда как бойци от иракски или ливански шиитски милиции проклинат Омаядите и искат отмъщение за Зейнаб, дъщерята на Али (смятан от шиитите за първия имам - бел. ред.), която била преследвана от Омаядите, преди да обстрелят позиция на сирийски бунтовници. Гробницата на Зейнаб в южно предградие на Дамаск, която в началото на сирийската война беше заплашена от сирийски бунтовници, впоследствие стана притегателен център за международните шиитски бригади, чиито бойци се стичат от целия свят - понякога дори от черна Африка.Б) Регионален шиитски джихад\r\n\t \r\n\tМакар че, за разлика от сунизма, в шиизма няма реален глобален джихад, може да се констатира съществуването на \"регионален шиитски джихад\". В Ирак връзките между ливанската Хизбула и местните шиитски милиции са отдавнашни.\r\n\t \r\n\tВ това отношение е красноречив случаят на Али Муса Дакдук. Заловен от американски войници в Басра през 2007 г., той е освободен през 2012 г., близо година след изтеглянето на американските войски. По време на престоя си в Ирак Али Муса Дакдук е бил съветник на \"Асаиб ахл ал Хак\" - милиция, чийто лидер Каис ал Хазали обяви през май миналата година: \"Ние ще установим пълна шиитска луна, а не само шиитски полумесец\". Това изявление, разбира се, визираше формулата \"шиитски полумесец\", използвана от йорданския крал след падането на Саддам Хюсеин, за да обозначи новата шиитска динамика, простираща се от Иран през Ливан, Ирак и Сирия. Хазали, който често отправяше заплахи срещу американските войски в Ирак, през декември 2017 г. посети границата на Южен Ливан, облечен във военна униформа и направи провокационни изказвания спрямо Израел.В) Заплашвайки Израел, шиитският джихад заплашва Запада\r\n\t \r\n\tНезависимо дали искаме или не, Израел е западна страна, която от културна, стратегическа, икономическа и политическа гледна точка е свързана със Западна Европа, и разбира се, със САЩ. С други думи, взаимодействията между Израел и западните страни са толкова силни, че да се посяга на интересите на еврейската държава по света представлява също заплаха срещу Запада. Израелските туристи остават и до днес предпочитана мишена на Хизбула, както показа атентатът в Бургас, където загинаха петима израелци, дошли на почивка в България, и опитът за атентат на Хизбула в Кипър. И двата бяха извършени през юли 2012 година.\r\n\t \r\n\tМакар че, за разлика от сунитските джихадисти, в организацията и подготовката на атентатите не е оставено много място за индивидуални инициативи, клонът на Хизбула, отговарящ за външните операции, не се поколеба да нападне Европа през 2012 г. и да подготви серия от атентати в САЩ. Планирането на тези атентати беше осуетено с арестуването на двама членове на шиитската мрежа през юни 2017 година.\r\n\t \r\n\tВ този контекст - предвид настоящата стратегия на Хизбула, която напада рядко местните еврейски общности, но в замяна се опитва активно да напада израелски туристи в Европа - никой не може да заяви, че не е възможно в бъдеще поддръжници на Хизбула да извършат антиеврейски атентат, или по-вероятно анти-израелски, и на френска територия.", "date": "2018.04.13", "title": "\"Шиитският джихад\" в Сирия и Ирак"}
{"url": "http://www.mediapool.bg/nyama-da-ima-barzi-rezultati-ot-razsledvaneto-za-gazovi-ataki-v-siriya-news277944.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяма да има бързи резултати от разследването за предполагаеми атаки с химически оръжия в Сирия, заявиха днес експерти от Организацията за забрана на химическите оръжия (ОЗХО), предаде ДПА.\r\n\t \r\n\tПроверката на екип от ОЗХО в град Дума, североизточно от Дамаск, вероятно ще продължи няколко дни. Лабораторният анализ на пробите след това ще отнемат още две седмици, каза германският химик Ралф Трап. По думите му даже и да е изминала седмица от предполагаемото нападение, все още ще е възможно да се вземат проби, защото \"не е толкова лесно да бъдат отстранени следите и да се обеззаразят сградите\".\r\n\t \r\n\tОчаква се инспекторите от ОЗХО да започнат работата си в Сирия утре. Те ще вземат проби от кръв и околната среда, и ще разпитат свидетели. Предполага се, че в Дума е използван хлорен газ, а може би и нервнопаралитичното вещество зарин.", "date": "2018.04.13", "title": "Няма да има бързи резултати от разследването за газови атаки в Сирия"}
{"url": "http://www.mediapool.bg/gotovi-sme-chakame-kak-speshna-pomosht-i-bolnitsite-reagiraha-na-situatsiyata-news277948.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТова, което се случи, ни потресе, но свършихме работа по възможно най-бързия и правилен начин, коментира директорът на \"Спешна помощ\" д-р Георги Гелев в петък на извънреден брифинг по повод катастрофата на магистрала \"Тракия\" край Вакарел. По-рано същия ден автобус се преобърна в канавката. Шест човека загинаха, а 21 са ранени и настанени в болници.\r\n\t\"Работя от 24 години в \"Бърза помощ\". Петък винаги е бил най-трудният ден. За всичките години, в които съм работил тук, петък е изключително тежък ден за \"Бърза помощ\". За \"Бърза помощ\" всичко се случва все в петък\", каза д-р Гелев и допълни: \"Имахме работа, свършихме я! Свършихме я по най-правилния начин, по най-добрия начин\".\r\n\t, информира шефът на \"Спешна помощ\".\r\n\tПет жени и един мъж загинаха в катастрофата, а 21 човека са в болница. Инициали с имената им, възрастта им и болниците, в които са настанени, бяха публикувани в петък следобед.\r\n\t, коментира д-р Гелев.\n\n\r\n\tТой допълни, че последната линейка е докарала в болница и шофьора на бус, движещ се в другото платно на магистралата,\"Той е 22-рият, който ние сме хоспитализирали. В различните болници може би ще има други числа, тъй като има хора, които са отишли не с линейка\".\r\n\tПоловината от ранените са приети в изключително тежко състояние в различните болници – \"Св. Анна\", \"Пирогов\", ВМА, ИСУЛ, \"Токуда\" и \"Софиямед\", каза Георги Гелев.\r\n\tВодачи на автомобили, които бяха на \"Цариградско шосе\" във времето след подадения сигнал за инцидента, свидетелстват за много добра организация на полицията, чийто екипи бяха предварително разположени по протежение на булеварда, за да отклоняват трафика и да осигурят безпрепятствено преминаване на линейките с пострадалите.\r\n\tСлед първоначалната паника, когато близки на пътувалите в обърналия се автобус са започнали да се трупат в офисите на \"Юнион Ивкони\" да търсят информация, МВР отвори телефонни линии, където близки на пострадалите могат да получат информация за тях. Телефонните номера са 02 982 51 54 и 0889 94 42 60, заяви министър Валентин Радев на извънреден брифинг. Той уточни, че на телефоните има дежурен, който ще разполага с цялата информация за ранените и за загиналите.", "date": "2018.04.13", "title": "\"Готови сме, чакаме\": как \"Спешна помощ\" и болниците реагираха на ситуацията"}
{"url": "http://www.mediapool.bg/amerikanski-miliarder-iska-kaliforniya-da-bade-razdelena-na-tri-shtata-news277945.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският милиардер Тим Дрейпър заяви, че разполага с достатъчно подкрепа, за да поиска жителите на Калифорния да се произнесат дали техният щат - най-многолюдният в страната, да бъде разделен на три, предаде Асошиейтед прес.\r\n\t \r\n\tДрейпър планира следващата седмица да представи на държавния секретар на Калифорния петиция с над 600 000 подписа. За да бъде въпросът подложен за гласуване на изборите през ноември са необходими 366 000 подписа.\r\n\t \r\n\tПредприетите в предишните години усилия инициативата \"Кал 3\" да стигне до избирателите се провалиха и Конгресът би имал последната дума за успеха й.\r\n\t \r\n\tНейните поддръжници смятат, че щатът се е разраснал твърде много, за да отговаря ефективно на нуждите на калифорнийците. Според противниците й обаче разделянето му на три части по никакъв начин няма да реши икономическите и политическите му проблеми.\r\n\t \n\n\r\n\tДрейпър предлага трите нови щати да се наричат Калифорния, Северна Калифорния и Южна Калифорния, но какви да са названията ще решат местните жители, ако инициативата успее.", "date": "2018.04.13", "title": "Американски милиардер иска Калифорния да бъде разделена на три щата"}
{"url": "http://www.mediapool.bg/psiholog-savetva-tv-zritelite-da-ogranichat-novinite-za-katastrofata-news277949.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Присъствието на репортери и камери в епицентъра на катастрофата, с пряко показване на последствията, обикновено има мощен вторичен виктимизиращ ефект на зрителите. Някой от нещата се гледат и от деца и от много близки на пострадалите!\"\r\n\tТова коментира председателят на Управителния съвет на Дружеството на психолозите в България д-р Пламен Димитров в петък пред БНР по повод трагичната катастрофа с автобус края Вакарел, при която загинаха шестима души и пострадаха над 20-има.\r\n\tСлучаят бе отразяван в реално време от репортери на националните телевизии, някои от които си позволиха да навлязат в периметъра на произшествието, докато там все още се извършваше спасителна акция на оцелелите.\r\n\tВ тази връзка д-р Димитров посъветва телевизонните зрители да не злоупотребяват с повтарящото се гледане на новини, в които са експлоатира трагедията на хората, както и да бъдат предпазвани децата от подобни кадри.\r\n\tОтразяването на самата катастрофа показва \"недостатъчно присъствие на държавна политика и стандарти за действие в критични ситуации\", коментира Димитров, според когото на гражданите не се гарантира грижа за това, което такъв инцидент предизвиква в психичното им пространство. Според него неприкосновеността на личността на засегнатите също не е гарантирана.\n\n\r\n\tПо отношение на посттравматичния шок, който обичайно изпитват пострадали в подобни катастрофи, той увери, че с колегите му са на разположение на всеки, който би потърсил психологическа помощ.\r\n\t\"Нашите контакти са гарантирани от етичния и професионалния стандарт на Дружеството на психолозите при пълна поверителност на контакта. Хората могат да използват телефоните 0887 62 89 09 и 0889 35 79 60\", добави д-р Пламен Димитров.\r\n\tПо думите му на всички страници на дружеството в социалните мрежи и в интернет ще бъде публикувана информация как може да се направят срещи от 12.00 часа в събота до края на деня при предварителна уговорка по телефона.\r\n\tМеждувременно Асоциацията на европейските журналисти (АЕЖ) остро осъди поведението на някои от националните телевизии при отразяването на трагичния сблъсък край Вакарел.\r\n\t\"Самоцелното задаване на въпроса \"Как се чувствате?\" преследва сензационното отразяване на случая и по никакъв начин не е в услуга на обществен интерес, който без съмнение е насочен към изясняване причините за инцидента и ролята на държавния контрол. Категорични сме, че подобно отразяване е грубо погазване на етичните норми. То показва неуважение към хора, преживели инцидента, пострадалите при него и паметта на загиналите и техните близки\", подчертават от АЕЖ.", "date": "2018.04.13", "title": "Психолог съветва ТВ зрителите да ограничат новините за катастрофата"}
{"url": "http://www.mediapool.bg/tezhka-katastrofa-krai-vakarel-s-6-zhertvi-i-21-raneni-news277910.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tШест жертви и 21 ранени, сред които и едно дете – това е равносметката от тежката катастрофа край Вакарел на магистрала \"Тракия\", която стана около 11:20 часа в петък, след като автобус падна в канавка. Това съобщи министърът на здравеопазването Кирил Ананиев.\r\n\tПо първоначални данни най-вероятната причина за тежката катастрофа е удар между лек автомобил и автобуса. Пътната настилка не е причина за катастрофата, каза министърът на регионалното развитие Николай Нанков. По разпореждане на транспортния министър Ивайло Московски веднага е направена проверка на фирмата превозвач, от която става ясно, че документите за превоз са изрядни. Автобусът е нов с първа регистрация от 2017 г., технически изправен.\r\n\tПоради трагедията в събота е обявен ден на национален траур.\r\n\tТелефоните, на които близките на загиналите и пострадалите могат да получат информация, са 02 982 51 54 и 088 99 442 60, съобщи вътрешният министър Валентин Радев. Самоличността на жертвите предстои да бъде установена.\r\n\tДокато спасителните екипи транспортираха пострадалите, на отсрещното платно станаха няколко по-леки пътни инцидента без ранени.\r\n\tКатастрофите блокираха движението по магистрала \"Тракия\" и в двете посоки през целия ден в петък. Това доведе до образуване на километрични задръствания. Едва във вечерните часове се очаква движението по магистралата да бъде отпушено. Затова МВР призова шофьорите да използват обходни маршрути.Ударът - фатално стечение на обстоятелства\r\n\tПреобърналият се автобус, който е на превозвача \"Юнион Ивкони\", е изпълнявал редовен курс по линията Бургас към София. От Бургас до Сливен кара един шофьор. В Сливен го заменя негов колега, който преди това е почивал три дни, каза управителят на фирмата Георги Атанасов. Той изключи версията за преумора на водача.\r\n\tПо първоначална информация на 27-ия километър автобусът е засечен от лек автомобил с плевенска регистрация, управляван от жена. При изпреварване реното удря странично автобуса. По непотвърдена официално информация причината за удара бил заключване на волана на лекия автомобил, в резултат на което дамата загубила контрол върху управлението на колата.\r\n\tСлед удара на лекия автомобил в автобуса шофьорът на рейса губи контрол над превозното средство. Така автобусът излиза от пътя и се преобръща в крайпътната канавка. Част от хората са затиснати при обръщането на рейса, а други са изхвърчали при удара, стана ясно от обясненията на представители на \"Юнион Ивкони\" от мястото на инцидента.\r\n\t\"По първоначални данни пътник се е обадил, че лека кола се е завъртяла, не знам от другото пътно платно ли е, от същото ли е, някаква жена е карала. Тя е жива и, доколкото знам, е дала показания пред полицията, че е изгубила контрол над колата, ударила се е в рейса и той се е обърнал\", каза Иван Добрев, един от управителите на \"Юнион Ивкони\".\r\n\t\"Имало е съприкосновение непосредствено преди автобуса да напусне пътното платно и да влезе в канавката. Данните са, че автомобилът е влязъл в съприкосновение странично с автобуса и оттам са последвали следващите движения на автобуса към канавката, но това трябва да се потвърди с автотехническите експертизи\", каза главният секретар на МВР Младен Маринов.\r\n\tВътрешният министър Валентин Радев също каза, че по първоначални данни причината за инцидента е \"съприкосновение между автобуса и реното\". Радев обясни, че и двата автомобила са се движили със съобразена скорост около 90 – 95 км/час, но това предстои да се установи с точност след експертизите. Вътрешният министър дойде на мястото на инцидента около 16 часа, след като прекъсна развеждането на холандски депутат по граничната бразда по нареждане на премиера Бойко Борисов, съобщи МВР.\r\n\tВзетите проби на място за алкохол от двамата шофьори са отрицателни, казаха от МВР.Жертви и пострадали\r\n\tМинистърът на здравеопазване Кирил Ананиев съобщи, че жертвите на пътния инцидент са 6 - пет жени и един мъж. Други 21 пострадали са настанени в лечебни заведения в София с различни наранявания. Сред пострадалите има и едно дете.\r\n\tСигналът в Спешна помощ е бил получен в 11:20 часа и първата линейка е тръгнала към мястото на инцидента на първата минута, каза Георги Гелев, директорът на Спешната помощ. Общо 14 линейки са били изпратени на местопроизшествието.\r\n\tМВР осигури трасета към болниците в София за превозване на пострадалите.\r\n\tНай-много – 10 пострадали, са приети в бившата окръжна болница \"Света Анна\", съобщиха от лечебното заведение. Става въпрос за трима мъже и седем жени на възраст между 25 и 60 години. От тях четирима са с политравма, като двама са най-тежко пострадали. На двама от ранените се правят операции по спешност. Те са коремни и ортопедични, казаха от лечебното заведение.\r\n\tВ \"Пирогов\" са докарани четирима пострадали – дете на 13 години, две жени и един мъж. Детето е в задоволително общо състояние и предстои да му бъде направен дренаж на бял дроб, каза проф. Асен Балтов, директор на \"Пирогов\" около 13 часа в петък.\r\n\tМомчето е преминало през детска противошокова зала на \"Пирогов\". Качено е по спешност в детския хирургичен операционен блок, където му е поставен дрен, за да се възстанови достъпът на кислород до организма. Майката на момчето също остава в болницата, но в травматологията на \"Пирогов\".\r\n\tНа другата пострадала жена се е наложило да бъдат направени и високоспециализирани изследвания, които са показали наранявания, налагащи тя да остане в хирургията в \"Пирогов\".\r\n\t40-годишният мъж е бил прегледан и изследван в Спешното отделение. Той е с контузия на главата и след обработване е бил освободен от болницата.В Спешното отделение на болница \"Софиямед\" са закарани шофьорът на автобуса и жена. Те са без опасност за живота. Водачът на автобуса е с контузия на гръден кош. В болницата е приета и пострадала жена, която е била в кола зад автобуса. Получила е натъртвания в резултат на удар с друга кола, но е в стабилно състояние, казаха от лечебното заведение.\r\n\tВъв Военномедицинска академия са приети три жени, пострадали при пътния инцидент. Те са в стабилно състояние, без опасност за живота.\r\n\tЧетирима пострадали без опасност за живота са постъпили в спешното приемно отделение на болница \"Токуда\". Те са с фрактури на краката и им предстоят операции в Клиниката по ортопедия и травматология.\r\n\tВ  са транспортирани трима пострадали, като от тях в болницата е останало само 19-годишно момиче с комоцио. Другите две жени са освободени след оказаната им медицинска помощ.\r\n\tОт Националният център по трансфузионна хематология съобщиха, че разполагат с достатъчни количества кръв за осигуряване нуждите на лечебните заведения, в които са настанени пострадалите.\r\n\tОттам са направили нужната организация и разполагат с подсилени екипи за кръводаряване, които са в готовност да поемат всички желаещи да дарят кръв.Автобусът е технически изправен\r\n\tАвтобусът на \"Юнион Ивкони\" е изпълнявал курс по редовна линия Бургас – София.\r\n\tПревозното средство е ново. Първата му регистрация е от 14 август 2017 г., казаха от Министерството на транспорта. От там твърдят, че всички проверени до момента документи са били изрядни.\r\n\tШофьорът на автобуса е бил млад мъж на възраст около 30 години, почивал е три дни преди курса, така че версията преумора е изключена, каза един от собствениците на \"Юнион Ивкони\" Ивайло Константинов.\r\n\tПотърпевш при пътния инцидент каза пред бТВ, че шофьорът е карал внимателно и няма вина за произшествието.\r\n\tПо разпореждане на транспортния министър Ивайло Московски екипи на Изпълнителната агенция \"Автомобилна администрация\" (ИААА) бяха изпратени на мястото на трагичния инцидент, както и в офиса на фирмата превозвач в София.\r\n\tСпоред предварителната информация катастрофиралият автобус притежава валиден технически преглед (№ 15440515 от 06.02.2018) и карта за допълнителен преглед.\r\n\tПревозното средство е с първа регистрация от 14 август 2017 г. и фигурира в лиценза на \"Юнион Ивкони\", каза Московски на извънреден брифинг.\r\n\tТехническото състояние на автобуса е добро, машината има удостоверение за техническа изправност, каза транспортният министър. Той уточни, че на 6 февруари 2018 г. е бил извършен технически преглед, за който има видеофайл. Конкретният автобус, извършвал превоза, е вписан в лиценза на превозвача. Шофьорът на автобуса е с валидни свидетелство за управление, удостоверение за психическа годност и дигитална карта, са установили още проверяващите екипи, съобщи Московски.\r\n\tПродължава проверката по цялата документация на \"Юнион Ивкони\" за спазване на графиците, медицински прегледи, валидност на пътния лист и други.\r\n\tРегионалният министър Николай Нанков от своя страна разпореди на Агенция \"Пътна инфраструктура\" (АПИ) да бъде осигурен обходен маршрут. Екипите на АПИ и пътно-поддържащата фирма оказват съдействие на МВР за организация на движението в района на инцидента.", "date": "2018.04.13", "title": "Тежка катастрофа край Вакарел с 6 жертви и 21 ранени"}
{"url": "http://www.mediapool.bg/ruski-sad-blokira-dostapa-do-mesindzhara-telegram-news277946.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъд в Москва се произнесе по иска на руския регулатор Роскомнадзор и нареди да бъде блокиран достъпът до приложението за текстови съобщения Telegram в Русия, след като месинджърът отказа да предостави на Федералната служба за сигурност ключовете за дешифриране на съобщенията на потребителите, предаде Франс прес.\r\n\t \r\n\tСъдебното заседание протече в отсъствието на представители на Телеграм, които заявиха, че не желаят да участват във \"фарс\".\r\n\t \r\n\tПриложението, ползвано от 200 млн потребители в цял свят, е известно с това, че предлага висока поверителност. От няколко месеца руските власти, които през последните няколко години упражняват все по-голям натиск върху интернет, притискат Telegram.\r\n\t \r\n\tАдвокатът на Telegram Павел Чиков осъди съдебното решение, което \"демонстрира още веднъж, че правосъдието служи вярно на интересите на властта, без да си прави труд да запази привидно благоприличие\".\r\n\t \r\n\tТова решение \"приближава Русия към страни, където омразата тържествува, където режат глави и се води война срещу прогреса и свободата\", написа Чиков в Telegram.\r\n\t \n\n\r\n\tПо-рано Чиков заяви, че съоснователят на Telegram Павел Дуров е забранил на адвокатите си да присъстват в съдената зала, за да не легитимират \"този фарс\".\r\n\t \r\n\tНа 20 март Роскомнадзор даде на Telegram 15 дни, за да предостави своите ключове за дешифриране.\r\n\t \r\n\tПредставител на Роскомнадзор заяви на съдебното заседание, че \"информацията, разпространявана от Telegram, може да съдържа данни, използвани от терористични и екстремистки организации\", и изтъкна, че това представлява \"заплаха за Руската федерация\".\r\n\t \r\n\tСъдията докладчик по делото Юлия Смолина заяви, че ограничението на достъпа до информация ще остане в сила до изпълнение на исканията на Федералната служба за сигурност да бъдат предоставени ключовете за дешифриране на съобщения на потребителите на Telegram.\r\n\t \r\n\tИскът на Роскомнадзор беше разгледан за 20 минути, а 40 минути по-късно съдийката се произнесе с решение, посочва ТАСС.\r\n\t \r\n\tАдвокат Чиков обяви в Телеграм, че независимо от решението на Таганския съд за блокиране на месинджъра няма да бъдат направени никакви отстъпки.\r\n\t \r\n\tЧиков каза още, че \"Таганският съд в Москва, в присъствието на Роскомнадзор и ФСС, прие редица важни решения и показа на всички световни интернет доставчици качеството на руското правосъдие и насочеността на политическия режим\".", "date": "2018.04.13", "title": "Руски съд блокира достъпа до месинджъра Telegram"}
{"url": "http://www.mediapool.bg/lipsata-na-kolani-uvelichava-broya-na-zhertvite-pri-katastrofi-s-avtobusi-news277947.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБроят на жертвите при катастрофи с автобуси се увеличава заради липсата или неизползването на предпазни колани в превозното средство, коментира в петък шефът на Българската асоциация на пострадалите от катастрофи Владимир Тодоров.\r\n\t\"За съжаление в България колани за пътниците в автобусите не се ползват. Това е причина за големия брой загинали в автобусни катастрофи. Защото, когато се наклони превозното средство, жертвите са затова, че част от тях изпадат от автобуса и той ги затиска. Иначе това нямаше да се случи\", заяви дългогодишният експерт по пътно-транспортни произшествия, цитиран от \"Клуб Z\".\r\n\tТодоров припомни, че действащото законодателство все още допуска по пътищата да се движат и автобуси, които не разполагат с предпазни колани. Използването им е задължително само в тези, които фабрично са снабдени с тях, но ефективен контрол така или иначе не се упражнява.\r\n\t\"Аз общо взето не съм чувал Пътна полиция да спре автобус и да провери пътниците дали са с колани\", отбеляза Владимир Тодоров, уточнявайки, че контролът би трябвало да идва от две посоки – фирмата превозвач и органите на МВР.\r\n\tВ тази връзка шефът на Българската асоциация на пострадалите от катастрофи призова управляващите да предприемат законодателна промяна и \"независимо от протестите на превозвачите\" всички междуградски линии да се движат със задължителни колани на пътниците. Освен това според Тодоров трябва да се предвидят работеща система за контрол и видеорегитстратори, за да се виждат причините за катастрофите.\n\n\r\n\t\"За съжаление, в последните месеци имахме катастрофи – на Микре, имахме катастрофа на магистрала \"Тракия\" с автобус, те зачестяват\", посочи експертът, подчертавайки, че \"в много от тези катастрофи, ако пътниците бяха с колани, голяма част щяха да са живи\".\r\n\tТой се обърна и към пострадалите в подобни катастрофи, напомняйки им, че имат право на обезщетения по два типа застраховки – \"Злополука на местата\", и \"Гражданска отговорност\".\r\n\t\"Застраховката \"Злополука на местата\" е доста ограничена в своя обхват, докато \"Гражданска отговорност\" покрива много по-широк спектър. Моят съвет е пострадалите да си събират всички документи – от болничния престой, от медицински и да се обръщат към нас са за безплатни консултации\", призова председателят на асоциацията.", "date": "2018.04.13", "title": "Липсата на колани увеличава броя на жертвите при катастрофи с автобуси"}
