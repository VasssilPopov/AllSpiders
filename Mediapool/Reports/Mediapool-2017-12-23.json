{"url": "http://www.mediapool.bg/transporten-haos-v-gartsiya-zaradi-snegovalezh-news273474.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТранспортен хаос в Гърция предизвика първият снеговалеж за сезона в южната ни съседка. Във връзка с обилните снеговалежи, движението на автомобили е затруднено в отделни части на страната, информира българското външно министерство.\r\n\tТова засяга участъци в окръзите:\r\n\t- Драма, Родопи, Флорина, Пелас и Арта на област Западна Македония\r\n\t- Тракия, Арголида, Аркадия в област Пелопонес, Етолия и Ахея в област Ахарне\r\n\t- Евия, Фтиотида, Евритания в Централна Гърция\r\n\t- Кардица и Магнисия в област Тесалия.\r\n\tВ района на столицата Атина ситуацията е под контрол с изключение на затворени участъци на ул. \"Пендели\" в посока Неа Макри.\r\n\tПоради лоши метеорологични условия, към момента, са затворени пристанищата в Рафина и Лаврио, а един кораб от пристанище Пирея до Цикладите е отменен. За някои по-малки пристанища рейсовете се осъществяват след решение на капитана на плавателния съд.\r\n\tКъм момента остават затворени периферни пътища, като основните пътни артерии може да се считат за нормално проходими в зимни условия. Засега в посолството в Атина не са са постъпвали сигнали от български граждани за възникнали проблеми във връзка с пътната обстановка.\r\n\tОчакванията на метеоролозите са за влошаване на времето през следващите часове.", "date": "2017.12.23", "title": "Транспортен хаос в Гърция заради снеговалеж"}
{"url": "http://www.mediapool.bg/kam-kraya-na-2017-g-naselenieto-na-zemyata-shte-dostigne-76-mlrd-dushi-news273455.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tНаселението на света се очаква да достигне близо 7.6 милиарда в началото на 2018-а, съобщи Германската фондация за световното население, цитирана от ДПА.\r\n\tПрез последната година световното население се е увеличило с 83 милиона, предава БНР. Особено бързо се очаква да нарасне в следващите десетилетия броят на хората в Африка - според прогнозите населението на този континент ще се удвои до над 2.5 милиарда души до 2050 г.", "date": "2017.12.23", "title": "Към края на 2017 г. населението на земята ще достигне 7.6 млрд. души"}
{"url": "http://www.mediapool.bg/2017-godina-nai-silnata-ikonomicheski-ot-krizata-nasam-news273434.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНе би било пресилено да се каже, че 2017 година беше , т.е. за последните 9 години. Растежът за цялата година се очаква да бъде поне 4%, пазарът на труда създаде рекорден брой нови работни места, а заетостта по последни данни е на най-високото си ниво изобщо, т.е. откакто НСИ провежда наблюдението си на работната сила (от 2003 г.). Коефициентът на заетост достигна 68,5% през третото тримесечие на 2017 г. за населението на 15-64 г. – предишният рекорд беше 65% и бе поставен през третото тримесечие на 2008 г.\r\n\tФакторите зад доброто представяне на икономиката са както , така и нужните предпоставки у дома. Положителният бизнес климат се усеща в по-голямата част от Европа, като растежът в ЕС-28 се прогнозира да достигне 2,3% тази година – далеч по-висок темп от предишните прогнози и съпоставим с най-добрия растеж от кризата насам. В резултат износът на стоки от България за ЕС тази година се представя много добре и бележи ръст от около 11% за 10-те месеца до октомври (спрямо ръст от около 6% за същия период на миналата година). За разлика от миналата година, износът и към останалата част от света също е много силен през 2017 г., като растежът на продажбите извън ЕС е 16% за първите 10 месеца тази година.\r\n\t От четирите основни групи продукти (според статистиката на БНБ) – потребителски стоки, суровини и материали, инвестиционни стоки и енергийни ресурси, най-силен растеж на износа за 9-те месеца на 2017 г. бележат инвестиционните стоки (с 21%), като тук се включват транспортните средства, електрическите уреди, машините и апаратите и др.\r\n\tСамо преди 17 години, през 2000 г., инвестиционните стоки имаха дял от едва 13% в износа на всички неенергийни стоки, а тази година този дял достига вече 29%.  каквито са инвестиционните, е може би една от най-добрите тенденции за българската икономика през последните 10-20 години – при това тази тенденция е трайна и показва реални, положителни промени в структурата на икономиката.\r\n\tВ дългосрочен план все по-голямата тежест на инвестиционните стоки в износа е за сметка на потребителските стоки, както и на суровините и материалите. Все пак, през 2017 г. (от януари до септември) суровините и материалите също бележат много сериозен ръст и така техният дял в износа на неенергийни стоки се запазва на 43%. , като износът на цветните нараства с 66%, а този на желязото, чугуна и стоманата – с 31%. Предвид чувствителността на стойността на износа на металите към международните цени, трябва да се отбележи, че през 2017 г. нарастват сериозно количествата на изнесените черни и цветни метали.\n\n\r\n\tКогато се говори за износ, често фокусът пада върху стоките, а износът на услуги се пренебрегва. През последните години обаче , като благодарение на това текущата сметка и миналата, и 2017 г. (октомври) е на излишък. Излишъкът се дължи най-вече на износа на туристически услуги, които от своя страна получиха силен тласък от стъпването на две нискотарифни компании в страната. Транспортните услуги и другите услуги също са с положителен баланс за България.\r\n\tОсвен външната среда, . Крайното потребление расте, включително и заради силния пазар на труда, кредитната активност се засилва, а строителството отново набира скорост. Предвид това, че разрешителните за строеж в страната тепърва се увеличават и още са далеч от нивата си от предишния бум, има поле за по-нататъшно нарастване на строителната продукция. В София, обаче, вече можем да говорим за нов бум на строителството и вероятно и нов балон, предвид много бързия растеж на цените (двуцифрен от второто тримесечие на 2016 г. насам) и рекордната стойност на разрешителните за строеж.\r\n\t Строителството тепърва набира сила в част от страната, туризмът се представя отлично и изгледите за ски сезона и лятото на 2018 г. са много добри, а износът ще продължи да се радва на добри пазари, което ще подкрепя износноориентираните отрасли. Туризмът и по-високите доходи на работещите пък ще тласкат нагоре вътрешното потребление и следващата година.\r\n\tДали растежът на българската икономиката ще успее да нахвърли 4% през 2018 г. ще зависи най-вече от способността на българския бизнес да се адаптира към все по-стегнатия пазар на труда, където свободният ресурс е силно ограничен (ако въобще го има). Това, което бизнесът може да направи, е да бъде още по-активен в обучението на собствените си кадри, както и  - там, където това е възможно. Що се отнася до правителството, , както и още по-облекчен внос на кадри отвъд висококвалифицираните специалисти и сезонните работници са задължителната подкрепа, без която потенциалът на икономиката няма как да се повиши.", "date": "2017.12.23", "title": "2017 година – най-силната икономически от кризата насам"}
{"url": "http://www.mediapool.bg/zdravnoto-ministerstvo-iska-da-kupi-400-lineiki-do-mart-news273453.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tМинистерството на здравеопазването ще кандидатства до края на март 2018 г. за купуване на 400 линейки, оборудвани със съвременна медицинска апаратура, и за обновяване на 27 центъра за спешна медицинска в областните градове с техните 170 филиала и 6 изнесени екипа, съобщава БГНЕС.\r\n\tМЗ е бенефициент на безвъзмездната финансова помощ на обща стойност 163.5 млн. лв. по Оперативна програма \"Региони в растеж\" 2014 – 2020 г.", "date": "2017.12.23", "title": "Здравното министерство иска да купи 400 линейки до март"}
{"url": "http://www.mediapool.bg/borisov-dogan-e-v-upravlenieto-ot-27-godini-a-peevski-e-prosto-deputat-news273450.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАхмед Доган е от 27 години в управлението на страната, а Делян Пеевски е просто депутат, защото ако е имало нещо друго за него \"щяха да го изкарат”. Паралелно с това обаче в медиите се бият двама олигарси. Това обясни в обзорно за 2017 година интервю за БНТ министър-председателят Бойко Борисов.\r\n\tТой се съгласи с изказването на Ахмед Доган, че в момента управлението няма алтернатива. Преди два дни почетният председател на ДПС заяви пред актива на партията си, че ако вотът на недоверие успее, няма опозиционна партия, която да поеме управлението.\r\n\t\"Доган е един мъдър човек, 27 години е в управлението и сам разбира какво би станало ако вотът успее”, обясни Борисов, като неясно защо говореше в сегашно време, въпреки че винаги е отричал ДПС да е скритият партньор на ГЕРБ в управлението на държавата.\r\n\tАхмед Доган знае технологията, а и много добре познава ДПС и им казва: Има ли кой да замести това управление? Няма! И това го знае всяко дете. Сиреч, ние вместо да се съсредоточим за шест месеца да изкараме позитивен дивидент за България, ние искаме да си извадим кирливите ризи на показ\", заяви още Борисов.\r\n\tТой обясни, че при едни нови избори \"няма по-добро какво да се създаде”.\r\n\t\"Едни може да тълкуват, че това е жест към ГЕРБ, други – че има някакво сближаване или раздалечаване. Той е направил едно програмно изказване пред партията си\", каза още Борисов по адрес на Доган.\r\n\tПремиерът изключи възможността Валери Симеонов да събори правителството. В последните 10 дни лидерът на НФСБ на два пъти силно разкритикува Борисов и дори уличи сътрудничество между ГЕРБ и ДПС.\r\n\tМалко по-късно в интервюто Борисов отново разтълкува какво е имал предвид Доган в речта на Коледното парти на ДПС: \"Той им казва: Ще ги свалим ГЕРБ и патриотите, но когато сме готови да управляваме. Ако го направим сега, след два-три месеца ще ни свалят отново. Той това им каза. Не бързайте – стани да седна! Сега са по-добри от нас. В общи линии това, което Борисов прави, е добро. Нямаме толкова подготвен човек. Това им каза\".\r\n\tНакрая завърши темата с прогноза какво би станало, ако БСП и ДПС се върнат на власт.\r\n\t\"Ще докарат един нов Орешарски – след три месеца ще падне\".\r\n\tЛюбопитен момент в годишния обзор на министър-председателя бе демонстрираното от него отношение към скандалния депутат от ДПС Делян Пеевски. На въпрос какъв е Пеевски, Борисов отговори точно като при избирането му за шеф на ДАНС през 2013 година: \"Депутат от ДПС”. На уточняващото питане от страна на водещия дали народният представител е само това, премиерът реагира: \"ако имаше друго щяха да го изкарат”.\r\n\tПаралелно с това обаче Борисов обясни, че в момента \"воюват двама олигарха”, визирайки медиите, собственост на Пеевски и изданията на \"Икономедия”, собственост на Иво Прокопиев.\r\n\tАко прегледате сутрин печата и медиите, ще видите точно кои медии на кого са. Никога не съм бил с нито един от тях. По темата \"Делян Пеевски\" – човекът, който може да говори за него, е Карадайъ и Ахмед Доган\".\r\n\tНа въпрос дали идеята на ГЕРБ за промени в Конституцията, с които да се даде възможност за ревизия на стари приватизационни сделки, за които давността е изтекла, е да се засегнат издателя на \"Дневник\" и \"Капитал\" Иво Прокопиев или лидера на БСП Корнелия Нинова, премиерът посочи, че \"в такива схеми не влиза\".\r\n\tИма независими органи, прокуратура, КОНПИ, които работят по темата. Абсолютно, гарантирано независими, подчерта Борисов. Целта на тези предложения не била да се прави ревизия на някого.\r\n\t\"Искам като говорят за корупция, да започнем с генезиса\", обяви мотивите на партията си Борисов.\r\n\tБорисов даде пример с това, че от хилядите общински съветници на ГЕРБ няма как да гарантира, че всички са \"ангели\" и затова, с когото се откриели проблеми, се отстранявал и се насочвал към правосъдието. \"Така че какво да направя аз, да се обадя в КОНПИ и да кажа да не закачат Прокопиев? Не мога.\", обясни позицията си премиерът.\r\n\tПреди седмица в телевизионно интервю Иво Прокопиев коментира, че целта на атаките е да се запуши устата на независимите медии и да се убие тяхната икономическа база.\r\n\tСпоред него е крайно време премиерът Бойко Борисов да коментира дали подкрепя репресията срещу \"Капитал\" и \"Дневник\", или не я подкрепя.\r\n\tБорисов не скри възмущението си от решението на БСП да внесе вота на недоверие срещу правителството на ГЕРБ и \"Обединени патриоти\" точно в началото на българското председателство на Съвета на ЕС.\r\n\t\"Като идват гости, всяко семейство – поне така в нашето беше, майка и татко ме предупреждават \"няма да правиш бели\". Ние искаме да покажем всичките си магарии и всичко, което можем, в тия шест месеца\". Според премиера именно това е целта на вота на недоверие.\r\n\t\"То затова се прави – да се покаже на света колко сме калпави. Липсата на политическа класа в момента точно това ще направи. На единия ден ще слушат за Западните Балкани, а ще ни слушат в парламента какво говорим един за друг. Ние няма да ги оставим в тоя вот да ни бият нас и да говорят каквото си искат. Още в началото на януари всичко лошо ще го извадим на показ\", каза Борисов и заплаши, че и партията му няма да мълчи докато я обвиняват.\r\n\tТезата за липсващата политическа класа Борисов използва и за да оправдае действията на правителство. По думите му то си променя решениятя под натиска на протестите, защото в \"България няма политическа класа, която да си отстоява принципите\".\r\n\tПо този начин министър-председателят отговори на въпроса защо след като правителството има добри мотиви за предлагани решения в различни области - като злоупотребите с лекарства, например, си сменя позицията след протести. По-рано днес пък след протест пред Министерски съвет, премиерът обяви, че двете лъвчета, спасени от зоокъта в Разград, ще заминат за Холандия, а няма да бъдат предадени на Пазарджик, каквото гласува по-рано общинският съвет в Разград.\r\n\tС липсата на политическа класа премиерът обясни и намерението на БСП да внесе вот на недоверие към правителството по време на председателството на ЕС.\r\n\tЗа председателството Борисов обясни също, че сме готови с всичко, с уточнението, че \"по български маниер накрая почваме да даваме газ за всичко, но се справихме\".\r\n\tВсички технически лица са отчели, че всичко е готово, каза той и обясни, че самото председателство е менажиране на един процес, а не \"ние да взимаме решения\". Премиерът посочи, че се очакват много напрегнати месеци като в тях вмести и посещения на няколко премиери, които не са за участие в срещите по време на председателство - на Япония, на Чехия, на Ирландия. А в присъствието на президента на Турция Реджеп Ердоган щяло да се направи официалното откриване на ремонта на така наречената Желязна църква в Истанбул през януари. Последното той определи като допълнителен мост към нормализиране на отношенията между Турция и ЕС.\r\n\tНа уточняващ въпрос за отношенията между България като член на ЕС и Турция, премиерът обясни, че България като с нож е отрязала темата за миграционната криза, за което са били необходими много усилия и железни договорки с Турция. Припомни как няколко семейства на мигранти се лутали из България, защото никое населено място не ги искало, а Турция спазвала ангажиментите си. \"Нищо сме обещали и направили повече от това да имаме добри добросъседски отношения с Турция. Длъжни сме да имаме добри отношения с всички съседи\", обясни той.\r\n\tНа въпрос за това какво е решението за казуса със ски зоната в Банско премиерът обяви, че втори лифт ще има, за което били съгласни и \"зелените\". Но искаме така да направим, че всяко нещо, което допълнително ще се строи в защитената зона, ще минава екологична оценка, обясни Борисов. Очаква се темата да влезе в дневния ред на последното заседание на правителството на 28 декември, макар че в обявения дневен ред не е включено нито обсъждане на новия план за управление на Пирин, нито въпросът за промяна в концесионния договор на \"Юлен\". Обичайна практика е обаче необявени предварително теми да бъдат обсъждани и да се вземат решения по тях.\r\n\tАз нямам такава суета или амбиция. Така премиерът каза дали участва в демонстрация на сили като генерал срещу генерала Румен Радев. \"Аз нямам какво да воювам с Радев\", посочи той и анализира, че държавният глава непрекъснато давал и то негативни оценки за управляващите. Казал на хората си в ГЕРБ да не се обаждат докато президентът взима страна и говори с думите на БСП и на лидера й Корнелия Нинова.", "date": "2017.12.23", "title": "Борисов: Доган е в управлението от 27 години, а Пеевски е просто депутат"}
{"url": "http://www.mediapool.bg/blizo-90-dushi-zaginaha-pri-tropicheska-burya-vav-filipinite-news273456.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБлизо 90 души загинаха, а десетки за изчезнали, след като тропическа буря удари южната част на Филипините. Всички жертви са на остров Минданао.\r\n\tЗаради поройните дъждове са се образували големи свлачища, които са затрупали села на острова.\r\n\tНа много места електричеството и комуникациите са прекъснати.\r\n\tВсяка година през Филипините преминават около 20 тропически бури, които носят със себе си големи разрушения.", "date": "2017.12.23", "title": "Близо 90 души загинаха при тропическа буря във Филипините"}
{"url": "http://www.mediapool.bg/sofiyskiyat-universitet-gotov-na-protesti-zaradi-otneta-sgrada-news273449.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСофийският университет \"Св. Клмент Охридски\" може да последва примера на Българската академия на науките (БАН) и да започне протести срещу правителството. Причината е решение на кабинета, с което сграда, предназначена за обучение на студенти от висшето училище, се предоставя на Висшия съдебен съвет с мотива \"отпаднала необходимост\". Разпореждането с имота на бул. \"Ал Стамболийски №82 в София беше гласувано от министрите на 20 декември.\r\n\tРешението е породило революционни настроения в Академичния съвет на университета. , обяви пред Mediapool ректорът на СУ проф. Анастас Герджиков.\r\n\tДо петък вечерта въпросното решение на правителството все още не беше официално публикувано. От стенограмата на заседанието се вижда, че то е прието без никакво обсъждане, както и повечето подобни точки.\r\n\tВсъщност сградата, породила революционни настроения сред ръководството на висшето училище, не е негова собственост от ноември миналата година. Тогава след решене на правителството университетът предоставя зданието на болница \"Лозенец\", а целта е в него да се осъществява предклиничната подготовка на студентите по медицина в Софийския университет. Декан на Медицинския факултет е проф. Любомир Спасов, който ръководи и болница „Лозенец“. Спасов явно е декларирал, че болницата няма нужда от сградата. Идеята е сега то да се използва от Специализирания съд и прокуратура, които в момента се намират в бившата сграда на Държавната агенция \"Национална сигурност\" на ул. \"Черковна\".\r\n\tТеренът, на който е построено зданието, е около 8 дка, а самата сграда е с разгъната застроена площ от 9400 кв. м. Намира се на кръстовището на ул. \"Опълченска\" и бул. \"Ал. Стамболийски\". Там се е помещавала Софийската техническа гимназия до закриването ѝ през 2010 г. Университетът я получава от правителството през 2011 г., като в замяна се отказа от претенциите си към галерията на ул. \"Шипка\" 6 в полза на Съюза на българските художници.", "date": "2017.12.23", "title": "Софийският университет готов на протести заради отнета сграда"}
{"url": "http://www.mediapool.bg/oon-evakuira-bezhantsi-ot-libiya-v-italiya-news273458.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа първи път ООН евакуира в Италия бежанци от центрове за задържане в Либия, предаде БНР като цитира Би Би Си.\r\n\tПървата група от около 160 мигранти от Триполи е пристигнала на летище край Рим със самолет на италианските военновъздушни сили.Това стана след международните критики към Италия, че помага на либийската брегова охрана да спира мигрантите през Средиземно море.\r\n\tООН за първи път евакуира бежанци директно от Либия за Европа. По оценки на Върховния комисариат в центрове за задържане в Триполи има около 18 хиляди души. ООН има намерение да евакуира близо 10 хиляди догодина.", "date": "2017.12.23", "title": "ООН евакуира бежанци от Либия в Италия"}
{"url": "http://www.mediapool.bg/fbr-arestuva-bivsh-morski-pehtonets-planiral-atentat-po-koleda-v-sasht-news273452.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФБР задържа американец, служил в морската пехота на САЩ и подкрепящ терористичната групировка \"Ислямска държава\", който възнамерявал да извърши нападение в Сан Франциско на Рождество Христово, съобщи БТА, цитирайки Асошиейтед Прес.\r\n\tФБР заяви, че е намерило писмо за мъченичество и няколко огнестрелни оръжия в дома на Евърът Арън Джеймсън, който казал, че искал да извърши терористичен акт в популярен туристически район в Сан Франциско.\r\n\tБившият морски пехотинец, работещ като шофьор на камион, е обвинен в опит за оказване на материална подкрепа на чуждестранна терористична организация.\r\n\tСпоред документи на ФБР той казал на агент под прикритие, за когото смятал, че е свързан с висшето ръководство на \"Ислямска държава\", че иска да извърши нападение на Кей 39 в Сан Франциско, защото мястото било доста оживено.\r\n\tДжеймсън казал на агента под прикритие, че Рождество Христово е \"идеалният ден за извършване на нападението\" и че \"не се нуждае от план за бягство, защото е готов да умре\".\r\n\tДжеймсън публикувал радикални джихадистки коментари в интернет, включително изразявайки подкрепа за терористичното нападение в Ню Йорк на 31 октомври, при което шофьор използва камиона си, за да убие осем души. Джеймсън предложил да използва своя камион, за да подкрепи каузата.\r\n\tФБР е започнало разследване в средата на септември, след като е научило, че Джеймсън изразявал поддръжка за публикации в подкрепа на тероризма или \"Ислямска държава\". Ако бъде признат за виновен, той може да получи присъда до 20 години затвор.", "date": "2017.12.23", "title": "ФБР арестува бивш морски пехтонец, планирал атентат по Коледа в САЩ"}
{"url": "http://www.mediapool.bg/zasilen-predpraznichen-trafik-nad-300-000-poteglyat-ot-sofiya-predi-koleda-news273460.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tКакто всяка година, така и сега денят пред Бъдни вечер е белязан от засилен предпразничен трафик по магистралите “Хемус” и “Тракия”, на изходите на София, както и на международния път Е-79.\r\n\tПо данни на \"Пътна полиция\" за Коледа само от столицата към различни части на страната поемат над 300 000 автомобила.\r\n\tОт МВР съобщават, че работят при пълна мобилизация, като има екипи на всички ключови места. Патрулите ще са с пуснати сигнални лампи, за да се забелязват отдалеч и да респектират нарушителите.\r\n\tОт пътната агенция заявиха, че са спрели всички ремонти на големите автомагистрали, така че да не затрудняват движението по празниците.\r\n\tНай-вероятно натоварено ще бъде движението и около големите търговски центрове.\r\n\tОт неделя пътната полиция акция срещу превишената скорост и употребата на алкохол и наркотици. От там съветват шофьорите да спазват по-голяма дистанция и да карат със съобразена скорост.", "date": "2017.12.23", "title": "Засилен предпразничен трафик: над 300 000 потеглят от София преди Коледа"}
{"url": "http://www.mediapool.bg/savetat-po-zakonodatelstvo-kam-parlamenta-nyama-dumata-po-vazhnite-za-vlastta-zakoni-news273386.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДва месеца след създаването на Съвета по законодателство в 44-то Народно събрание, е напълно ясно, че желанието на законотвоците е да го ползват като фасаден орган и да търсят становището му само по маловажни за управляващите законопроекти. Последното доказателство за това е, че мнозинството така и не е поискало становище за антикорупционния закон, който бе прокламиран като един от най-важните за целия мандат на кабинета \"Борисов 3\".\r\n\tИсторията около този закон показва, че засега ГЕРБ и \"Обединени патриоти\" решават се допиват до Съвета по законодателство само по актове, които са без особено значение за реализация на техните политически интереси, показа проверка на Mediapool.\r\n\tДепутати от опозицията споделят неофициално, че председателят на правната комисия Данаил Кирилов (ГЕРБ) никога не е възнамерявал да иска от Съвета становище за антикорупционния закон. При създаването на експертното звено в началото на октомври бе оповестено, че той ще дава оценка по проектозаконите, изпратени му по решение на председателите на водещите комисии по тях.\r\n\t\"Кирилов никога не е искал да получим становище от експерти. Основният аргумент на управляващите бе, че \"съветът ще саботира приемането на закона\", коментираха пред Mediapool опозиционни депутати.\r\n\tПотърсени за коментар, членове на Съвета по законодателство заявиха, че законът е \"твърде непрофесионален, а някои текстове издават авторитарни нагласи\". Затова и проектът нямаше да получи положително становище от експертния орган.\n\n\r\n\t\"Бях говорил с предходния председател Димитър Главчев, който каза, че ще изпрати антикорупционния закон при нас, но това така и не се случи\", каза пред Mediapool председателят на Съвета по законодателство и бивш служебен премиер проф. Огнян Герджиков.\r\n\t\"Вече работим по различни закони, но ние нямаме право да ги изискваме сами. Съветът получава искане за становище или от председателя на парламента, или от председател на дадена комисия\", допълни той.\r\n\tПроф. Герджиков съобщи, че парламентът им е поискал мнение за Кодекса на труда, Търговския закон, както и Административно процесуалния кодекс.\r\n\tОсвен че избягват да търсят независими експертни становища за наказателната политика на държавата, депутатите очевидно не желаят такива и по важни промени в други закони. Според юристи такъв е бил случаят с промените в енергийния закон, чийто преходни и заключителни разпоредби принуждават всички електроцентрали да продават тока си на борсата. Подобна мярка променя променя пазара на електроенергия, но мнозинството не поиска да разбере какво мислят юристите по темата, коментираха експерти от Съвета пред Mediapool.\r\n\tСтановище не е било поискано и за въведения мораториум върху плащането на иновативни лекарства от здравната каса, който щеше да стигне до Конституционния съд, ако Бойко Борисов не беше наредил на ГЕРБ да го отменят. \"Ето – мнозинството можеше да попита Съвета по законодателство дали подобна забрана не противоречи на основния закон. Но не го стори\", коментираха от БСП пред Mdiapool.\r\n\tВеднага след оставката на бившия парламентарен шеф Димитър Главчев през ноември и замяната му с Цвета Караянчева, сред депутатите се заговори, че може да настъпят промени в Съвета по законодателство, тъй като той е орган към председателя на НС.\r\n\tПо този повод Караянчева заяви пред Mediapool, че не възнамерява да сменя хора, защото в Съвета са избрани \"достатъчно добри експерти\". На въпрос защо толкова важният за управляващите и толкова спорен според експерти антикорупционен закон не е изпратен за становище, тя отговори: \"Дани Кирилов така е преценил\".\r\n\tНа въпрос към Герджиков дали самият Съвет е изискал закона заради обществената му значимост, той каза, че \"това би било политическа намеса\". \"В крайна сметка за каквото поискат мнение – ние за това даваме\", уточни той.\r\n\tОгнян Герджиков каза още, че е поискал от Цвета Караянчева проектите, по които Съветът трябва да се произнесе, да се изпращат веднага след като минат на първо четене в комисиите, тъй като работата е обемна и прецизна.\r\n\tСпоред опозицията пък председателите на комисии изобщо не помнят да има такъв съвет, въпреки че е прясно създаден: \"Ако трябва да се имитира дейност за несъществени неща – ще питат, ако е нещо важно - както се вижда от тези два месеца, Съветът по законодателство няма да бъде търсен\".\r\n\t бе създаден в началото на месец октомври от бившия председател на парламента Димитър Главчев. Органът е консултативен и становищата му не са задължителни. Негов председател е Огнян Герджиков, а членовете са още 21 изтъкнати юристи. В съвета има четири направления: Конституционно и международно право, Административно и финансово право, Граждански отрасли и Наказателни отрасли.", "date": "2017.12.23", "title": "Съветът по законодателство към парламента няма думата по важните за властта закони"}
{"url": "http://www.mediapool.bg/prez-vip-bradar-i-alfa-do-bnt-news273461.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ началото на декември новият генерален директор на БНТ Константин Каменаров назначи Надя Костова за програмен директор на всички програми в обществената телевизия. Тя беше обявена като независим медиен специалист в областта на мениджмънта на телевизионно съдържание (според сайта на БНТ). Какво ли в случая значи \"независим\"? Дано не е нещо в смисъла на отговора, който Константин Каменаров даде по време на конкурса за генерален директор на въпроса, зададен от члена на СЕМ Мария Стоянова, какво е работил в последните три години. Та отговорът беше – лобиране.\r\n\tОт 2005 до 2014 г. Надя Костова е била програмен директор на ТВ7. А нужно ли е да припомняме, че това е телевизията, която през 2013 г. произведе Николай Бареков като политик с превръщането на телевизионното му предаване \"България без цензура\" в политически проект. И това не е единствената лоша практика, с която ТВ7 е свързвана.\r\n\tПрез 2017 г. изборът за генерален директор на БНТ показа, че нито един действащ журналист с изявена професионална биография (извън светската) не иска да се сблъсква с отговорността да ръководи обществената медия. Навярно не защото им липсва \"визия\", както биха се изразили в СЕМ, а защото не им се обяснява всекидневно на властващите, чието мислене така и не се променя, какво е журналистика. Вероятно не са готови да предприемат подобно журналистическо самоубийство…\r\n\tЯвиха се кандидати с други качества, както се разбра – умение да лобират. И нито един от тях нямаше в биографията си епизод, който да доказва, че може да защитава общественото в обществената медия.\r\n\tОт толкова прокламираната \"независимост\", чак ти се приисква да видиш в управлението на БНТ някой откровено зависим. И Каменаров не закъсня да ни го яви. От 18 декември Емил Кошлуков е назначен за програмен директор на БНТ 1. По време на избора за генерален директор стана ясна последната зависимост на Кошлуков – година преди конкурса (онази година, през която СЕМ забави избора на генерален директор) той е работил като програмен директор в партийната (на Атака) телевизия \"Алфа\". После обясни, че не е член на \"Атака\", така че смееш ли да се усъмниш в независимостта му.\r\n\tЗащо е проблем ЕмилКошлуковото присъствие в БНТ? Фактите сами дават отговор на този въпрос. През 2009 г. Емил Кошлуков изглеждаше готов на всичко, за да влезе в Народното събрание с \"Новото време\". Най-напред даде интервю за \"Плейбой\" пред работещата в bTV тогава Миролюба Бенатова. Пак през 2009 г. Кошлуков беше обявен за \"първия политик, който влиза в риалити играта \"ВИП Брадър\" по \"Нова тв\". Като в \"затворническа тв килия\" сподели опит и в крайна сметка се оказа на едни и същи позиции със сина на един от бившите директори на БНТ Иван Славков и внук на Тодор Живков. А уж имаха идеологически конфликт в първата си среща. Ако трябва да резюмираме резултата от несъстоялия се сблъсък, той е 1:1. През 2009 г. Тодор Славков спечели \"Вип Брадър 3\". През 2017 г. Емил Кошлуков спечели БНТ 1.\r\n\tВ дългия медиен разказ на неговата биография като дисидент, вкаран в затвора, по-паметливите лесно могат да открият противоречия – ту веднъж споделя, че е бил там, защото е чел \"Фашизмът\" на Желю Желев преди 1989-а, ту защото разказвал вицове срещу Тодор Живков в казармата. Колкото по-лайфстайл е предаването или списанието, пред което се представя, толкова повече \"Фашизмът\" изпада и остава само \"вицовото начало\" на политическата му кариера. Около конкурса за генерален директор пак беше припомнена друга негова роля – като организатор на първите студентски протести 1989-а, която през 2017 г. трябваше да гарантира, че е убеден демократ. Въобще, от 2000 г. досега образът му е претърпял различни медийни напластявания.\r\n\tПрез 2000 г. беше герой в един странен филм, в който бе видян като бивш символ на демокрацията, \"само че в депресия\". Нека да се позова и на критическите наблюдения на Геновева Димитрова: Въпреки че е \"от кухнята\" на политиката, както Кошлуков сам се ситуира, филмът ме оставя с впечатлението, че става дума за най-обикновена мутра, само че в депресия.\r\n\tПрез 2006 г. неговото предаване (\"Таралеж\" по \"Евроком\") показваше какви са разбиранията му за политиката – олекотената версия на популизма тогава в конкуренция с \"Атака\".\r\n\tПрез 2012 г. той е един от водещите по ТВ7 на т.нар. спортно шоу \"Пред банята\". Всъщност предаване, в което гостуват спортният корифей в премиерска роля Бойко Борисов и чалга певици като Галена, Лиана и други жени само по малки имена. Но навярно \"Факторът Кошлуков\" по ТВ7 и продуцентските проекти на Кошлуков с фирмата на Виолета Сечкова (просветените в невидимите връзки знаят коя е) има предвид генералният директор на БНТ Константин Каменаров, когато казва, че го е привлякъл в екипа си, защото има \"модерна визия\" за телевизията. По моите спомени тя се свеждаше до гост в общ план и разделен на две екран.\r\n\tНека добавим и бизнес отношенията на Кошлуков с Николай Бареков – той е бившият телевизионен партньор на Кошлуков в ТВ7 за определен период.\r\n\tЩеше да е хубаво, ако можеше да проверяваме, че от това кълбо на минали зависимости днес може да излезе независим програмен директор на обществена медиа.", "date": "2017.12.23", "title": "През Вип Брадър и Алфа до БНТ"}
{"url": "http://www.mediapool.bg/eksperti-prognozirat-che-balgarinat-shte-izharchi-na-2-mlrd-lv-samo-za-koleda-news273462.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tВ края на 2017 година експерти очакват рекордна сума - над 2 милиарда лева да бъдат похарчени от българите само за Коледа. В сметката влизат парите, които отделяме за подаръци, пътувания и празничната трапеза, изчислява Нова тв.\r\n\tТова обаче сериозно надхвърля личните финанси на българите. Дупката в семейния бюджет и тази година ще се запълни с пари на заем. Фирмите вече отчитат сериозен ръст на бързите кредити. Статистиката показва, че най-често сме склонни да вземем на изплащане скъпа техника. Първото място е за смартфоните - там задлъжняваме с до 1300 лева. Следват скъпите телевизори, лаптопи и климатици.", "date": "2017.12.23", "title": "Експерти прогнозират, че българинът ще изхарчи на 2 млрд. лв. само за Коледа"}
{"url": "http://www.mediapool.bg/trend-za-58-ot-balgarite-godinata-e-bila-dobra-news273463.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВсеки десети българин ще отдели под 20 лв. за коледни подаръци. Огромното мнозинство от около 80 на сто от хората нямат да бъдат свръхщедри - ще дадат за подаръци до 100 лв. Това показват данните от изследване на \"Тренд\", публикувано в събота.\r\n\t100 лв. е и най-честият отговор на въпрос с колко пари ще празнуват коледните и новогодишните празници. 36 на сто отговарят, че това е сумата, която ще отделят за празничните дни. Между 100 и 200 лв. са планирали да дадат 28 на сто.\r\n\tНяма голямо разнообразие в мястото, където българите ще празнуват - няма да пътуват и ще си стоят вкъщи. Едва 1 на сто ще са в чужбина, поне така сочат данните.\r\n\tОценките за отиващата си 2017 г. са преобладаващо положителни.  47 на сто оценяват годината като добра за България. 36 на сто от анкетираните смятат, че годината е била лоша. Цели 58 на сто твърдят, че 2017-а е била добра за самите тях, като лоша я оценяват 31 на сто.\r\n\tБългарите са скромни - искат преобладаващо здраве. Финансовото благополучие и късметът са следващите две пожелания, но едва с 15 на сто.", "date": "2017.12.23", "title": "Тренд: За 58% от българите годината е била добра"}
{"url": "http://www.mediapool.bg/tatyana-doncheva-borisov-tsatsarov-i-peevski-sa-litseto-na-zadkulisie-rakovodeno-ot-moskva-i-bkp-news273464.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБойко Борисов, Сотир Цацаров и Делян Пеевски не са задкулисието, те са фигурите, инсталирани на сцената. Задкулисието в България трябва да бъде търсено в Москва и в кръговете около бившата комунистическа партия. Това каза в събота пред телевизия Би Ай Ти лидерът на Движение 21 Татяна Дончева.\r\n\t“Борисов, Цацаров и Пеевски не са задкулисието. Това са фигурите на сцената. И въпреки, че Пеевски не се появява в парламента, той е лице, той е институционално излъчен”, комемтира тя.\r\n\t“Задкулисието е Москва и кръговете около бившата комунистическа партия. Когато говорим за задкулисие там трябва да търсим – в старите ръководни фигури истинското задкулисие. Те не са едно цяло, те са различни фигури, имат различни мнения и отношения, но политическият картел у нас се ражда от техния общ произход – от средите на бившата БКП”, смята партийният лидер.\r\n\tПо думите й тези обвързаности могат да бъдат намерени в двете основни партии - ГЕРБ и БСП.\r\n\t“Те в ляво са известни – старите партийни фамилии в ляво заеха сериозни позиции и те са добре наместени около Корнелия Нинова. Като сложите към това децата на по-късните фамилии в лицето на Добреви и други и ще разберете за какво става дума”, обясни тя.\r\n\tПо думите й в ГЕРБ също има ясно очертани среди, свързани с тодорживковското крило.\r\n\t“Бойко Борисов е ясен защо – бил му е охрана, Влади Горанов е свързан с Иван Саздов, който е гуруто на Бойко Борисов; Лили Павлова – внучка на отряда Чавдар, Ивайло Московски – син на бившия заместник на Стефан Нинов в Плевенския окръжен съвет; Цецка Цачева от село Драгана, която пред очите ми стана партиен член в първи курс”, ичреди Дончева.\r\n\tПо думите й “България има проблем с фашизацията си”. Според нея “това, което се е наблюдавало в ранния фашизъм, когато привидно излъчени държавни органи могат да кажат днес, че искат да вземат собствеността на една група хора, защото това трябва да стане, утре си харесват собствеността на друга група хора – и нея я вземат, се случва и у нас”.\r\n\t“Те не ревизират като възглед собствеността върху средствата за производство, което става след Втората Световна война. Те казват – сега вземаме на евреите, после на индустриалците и тн”, коментира още тя.\r\n\tИ добави, че опозицията в България не се интересува от тези процеси. “В тази работа, ако забелязвате, Корнелия Нинова не беше искрена”, смята Дончева. “Нима не помните позицията на БСП, когато чрез държавните институции се направи опит да бъде открадната частна собственост в ЕМКО и Дунарит, провъзгласена от конституцията за свещена? И сега нея не я интересува дали с абсолютно превратно използване на институция като КОНПИ държавата може да ви заличи бизнеса и конкуренцията ви да влезе в него”, допълни тя, визирайки запора върху имуществото на издателя на \"Икономедия\" Иво Прокопиев.\r\n\tИ докато Корнелия Нинова не се интересува от тези процеси, можем да кажем, че Бойко Борисов ги ръководи, допълни още лидерът на “Движение 21”.", "date": "2017.12.23", "title": "Татяна Дончева: Борисов, Цацаров и Пеевски са лицето на задкулисие, ръководено от Москва и БКП"}
{"url": "http://www.mediapool.bg/predstoyat-badni-vecher-i-koleda-s-po-visoki-ot-obichainite-temperaturi-news273454.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа Бъдни вечер и Коледа тази година ще бъде по-топло от обичайното. На 24 декември ще бъде ветровито, облачно и вече почти без валежи. Ще започне бързо и чувствително затопляне.\r\n\tНа Коледа ще бъде слънчево и много по-топло от обичайното време – температурите ще са от 11 до 15 градуса.\r\n\tПрез повечето дни от новата седмица ще остане по-топло от обичайното, а вероятността за валежи е малка. Пътните настилки в страната са предимно сухи, на места влажни, а по усойните и планински райони – частично заледени и обработени.", "date": "2017.12.23", "title": "Предстоят Бъдни вечер и Коледа с по-високи от обичайните температури"}
{"url": "http://www.mediapool.bg/nova-avtobusna-spirka-shte-ulesnyava-dostapa-do-pistite-na-vitosha-news273466.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНова автобусна спирка бе разкрита в събота в района на въжената линия \"Симеоново – Алеко\" в София. С нея ще бъде улеснено качването до ски пистите на Витоша, съобщиха от Центъра за градска мобилност.\r\n\tСпирката е в района на паркинга на начална станция на кабинковата въжена линия и ще обслужва автобусни линии 122 и 123.\r\n\tСъщо така от съботя лифтът \"Симеоново-Алеко\" пък ще работи всеки ден. На Коледа и в първия ден от новата година лифтът ще започне работа един час по-късно.\r\n\tСедалковият лифт \"Драгалевци - Голи Връх\" остава в режим на работа събота, неделя и празнични дни.", "date": "2017.12.23", "title": "Нова автобусна спирка ще улеснява достъпа до пистите на Витоша"}
{"url": "http://www.mediapool.bg/putin-tramp-ima-agresivna-strategiya-za-natsionalna-sigurnost-news273467.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tВ свой първи коментар на новата американска стратегия за национална сигурност руският президент Владимир Путин я определи като агресивна, съобщава БНР като се позовава на ТАСС. Трябва да отчитаме това в практическата си работа, каза Путин на разширено заседание на висшия състав на министерството на отбраната.\r\n\tТой обвини САЩ, че нарушават ключов договор за контрол над ядрените оръжия. Що се отнася до събитията в Европа, става дума за настъпателна инфраструктура, смята руският президент. По думите му политиката на САЩ сериозно понижава равнището на сигурност в Европа и в света като цяло. Русия има суверенно право да реагира адекватно на заплахите от агресивното развитие на военна инфраструктура, в частност от САЩ в Европа, подчерта Владимир Путин.\r\n\tВ първата си стратегия за национална сигурност американският президент Доналд Тръмп определи Русия и Китай като най-сериозната заплаха за Съединените щати.", "date": "2017.12.23", "title": "Путин: Тръмп има агресивна стратегия за национална сигурност"}
{"url": "http://www.mediapool.bg/stolichnata-politsiya-izdirva-15-godishno-momiche-news273465.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтоличната полиция издирва 15-годишната Виктория Недялкова. Момичето е напуснало домашния си адрес на 21 декември 2017 г. около 17 ч. и оттогава е в неизвестност.\r\n\tТя е висока 165-170 см., телосложение – нормално, коса – кестенява до раменете, очи – кафяви.\r\n\tМомичето е било облечено с черно пухено яке с качулка, черни ботуши (апрески) и черно-бяло спортно сакче.\r\n\tУмоляват се гражданите, които могат да дадат информация за детето да се обадят на телефон 112, 02/9825938 или в най-близкото поделение на МВР. Анонимността е гарантирана.", "date": "2017.12.23", "title": "Столичната полиция издирва 15-годишно момиче"}
{"url": "http://www.mediapool.bg/bezplatna-sinya-i-zelena-zona-v-sofiya-za-praznichnite-dni-news273457.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъботноти паркирането в зоните за почасово платено паркиране в столицата е безплатно за 23 декември. Това важи и за осемте празнични дни около Коледа и Нова година, съобщи Центърът за градска мобилност.\r\n\tСинята и зелената зона ще може да се използват безплатно на 23, 25, 26, 27 и 30 декември 2017 г., както и на 1 януари 2018 г.\r\n\tВ списъка се включват още 24 и 31 декември - неделни дни, когато зоните за почасово платено паркиране по принцип не работят.", "date": "2017.12.23", "title": "Безплатна Синя и Зелена зона в София за празничните дни"}
{"url": "http://www.mediapool.bg/edinna-rusiya-nominira-vladimir-putin-za-poreden-prezidentski-mandat-news273468.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУправляващата в Русия партия подкрепи официално кандидатурата на президента Владимир Путин следващ мандат на президентските избори догодина. Това съобщи бТВ, позовавайки се на световните агенции.\r\n\tНа конгрес в столицата Москва партия \"Единна Русия\" очаквано е застанала зад Путин, който се кандидатира като независим на президентските избори на 18 март.\r\n\tПартията иска \"крайната победа\" на президентските избори да е на Владимир Путин, заявява по-рано председателят на \"Единна Русия\" и премиер на страната Дмитрий Медведев. Според него сега, а и в бъдеще, формацията ще даде на Путин \"цялата възможна подкрепа\". Очакванията и в Русия, и навън са президентът да бъде преизбран за още един шестгодишен мандат.\r\n\t\"Тази година партията навърши 16 години. И през всички тези години тя имаше един безспорен лидер. Лидер, който обединява най-различни хора. Обединява гражданите на нашата страна – Владимир Владимирович Путин\", заявява Медведев.\r\n\tНа конгреса Владимир Путин е призовал за борба с корупцията и равнодушието към проблемите на хората. \"Нищо не подрива стабилността и не отнема ресурси за развитие толкова, колкото неправдата, несправедливостта, корупционната ръжда и подкупността, равнодушието към своята страна и откъсването от нуждите на гражданите, надменността и високомерието от страна на политиците, чиновниците, бизнеса или онези, които се наричат елит\", казва руският президент. Той обещава повече стимули за бизнеса, борба с корупцията и допълнителни ресурси за недостатъчно финансираните здравна и образователна система.\r\n\tПутин властва в Русия от 1999 година. Първоначално той става временен президент на Русия на 31 декември 1999 г., като сменя Борис Елцин. В последствие заема поста като титуляр на 7 май 2000 г. след проведените президентски избори. През 2004 г. е преизбран за втори мандат. През 2008 г. е сменен от Дмитрий Медведев на президентския пост и е назначен от него за министър-председател на Русия. През 2012 г. отново печели президентските избори и от 7 май 2012г. е за трети мандат президент на Русия.", "date": "2017.12.23", "title": "\"Единна Русия\" номинира Владимир Путин за пореден президентски мандат"}
{"url": "http://www.mediapool.bg/tomislav-donchev-noviyat-zakon-nyama-da-izkoreni-koruptsiyata-news273469.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовият антикорупционен орган няма как да се справи с явлението корупция за няколко месеца, каза в събота пред БНР вицепремиерът Томислав Дончев. По думите му се създават свръхочаквания, което само по себе си било опасно. \"Нужда от подобен орган има и нужда от подобен закон има. Дали той ще допринесе за борба с корупцията по високите етажи на властта – да. Дали ще има ефект – да. Дали това ще изкорени корупцията по принцип - това вече е илюзия\", заключи той.\r\n\tОтносно правомощията на новия антикорупционен орган да иска прилагане на СРС при съмнения за неправомерно обогатяване, Дончев заяви: \"По принцип, всеки момент, когато държавата се опитва да пази устоите си, включително случаите, когато тя се бори с корупцията, с криминални престъпления, с тероризъм, тя нарушава нечии права. Всички добре го знаем В крайна сметка, целта на закона нали е да изкорени корупцията. Това няма как да се случи без държавата понякога да влиза в личното пространство”\r\n\tСпоред него “цялото правораздаване и репресивната роля на държавата е свързана с ограничаване или отнемане на права”. “По какъв начин иначе да се борим с корупцията. Опитът от последните почти 3 десетилетия показва, че корупцията със заклинания, с декорации до момента не е преборена. Почти няма световно прилаган способ за борба с корупцията, който да не е прилаган в България,\" каза вицепремиерът.\r\n\tНе знам дали температурата на политическите страсти се влияе от празничния цикъл, но е нормално предвид топлите, светли, християнски празници да говорим за смирение. Колкото до високата температура, тя се галванизира взаимно, не идва само от едно място. Изпращаме година на \"остри политически страсти\", каза още Томислав Дончев.\r\n\tДончев определи като „синтетичен скандал“ добилия популярност през есента „Кум-гейт“, в който беше замесено името на съпартиеца му от ГЕРБ Делян Добрев. Да се правят графики и да се създават несъществуващи или комични връзки е много близко до хибридната война, заяви той. И продължи за \"Суджукгейт: \"Не може да очаквате, когато имаш няколко хиляди души актив - общински съветници, кметове, народни представители и така нататък, поведението на всеки от тях да е абсолютно неукоримо и следвайки най-висши морални стандарти. Разликата между нас и другите е, че когато има подобно укоримо поведение, се вземат мерки\".\r\n\tПо думите му в политиката трябва да има да има емоции, трябва да има чувство. “Това не е чиновническа работа. Само по себе си, това не бива да ни притеснява. По-притеснителното е, когато се поддържа политически репертоар, който е по същество деконструктивен и отнема възможността да се вземат трудни, понякога непопулярни решения. Дългият режим на инвестиране в подобни страсти прави невъзможно вземането на рационални решения, което би трябва да е целта на политическия процес”, продължи той.\r\n\tПо думите му мораториумът върху нови лекарства за онкоболни и хора с редки заболявания е бил опит на правителството да се направи реформа и да се ограничат злоупотребите в здравеопазването. Според него обаче темата не е била достатъчно добре обяснена на обществото и заради това се е стигнало до притеснения сред хората.\r\n\tВ последния си работен ден за годината депутатите единодушно отмениха мораториума,с който през следващата година се спираше изплащането от здравната каса на определени лекарства. Актуализацията на бюджета на касата позволи средства за 32 нови молекули.\r\n\t\"За да вземаш правилни решения в политиката, освен техническото изпитваме на нещата, трябва във всеки един момент да се убедим че притежаваш необходимото доверие. Когато се получи криза на обществото мнение, когато обществото мнение е убедено, че по този начин се ограничават правата на болните, не остава много избор\", уточни Дончев.", "date": "2017.12.23", "title": "Томислав Дончев: Новият закон няма да изкорени корупцията"}
{"url": "http://www.mediapool.bg/tsveta-karayancheva-v-parlamenta-ne-biva-da-se-govori-prekaleno-ostro-news273470.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t“В парламента прекалено се изостри говоренето. Стигна се до личностни нападки. Не бива да се говори така в тази светиня, защото там трябва да си говорим за политики, трябва да спорим принципно”. Това каза в събота пред БНР новият председател на парламента Цвета Караянчева. Тя пое ръководството на Народното събрание в средата на ноември, след като предишният председател Димитър Главчев подаде оставка. До нея се стигна, защото Главчев отстрани лидера на БСП Корнелия Нинова от парламентарно заседание.\r\n\t“В началото на годината протече остра предизборна кампания, която за много политици, като че ли все още не е приключила. Оттам е и ниският рейтинг в последните социологически проучвания”, смята тя.\r\n\tПо думите ѝ всички партии трябва да осъзнаят, че това не се харесва на хората. \"Другото е, че периодически срещу Народното събрание хвърчат и обвинения от други институции, а то не правиме усилия да защитим е дейността си. Острите конфликти обаче отблъскват хората. Искам да посъветвам както себе си, така и колегите - да забравим предизборната лексика, защото нови избори не се задават\",коментира още Караянчева.\r\n\tКараянчева отрече да черпи увереност от думите на почетния председател на ДПС Ахмед Доган, че сегашното управление няма алтернатива и изтъкна, че многократно е декларирала, че управляващата коалиция е \"абсолютно стабилна\".\r\n\t\"А какво всъщност каза господин Доган по-различно от това, което ние говорим и това което всички знаем\", отвърне Караянчева запитана дали речта на Доган е била и флирт с ГЕРБ.\r\n\t\"Това са техни вътрешнопартийни работи. Ако те имат различия с господин Карадайъ, трябва да си ги уточнят. Аз мисля че всички знаем, и опозицията разбира се, че вотът не се внася, за да предизвика нови избори, а колкото да прикове обществото внимание в един дебат, в който опозицията ще напада, а управляващите ще разказват какво са направили през изминалите 8 месеца. Това че г-н Доган каза на глас нещо, което всички знаят, не прави речта му \"уникална\". Той зададе въпроса, който всички си задаваме: \"Какво ще стане, ако вотът мине? Какво мнозинство ще управлява\". Цялата опозиция си задава този въпрос!\", допълни председателят на парламента.", "date": "2017.12.23", "title": "Цвета Караянчева: В парламента не бива да се говори прекалено остро"}
{"url": "http://www.mediapool.bg/hristo-ivanov-ako-es-poiska-ot-bulgaria-zdravi-institutsii-borisov-shte-padne-ot-vlast-news273471.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАко стане ясно, че Пеевски повече не може да играе тази роля, която има в България, Борисов ще слезе от власт, защото те са скачени съдове. А за да се случи това главна роля имат партньорите на държавата ни от ЕС и НАТО, които трябва да изградят здрава граница със здрави институции. Това стана ясно от думите на лидера на Да, България Христо Иванов пред Би Ай Ти в събота.\r\n\t“Ние сме коридор, винаги сме били коридор, населението на тези земи винаги е било коридор. Целта на всяка образно казано империя е била то да да пази проходите на на въпросната империята. Или иначе казано - имперската поща да мина, и оттам нататък какво правят хората тук – просто да внимават да е тихично, може да смарди, но да е тихо”, обясни той.\r\n\tПо думите му в момента европейският политически елит изглежда тотално дезориентиран. “Няма голяма световна империя, стъпила на тези територии, чието разпадане да не започнало именно от Балканите. Така че ЕС трябва се събуди и да разбере, че сигурността на ЕС се осигурява на нашите граници”, смята лидерът на Да, България.\r\n\tПо думите му обаче в случая не става дума за огради, а “става дума за това да има институции, с които могат да се правят общи политики по сигурност и да се споделя класифицирана информация”. “Ясно е, че в момента с България не може да се споделя класифицирана информация и го знам, защото съм бил и министър и вицепремиер”, допълни Иванов.\r\n\tПо думите му Брюксел трябва да разбере, че трябва да отстоява именно тук своя периметър на сигурност. “Европа трябва да поиска от България здрави институции, което неизменно ще доведе до бързото сваляне на Борисов”, коментира Иванов.\r\n\tСпоред него пътят към това ще мине през промяна на политическата ситуация. “Ако има променена ситуация, под което имам предвид – ако Брюксел има настояване за реални реформи” ще стане ясно, че “Пеевски не може да играе тази роля, която има в България”. “Това неизменно ще доведе до слизане на Борисов от власт, защото те са скачени съдове”, допълни бившият правосъден министър.\r\n\tСпоред Иванов обаче тези реални реформи, които ще доведат до промяна на политическото статукво у нас трябва да бъдат поискани от ЕС и НАТО.\r\n\t“Тук минава границата, ако искаш да изграждаш здрав ЕС. Ако те тук не могат да изградят здрава граница със здрави институции – ЕС няма да има”, завърши той.", "date": "2017.12.23", "title": "Христо Иванов: Ако ЕС поиска от България здрави институции, Борисов ще падне от власт"}
{"url": "http://www.mediapool.bg/bnt1-ostana-bez-shef-na-direktsiya-novini-news273472.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШефът на дирекция “Новини” в БНТ и дългогодишен кадър в обществената телевизия, който се върна в нея по покана на новия изпълнителен директор Константин Каменаров - Константин Кисимов е напуснал поста, научи Mediapool. Ден преди Коледните празници медията остава без глава на най-важния си отдел. Овакантяването на поста пък странно съвпада с назначаването за нов програмен директор на БНТ1 на Емил Кошлуков, който влезе в телевизията на 18 декември.\r\n\tПрез лятото на тази година Кошлуков се кандидатира за шеф на обществената медия и бе пряка конкуренция на Каменаров, който в крайна сметка спечели конкурса, организиран от СЕМ.\r\n\tБившият депутат от \"Новото време\" Емил Кошлуков почти до последно изглеждаше като фаворит в надпреварата. За последно той беше водещ в свързаната с Делян Пеевски телевизия \"Канал 3\", а преди това беше изпълнителен директор на \"ТВ Седем\" и \"Нюз7\" – два тв канала, финансирани от КТБ и фалирали малко след нея. Онова, което го препъна на финала на надпреварата за БНТ, бе бележката, която си извади от телевизия \"Алфа\" (тв канала на партия \"Атака\", взета на абордаж от Пеевки), с която да докаже необходимия стаж. Според журналисти от \"Алфа\" Кошлуков никога не е бил неин програмен директор, както се твърди в издаденото му удостоверение, но пък фактът, че фиктивният стаж е от партийна телевизия, предизвика скандал и вече щеше да е малко неудобно фаворитът на статуквото да спечели конкурса.\r\n\tПри изслушването му от СЕМ Кошлуков успешно влезе в тона на близките до Делян Пеевски медии и ползвайки опорните им точки, се провъзгласи за пазител на демокрацията и за човек, на когото не можело да се въздейства.\r\n\tВ началото на декември новоизбраният генерален директор на БНТ Каменаров назначи като програмен директор на БНТ с правомощия да отговаря за четирите програми на телевизията Надя Костова. Тя също е дългогодишен кадър на медията, свързвана с Пеевски и Цветан Василев - ТВ7, където отговаряше за програмното съдържание.\r\n\tОсвен, че ръководенето на програмата на обществената телевизия Каменаров остави в ръцете на бивши кадри на ТВ7, интересен бе и подборът му на Управителен съвет на медията. В него влязоха Валери Запрянов, който бе председател на Българския медиен съюз, обединяващ медиите, близки до Ирена Кръстева и сина й Делян Пеевски. През 2014-2015 г. Запрянов стана съдружник с Тошо Тошев в \"Обединени свободни медии\" и през тази фирма двамата издаваха \"Преса\" и \"Тема\". Малко след фалита на КТБ стана ясно, че банката на Цветан Василев е наливала пари в голяма част от българските вестници през кухи фирми, включително и в дружеството, издател на \"Преса\" и \"Тема\". Впоследствие срещу \"Обединени свободни медии\" бе заведена молба за обявяване в неплатежоспособност и през август \"Преса\" и \"Тема\" спряха да излизат.\r\n\tВ Управителния съвет на Каменаров влезе и Зина Трифонова, която бе адвокат на НУРТС - дружеството, което управлява дейността на цифровите мрежи, т.нар. мултиплекси. НУРТС най-вероятно беше собственост на Цветан Василев. Мултиплексите излъчват програмите на ефирните телевизии в България - \"Нова\", bTV и БНТ. След като Цветан Василев изгуби контрол върху дружеството, Зина Трифонова постепенно се оттегли от НУРТС и създаде собствена адвокатска кантора.\r\n\tНай-младия член на управителния съвет на БНТ пък е Антон Андонов. Той е работил като журналист, редактор и сценарист. Участвал е в реализация на проекти на продуцентски къщи като \"Междинна станция\" на Андрей Арнаудов и Иван Христов и \"Ноу фрейм медиа\" на Виолета Сечкова (приятелка на близкия до премиера Александър Сталийски) и Емил Кошлуков.\r\n\tИменно заради логиката на всички назначения, свързани с телевизията близка до Пеевски и Цветан Василев, не е изненадваща и информацията, че най-вероятно дирекция “Новини” в БНТ1 ще бъде поета от ексводещата на новините в несъществуващата вече ТВ – Валентина Войкова.", "date": "2017.12.23", "title": "БНТ1 остана без шеф на дирекция \"Новини\""}
{"url": "http://www.mediapool.bg/za-po-malko-ot-godina-emigrantite-sa-izpratili-nad-15-mlrd-leva-u-nas-news273473.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСамо за 10 месеца - до края на октомври, българите зад граница са пратили близо 1.5 млрд. лв. на близките си в страната, съобщи в събота Investor.bg на база на данните за платежния баланс на Българска народна банка (БНБ).\r\n\tТочната сума от януари до края на октомври 2017 г. е 750 млн. евро. За сравнение за същия период на миналата година емигрантите са изпратили с 10 млн. евро по-малко - 740 млн. евро.\r\n\tСамо за октомври към България са били преведени малко над 71 млн. лв.\r\n\tОт началото на година най-слабият месец е бил август, когато паричните преводи на работниците в чужбина са 66.2 млн. евро.\r\n\tНай-много средства идват от българите в САЩ, Испания и Гърция. Данните на БНБ обаче отчитат само парите, изпратени по банков път и чрез дружества за парични трансфери. Не е известни сумите, които влизат в страната в брой или какви стоки, купени зад граница, идват в България.\r\n\tСредствата, които емигрантите пращат на семействата си тук, до преди няколко години надвишаваха многократно размера на преките чуждестранни инвестиции в страната, припомня медията. Сега тенденцията леко се обръща. От януари до октомври в българската икономика са влезли чуждестранни инвестиции в размер на 855,5 млн. евро, показват предварителните данни на БНБ. Те намаляват с над 6.2% в сравнение със същия период на миналата година, когато бяха 912.8 млн. евро.", "date": "2017.12.23", "title": "За по-малко от година емигрантите са изпратили над 1.5 млрд. лева у нас"}
