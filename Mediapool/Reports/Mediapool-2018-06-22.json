{"url": "https://www.mediapool.bg/nigeriya-srazi-islandiya-i-dade-shans-za-klasirane-na-arzhentina-news280637.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНигерия постигна първа победа на Световното първенство в Русия с 2:0 над Исландия и по този начин даде шанс на Аржентина да продължи и след груповата фаза въпреки загубата си от Хърватия с 0:3.\r\n\tПрез първото полувреме на мача доминираха исландците, които създадоха няколко опасности, но не успяха да стигнат до попадение. Африканците обаче излязоха преобразени за втората част и още в началото откриха резултата.\r\n\tВ 49-ата минута Виктор Моузес напредна по дясното крило и последва подаване към Ахмед Муса в наказателното поле, който овладя отлично топката и с мощен удар я прати в мрежата. Последва натиск на Исландия, който обаче не доведе до чисто положение.\r\n\tВ 73-ата минута Муса нацели горната греда над Халдорсон. Само 60 секунди по-късно обаче нападателят бе безгрешен. След като получи топката по лявото крило, Муса нахлу в наказателното поле, освободи се от защитник, преодоля вратаря и направи 2:0.\r\n\tДесетина минути преди края на срещата Исландия получи възможност да се върне в мача, след като получи паво да изпълни дузпа, отсъдена с помощта на видео асистента VAR. Зад топката застана звездата Гилфи Сигурдсон, но ударът му мина над вратата.\n\n\r\n\tБлагодарение на този резултата Аржентина могат да продължат в турнира въпреки първите си два слаби мача актива си от само една точка. За целта гаучосите ще трябва да победят Нигерия в последния си двубой и да се надяват Исландия да не победи Хърватия в другата среща.\r\n\tАко „викингите“ стигнат до победа над балканския тим, аржентинците ще трябва освен да надделеят над Нигерия, да подобрят головата разлика на Исландия. В момента европейците са с -2 гола, а Аржентина с -3. В момента и двата тима са с по една точка.\r\n\tВ първата среща в петък Бразилия постигна първата си победа в турнира, надделявайки над Коста Рика с 2:0. Успехът обаче дойде много трудно чак в добавеното време, когато първо се разписа Филипе Коутиньо, а след него и разочароващият до този момент Неймар.\r\n\tПрез второто полувреме \"селесао\" получи и дузпа след очевидна симулация на най-скъпия футболист в света. Благодарение на видео асистента VAR обаче реферът Бьорн Кайперс отмени решението си.\r\n\tБразилия доминираше през целия мач, но така и не успяваше да оползотвори превъзходството си с гол. Сериозна вина за това имаше Неймар, който пропусна доста попложения в срещата. Кариоките заиграха по-опасно в атака едва след влизането на Дъглас Коща през второто полувреме.\r\n\tВ 78-ата минута Неймар получи топка в наказателното поле, задържа я и след това демонстративно падна назад, симулирайки, че е задържан от защитник. Видеоасистентите обаче се намесиха и сигнализираха на Кайперс, който изгледа повторение и правилно отмени първоначалното си решение за 11-метров наказателен удар.\r\n\tВ 91-вата минута \"селесао\" стигна до решаващ гол, след като влезлият като резерва Роберто Фирмино свали с глава към Габриел Жезус, който опита да овладее в наказателното поле, но Коутиньо се намеси и простреля от движение Кейлор Навас между краката.\r\n\tВ 97-ата минута Дългас Коща проби отдясно, след което центрира към Неймар, който засече от три метра на празна врата. С тази победа Бразилия оглави група Е с 4 точки пред Сърбия с 3, Швейцария с 1 и Коста Рика с 0. В късния мач в петък един срещу друг излизат сърбите срещу доминирания от етнически албанци отбор на Швейцария.", "date": "2018.06.22", "title": "Нигерия срази Исландия и даде шанс за класиране на Аржентина"}
{"url": "https://www.mediapool.bg/sas-zavrashtaneto-na-zhitelite-na-fukushima-nyakoi-vizhdat-nadezhda-v-yadreniya-turizam-news280620.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ един студен февруарски ден Такуто Окамото доведе първата си туристическа група на място, което малцина външни хора са виждали лично: строителните кранове, надвиснали над японската ядрена електроцентрала \"Фукушима Даичи\".\r\n\t \r\n\tСедем години след опустошителното цунами, минало през електроцентралата на \"Токио Илектрик\", Окамото и останалите организатори на обиколки привличат любопитни туристи в района, а жителите, избягали от ядрената катастрофа, започват да се завръщат.\r\n\t \r\n\tМного от завърналите се хранят надежда, че туризмът ще помогне за възраждане на градовете им и ще намали страховете от радиация.\n\n\r\n\t \r\n\tНо някои са обезпокоени от равносметката от бедствието, чието въздействие ще се усеща далече в бъдещето. Почистването на района, включително отстраняването на разтопеното ураново гориво, може да отнеме четири десетилетия и да струва няколко милиарда долара на година.\r\n\t \r\n\t\"Бедствието е факт и сега въпросът е как хората ще възстановят живота си\", каза Окамото, след като неговата група спря в Томиока на 10 километра южно от ядрената централа.\r\n\t \r\n\tТой иска да води групи два пъти седмично, а не както сега само два пъти месечно.\r\n\t \r\n\tЕлектронните табели на магистралата за Томиока показват радиация около 100 пъти над нормата, докато пътниците на Окамото надзъртат от прозорците на туристическия автобус към надвесените кранове на \"Фукушима Даичи\".\r\n\t \r\n\t\"За мен, честно казано, това е изключително преживяване\", каза Луие Чинг, 33-годишен филипински програмист. Чинг, двама други филипинци и японец, които посетиха Чернобил миналата година, платиха по 32 000 йени(208,75 долара) на човек за еднодневно пътуване от Токио.\r\n\t \r\n\t\r\n\t \r\n\tПо-рано групата се разходи из Намие, град на четири километра северно от централата, в който жителите започнаха да се връщат миналата година, след като властите вдигнаха ограниченията. Досега само 700 от 21 000 са се върнали - процент, сходен с този на другите призрачни градове в близост до ядрения обект.\r\n\t \r\n\tБившият жител Мицуру Ватанабе, който е на 80 години и съпругата му Румеко - на 79 години, не възнамеряват да се върнат. Те бяха в града само за да разчистят техния съсипан ресторант, преди да бъде разрушен и докато работеха, разговаряха с туристите.\r\n\t \r\n\t\"Изкарвахме по около 100 милиона йени на година\", каза Мицуро и покани туристите да влязат вътре. Календар от 2011 г. виси на стената, а неизпълнените поръчки от деня на евакуацията са още върху кухненското шкафче.\r\n\t \r\n\t\"Ние искаме да идват хора. Те могат да се върнат у дома и да разкажат на другите за нас\", каза Мицуро сред прашните маси.\r\n\t \r\n\tПо-късно групата на Окамото посети близкото крайбрежие, където цунамито уби стотици хора. Изоставени оризища, няколко напуснати къщи, които устояха на вълната, и разрушеното основно училище \"Укедо\" е всичко, което е останало.\r\n\t \r\n\tТук, зад новата водозащитна стена в края на забранената радиационна зона префектурата на Фукушима възнамерява да построи мемориален парк и архивен център от 5200 кв.метра с видео прожекции и изложба за земетресението, цунамито и ядреното бедствие.\r\n\t \r\n\t\r\n\t \r\n\t\"Това ще бъде отправна точка за туристите\", каза за центъра заместник-директорът за туризма на префектурата Кадзухиро Оно. Японската агенция за туризма ще финансира проекта, добави Оно.\r\n\t \r\n\tОно иска туристите да идват във Фукушима, особено чужденци, които досега не проявяваха интерес. Посетителите от чужбина прекараха повече от 70 милиона дни в Япония миналата година, три пъти повече от 2011 г. Около 94 000 от тази цифра се падат на Фукушима.\r\n\t \r\n\t\"Токио Илектрик\" ще осигури материал за архива, въпреки че окончателният бюджет за проекта все още не е приет, каза той.\r\n\t \r\n\t\"Някои хора предложиха пространства за барбекю или за разходка\", каза Хидедзо Сато, бивш търговец на семена в Намие, който оглавява групата на местните жители. Лепенката с номер 1 на дозиметъра, закачен на врата му, показва, че е първият завърнал се в града.\r\n\t \r\n\t\"Ако хората пристигат, за да се хвалят, че са били близо до централата, какво да се прави. . ., поне ще идват\", каза Сато. Архивът ще помогне да се намалят страховете от радиация, допълва той.\r\n\t \r\n\t\r\n\t \r\n\tЗастанала до селската си къща, обновявана от работници, за да може семейството ѝ да се завърне, 54-годишната Маюми Мацумото каза, че има резерви към идеята за парка и архива.\r\n\t \r\n\t\"Не сме стигнали до дъното на това, което се случи в централата, и сега не му е времето\", каза тя.\r\n\t \r\n\tМацумото се е върнала за Деня за засаждане на ориза, в който тя като домакин посреща около 40 студенти. По-късно те направиха обиколка на Намие с два автобуса, спряха и на скелето близо до мястото за планирания мемориален парк, за да гледат крановете на \"Фукушима Даичи\".\r\n\t \r\n\tМацумото описа чувствата си към \"Токио Илектрик\" като \"смесени\", защото компанията е виновна за бедствието, но пък е помогнала на семейството ѝ да се справи с последствията. Един от синовете ѝ работи в компанията и е бил обиждан от разгневени местни жители, добавя тя.\r\n\t \r\n\t\"Добре е, че хората искат да дойдат в Намие, но не и ако просто искат да се доближат до ядрената централа. Не искам тя да се превърне в зрелище\", каза Мацумото.\r\n\t \r\n\tОкамото не е единственият екскурзовод, предлагащ обиколки в района, въпреки че различните посещения все още са рядкост. Той каза, че се надява клиентите му да си тръгват с нещо повече от няколко снимки.\r\n\t \r\n\t\"Ако хората могат да видят със собствените си очи щетите, причинени от цунамито и ядрената централа, ще разберат, че трябва да предотвратим възможността това да се повтори\", каза Окамото, който е учил в университет в съседна префектура и добави: \"Засега не срещаме съпротива от страна на местните хора\".", "date": "2018.06.22", "title": "Със завръщането на жителите на Фукушима някои виждат надежда в ядрения туризъм"}
{"url": "https://www.mediapool.bg/strahat-ot-imigratsiyata-podhranva-krizata-na-zapadnite-demokratsii-news280621.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ момента една тема доминира в политическия дебат на най-големите западни демокрации и същата тема поражда разногласия сред страните, дори сред отдавнашни съюзници: имиграцията.\r\n\t \r\n\t\"Има взаимовръзка между имиграцията и възхода на популизма и национализма. Това се вижда в Европа, с Брекзита и италианските избори, също както се видя в САЩ с победата на Доналд Тръмп\", казва пред АФП Еръл Яйбоук от Центъра за стратегически и международни изследвания.\r\n\t \r\n\tЗаглавията на новините говорят сами.\n\n\r\n\t \r\n\tВ името на \"нулевата толерантност\", провъзгласена от Доналд Тръмп, за да спази предизборните си обещания преди предстоящите през ноември избори в средата на мандата му, деца бяха разделени от семействата си на границата между САЩ и Мексико, често след като са избягали от насилието в Централна Америка.\r\n\t \r\n\tНовото популистко правителство на Италия от своя страна забрани на кораб с мигранти, спасени от неправителствена организация, да акостира в негови пристанища.\r\n\t \r\n\tПриемането на бежанците заплашва да срути управляващата коалиция в Германия. Срещу канцлерката Ангела Меркел, която управлява заедно със социалдемократите, в крайна сметка се обявиха собствените ѝ десни съюзници, които искат втвърдяване на миграционната политика.\r\n\t \r\n\tВ същото време броят на хората по цял свят, принудени да напуснат домовете си, достигна ново рекордно равнище за пета поредна година. Според ООН през 2017 г. в света е имало 68,5 милиона бежанци и разселени, бягащи от конфликти или преследване.\r\n\t \r\n\tВърховният комисар на ООН за бежанците Филипо Гранди призова към \"сътрудничество\", смятайки, че решението не може да се търси \"страна по страна\". Но изглежда е настъпил часът на националното отдръпване.\r\n\t \r\n\t\"Хората проявяват тенденция към опростено виждане на сложни проблеми и по отношение на имиграцията това се изразява в мисли от рода на \"тези хора искат да откраднат нашите работни места, да всяват хаос. . .\", обяснява Еръл Яйбоук.\r\n\t \r\n\t\"Популистките лидери обличат в думи това, което хората усещат, опростяват до крайност тези сложни въпроси и си служат с тях като аргумент, за да печелят гласове\".\r\n\t \r\n\t\r\n\t \r\n\tПроблемите започват след идването на власт, както констатира президентът на САЩ Доналд Тръмп, принуден от протестите да отстъпи по въпроса за разделянето на семействата.\r\n\t \r\n\t\"Администрацията на Тръмп разбра, че тези въпроси са много по-сложни, че предизвикват емоции\", твърди изследователят.\r\n\t \r\n\tВ Италия, от друга страна, влиятелният вътрешен министър Матео Салвини, лидер на крайнодясната партия \"Лига\", за момента изглежда печели популярност с твърдата си линия.\r\n\t \r\n\tДокато Европа се опасяваше, че Рим може да постави под въпрос еврото, италианското правителство \"в крайна сметка се зае с въпрос, по който европейската върхушка е по-уязвима: миграционните въпроси\", написа тази седмица Уолтър Ръсел Мийд във в. \"Уолстрийт джърнъл\".\r\n\t \r\n\tСпоред американския професор по международни отношения, това е \"тройно печеливша\" тема за Матео Салвини: \"Тя разделя левите сили и обединява десните сили в Италия; тя се противопоставя на консенсуса на европейския елит и се налага на международната сцена\".\r\n\t \r\n\tНе е ясно дали общественото мнение няма да се промени, когато трудните за понасяне сцени се увеличат. \"Политическите представители от цяла Европа ще следят внимателно случващото се. Ако миграционния гамбит на Салвини продължава да работи, ще има подражатели\", предсказва Уолтър Ръсел Мийд.\r\n\t \r\n\tДокато се очаква развръзката, конфликтът с ЕС, започнат вече от една от страните основателки, а не от млада демокрация от Централна Европа, показва, че освен вътрешните за всяка страна дебати, западните правителства са по-разделени от всякога.\r\n\t \r\n\tСпоменаването на \"ос на желаещи\", състояща се от министрите на вътрешните работи на Италия, Австрия и Германия, които подкрепят силовите решения на този наболял въпрос, предизвика полемика, която припомни и \"оста Рим-Берлин\" от Втората световна война. Но тя е свидетелство, че има сериозно разклащане на традиционните съюзи.\r\n\t \r\n\tВ този експлозивен контекст трансатлантическите отношения също са в процес на промяна. В САЩ Доналд Тръмп, опитващ се да спечели по-голямо влияние пред разделения Конгрес, не се поколеба да заклейми Ангела Меркел и Германия, която е съюзническа страна.\r\n\t \r\n\t\"Хората в Германия се обръщат срещу ръководството си\", заяви той в Туитър, твърдейки, че престъпността в Германия е нараснала, след като канцлерката отвори вратите за над милион бежанци през 2015 година.\r\n\tНяма значение, че статистиката показва обратното.\r\n\t \r\n\t\"Там, където се намеси популизмът, и стане опасно, изглежда има все по-слаба толерантност дори към изолирани инциденти\", анализира Еръл Яйбоук. \"Достатъчен е един отрицателен пример, за да се правят заключения и обобщения\".", "date": "2018.06.22", "title": "Страхът от имиграцията  подхранва кризата  на западните демокрации"}
{"url": "https://www.mediapool.bg/blizo-1300-sa-svobodnite-mesta-za-parvoklasnitsi-v-sofiya-news280617.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБлизо 1300 свободни места след третото класиране за прием в първи клас обяви Регионалното управление на образованието. Свободни бройки има в . Не е ясно обаче колко деца не са приети след трите класирания, направени до момента.\r\n\tОсновният критерий за приема е адресът на детето и това от колко време то е регистрирано на него. С предимство в дадено училище са децата, които живеят в неговия район, определен от общината. Децата извън района се приемат, след като кандидатите с адрес до училището бъдат записани.\r\n\tНужда от класиране за първи клас има основно в големите градове - София, Пловдив, Варна и Бургас. В София имаше сериозно напрежение около кампанията. Един от проблемите е, че единствено в столицата приемът не става чрез електронна система, а на място в училищата. Това създаде затруднения за родителите.\r\n\tДоведе и до различни практики при обявяването на резултатите. На места беше посочено в кои групи според адреса си попадат децата, оказани бяха и точките, с които са приети, както и дали са влезли със жребий при повече кандидатите за малко места. Други училища публикуваха само списък с класираните, без да посочват подробности. Това предизвика съмнения сред родители за пропуски при класирането.\r\n\tПо данни на образователното министерство в София в първото класиране са участвали 12 126 деца. Над 6700 от приетите първокласници попадат в т. нар. първа група (живеят в района на училището от повече от 3 години). На първо класиране в София има само 3 училища, които не са успели да обхванат всички деца с трайна уседналост в прилежащите райони. За две от тях - 73-о и 5-о са подадени и жалби от недоволни родители.\n\n\r\n\tПри обсъждането на правилата за прием от общината обясниха, че за следващата година може да има електронна система за кандидатстване, но по нея работело образователното министерство.\r\n\tОт министерството отговориха, че онлайн кандидатстване вероятно ще има от догодина, а \"регионалното управление на образованието, има добър и ефективен диалог и сътрудничество с общината\". От отговора не става ясно, че системата се разработва от министерството. Припомня се, че общината има е-платформа за прием в яслите, детските градини и подготвителните групи в училищата.\r\n\tПроблеми и съмнения около приема в първи клас в градовете с електронна система сякаш няма или поне случаите са единични.\r\n\tВ  кандидатстващите за прием в първи клас са около 3100. За второто класиране останала около 200 деца при 600 свободни места. Към момента са класирани 162-ма първокласници, като 77.2 % от тях са записани по първо желание. За трето класиране, което ще е на 1 юли, остават 47 деца. От общината предупреждават, че за третото класиране може да има промяна в бройките по училища в зависимост от броя на все още необхванатите деца.\r\n\tВъв  кандидатите за първи клас бяха близо 3000. След второто класиране са останали некласирани 42 деца. Родители им са посочили като желание за прием само едно училище, в което има 1 или 2 свободни места, а в 10 от заявленията родителите са посочили само училище, в което няма обявени свободни места. 18 са децата, чиито прием не е потвърден от родителите в съответното училище, в което са класирани на втория етап. Така за общо обявени 368 места на трети етап ще кандидатстват 60 деца, останали некласирани или незаписани след първо и второ класиране, както и деца, които досега не са участвали в приема. Последните са случаите, в които семейството тепърва се премества да живее на територията на община Варна.\r\n\tВ  на първо класиране са участвали 1833 деца, като 1733 са приети в най-близкото училище. Неприети са едва около 50 деца. Само 8 от тях са от т. нар. \"първа група\".", "date": "2018.06.22", "title": "Близо 1300 са свободните места за първокласници в София"}
{"url": "https://www.mediapool.bg/avtobusi-tragvat-po-tramvainite-relsi-v-sofiya-news280614.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвтобусите на градския транспорт да се движат по обособените трамвайни трасета в София. Това обмисля Столичната община с цел избягване на задръствания и закъснения по автобусните маршрути.\r\n\tТова трябвало да направи градския транспорт по-привлекателен, хората да го ползват вместо личните си автомобили и така въздухът в София да стане по-чист.\r\n\tИдеята беше съобщена от кмета Йорданка Фандъкова. Първоначално автобусите щели да тръгнат по трамвайните релси по бул. \"Константин Величков\". Там трасето за трамваите е в средата на пътното платно. Подобни трасета има по булевардите \"Александър Стамболийски\", \"Христо Ботев\" и други.\r\n\tЗа подобряването на качеството на въздуха до началото на зимата се очаква да пристигнат и първите електробуси в София, за които общината ще плати 22 млн. лева.\r\n\tВ четвъртък от Столичната община се похвалиха, че за първите три месеца на годината превишенията на нормите за фини прахови частици са били по-малко в сравнение със същия период на 2017 г. Средните концентрации също били по-ниски.\n\n\r\n\tВ петък Фандъкова припомни, че най-голямото предизвикателство остава битовото отопление на твърдо гориво. За целта трябвало да се разширят газопреносната и топлопреносната мрежа.\r\n\tФандъкова провери в петък изграждането на нова сграда на 134 логопедична детска градина \"Любопитко\" в район \"Красно село\". Строежът на зданието струва 1.3 млн. лева и трябва да приключи до края на месеца. В новата сграда ще има места за разкриването на т. нар. масови групи, каквито в градината досега не е имало.\r\n\t\"Красно село\" е един от районите в София, където има голям недостиг на места в яслените и градински групи. За това Фандъкова обясни, че общината насочва инвестициите към тази част на София, както и към районите с подобни проблеми - \"Витоша\", \"Люлин\", \"Младост\", \"Триадица\" и \"Лозенец\".\r\n\t\"Насочваме усилията и към яслените групи, защото много майки искат рано да се върнат на работа\", допълни кметът.", "date": "2018.06.22", "title": "Автобуси тръгват по трамвайните релси в София"}
{"url": "https://www.mediapool.bg/mvr-razbralo-za-otkloniliya-se-zatvornik-nad-3-chasa-po-kasno-ot-telegrama-news280606.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМВР било информирано за \"отклонението\" на затворника Борис Ангелов Иванов от работния му обект в Ловеч в четвъртък над 3 часа по-късно от телеграма, изпратена от правосъдното ведомство.\r\n\tТова стана ясно от думите на вътрешния министър Валентин Радев, който участва в петъчния парламентарен контрол.\r\n\tТой обаче не уточни защо колегите му са уведомени за изчезването на 48-годишния рецидивист от добричкото село Полковник Иваново с такова голямо закъснение, нито каква е причината междуведомствената комуникация по подобен повод да се води чрез телеграми.\r\n\t, разказа Радев, добавяйки, че разследващите вече разполагали със свидетелски показания, по които работели.\r\n\tПо думите на вътрешния министър полицията проверява адресите на хората от близкото обкръжение на Иванов в Ловеч, Велико Търново, Търговище, София и Елин Пелин, но\n\n\r\n\tРадев уточни още, че служителят от фирмата, наела затворниците, който трябвало да отговаря за контрола им, не е бил на обекта в момента на бягството. Преди ден зам.-министърът на правосъдието Николай Проданов обаче съобщи точно обратното – че именно този служител е установил липсата на Иванов на място и е уведомил правосъдното ведомство.\r\n\t\r\n\t, добави МВР шефът, отправяйки директна критика към ГД \"Изпълнение на наказанията\" в правосъдното министерство.\r\n\tКакто е известно, Борис Иванов е излежал 7 години от 13-годишната си обща присъда за блудства и грабеж. Тъй като повече от половината му наказание е изтекло, той е получил право да бъде преместен в затворническото общежитие \"Полигона\", откъдето да излиза на работа на външни обекти.\r\n\t, продължи Радев, допълвайки, че \r\n\t\r\n\tВътрешният министър опита да демонстрира оптимизъм, посочвайки, че досега всички случаи, при които затворници на лек режим са се \"отклонявали\" от изпълнение на наказанието си, впоследствие са били залавяни.\r\n\t, пожела си Радев.\r\n\tОптимизмът му напомня уверенията му за бъдещото залавяне на рецидивиста Владимир Пелов, който в крайна сметка бе убит при престрелка в родния му Ботевград над два месеца след куриозното си бягство от Централния софийския затвор. Сподвижникът му Радослав Колев още е в неизвестност.\r\n\t\r\n\tГлавният прокурор Сотир Цацаров също отправи сериозни критики към правосъдното министерство, припомняйки, че \r\n\t, репликира той индиректно зам.-министър Проданов, който преди ден положи големи усилия да убеди медиите да не представят изчезването на Иванов като бягство, а .\r\n\tСпоред Цацаров затворниците трябва да имат право на работа, но не и извън местата за лишаване от свобода, при това без охрана.\r\n\t, коментира главният прокурор.\r\n\t\r\n\t, добави ръководителят на държавното обвинение.\r\n\tСамо преди два месеца , при която да се създаде специален затвор за особено опасни престъпници, , заяви през април Цацаров, след което темата си остана висяща.\r\n\t, коментира още в петък главният прокурор.\r\n\tМеждувременно правосъдният министър Цецка Цачева даде да се разбере, че ще търси отговорност за промяната на режима, при който Борис Иванов е излежавал присъдата си. За целта вече е в ход вътрешна проверка. Тя трябва да установи и дали договорът с фирмата, наела затворника, е редовен, както и дали са спазени всички изисквания.\r\n\t, смята правосъдният министър.\r\n\tПо-рано в петък  от охранителни камери в района на обекта, на който се вижда, че Иванов е чакан от друг човек. Според първоначалната информация след около 2 часа работа той тръгнал да бяга, като останалите затворници на обекта опитали да го спрат.\r\n\tКадрите обаче показват, че малко след това Иванов и неустановен още мъж пресичат жп линията на 50 метра от работното място. Двамата се движат към главния път Ловеч – Троян, където се предполага, че ги е чакал автомобил.", "date": "2018.06.22", "title": "МВР разбрало за \"отклонилия\" се затворник над 3 часа по-късно от телеграма"}
{"url": "https://www.mediapool.bg/berlin-nyama-da-ima-barzo-obshtoevropeisko-reshenie-za-migrantite-news280616.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманският канцлер Ангела Меркел омаловажи шансовете за постигане на голям пробив на спешно организираната среща на високо равнище на европейски страни в неделя в Брюксел, която ще бъде посветена на проблема с миграцията.\r\n\t \r\n\t\"Срещата в неделя е консултация и работна среща, на която няма да има заключителна декларация\", каза Меркел на съвместна пресконференция в Бейрут с ливанския премиер Саад Харири. Тя определи срещата в Брюксел като \"начална дискусия със заинтересовани страни членки (на ЕС)\".\r\n\t \r\n\tГерманският канцлер отхвърли твърденията, че напреженията в управляващата коалиция заради миграционната политика са докарали правителството до ръба на разпадането.\r\n\t \r\n\t\"Работя за това коалицията да върши своите задачи, изложени в коалиционното споразумение. Имаме още много работа\", каза Меркел.\r\n\tМалко по-рано говорителката на германското правителство Улрике Демер каза, че на срещата на върха на ЕС в края на следващата седмица няма да бъде постигнато общоевропейско решение по въпроса за миграцията.\r\n\tДържавните и правителствените ръководители на страните от Европейския съюз ще се съберат на 28 и 29 юни в Брюксел. Преди това, в неделя, лидерите на някои държави от ЕС ще се срещнат, също в белгийската столица, за да обсъдят проблема с миграцията.\r\n\t \r\n\tОт минисрещата на високо равнище на 24 юни до голяма степен зависи политическото бъдеще на германския канцлер Ангела Меркел, отбелязва Франс прес.\r\n\t \r\n\t\r\n\t \r\n\tВ петък от Европейската комисия съобщиха, че досега 16 държави от ЕС са потвърдили участието си в насрочената за неделя среща.\r\n\t \r\n\tВратите остават отворени за участието на всяка страна, която пожелае. Никой не е изключен от участие, никой не е принуден да участва, добави говорител н ЕК.\r\n\t \r\n\tТой отбеляза, че първоначално поканените са били осем държави.\r\n\t \r\n\tВ крайна сметка обаче Белгия, Холандия, Хърватия, Словения, Дания, Финландия, Швеция, Люксембург, България, Австрия, Германия, Малта, Италия, Испания, Гърция и Франция са потвърдили участието си.\r\n\t \r\n\tНа срещата няма да бъдат одобрявани писмено решения. \r\n\t \r\n\t\r\n\t \r\n\tСрещата ключова за германския канцлер. По-рано тази седмица баварските съюзници на Меркел ѝ  дадоха да договори общо решение на мигрантския въпрос с други европейски страни, като така \"охладиха\" временно спора, който от седмици застрашава стабилността на управляващата коалиция в страната. \r\n\t \r\n\tАко такова споразумение не бъде постигнато до уречения срок обаче, германският вътрешен министър Хорст Зеехофер ще нареди на полицията да започне да спира на границата и да отпраща мигранти, подали молба за убежище в други държави членки. \r\n\t \r\n\tМеркел каза, че може да предложи на други държави членки на ЕС финансова помощ, ако те се съгласят да приемат обратно мигрантите, подали молби за убежище на тяхна територия.\r\n\t \r\n\tЗасега обаче не се очертава съгласие между страните членки за общо решение. Италия , че няма да подкрепи плана на ЕС за справяне с нелегалната миграция, ако той не помогне на страната да реши основния си проблем – пресичане на пристигащите по море мигранти. \r\n\t \r\n\tСтраните от Вишеградската четворка съобщиха от своя страна, че ще бойкотират организираната от председателя на Европейската комисия Жан-Клод Юнкер в неделя неформална среща за обсъждане на мигрантската политика и не са готови да приемат каквито и да е мигранти. \r\n\t \r\n\t\r\n\t \r\n\tНа този фон еврокомисарят по бюджета Гюнтер Йотингер коментира, че всички страни от ЕС трябва да помогнат на южните си съседки, където пристигат по-голямата част от мигрантите. \r\n\t \r\n\tЙотингер подчерта, че очакваната в неделя среща на високо равнище в Брюксел за миграцията трябва да послужи като \"напомняне за пътя към постигане на европейско единство\".\r\n\t \r\n\t\"Мисля, че цяла Европа трябва да покаже солидарност към засегнатите - Гърция, Малта, Кипър, България, Италия и Испания\" подчерта той. \r\n\t \r\n\tОстаналите страни трябва да облекчат тежестта, паднала върху тях, и да възстановят част от разходите им, призова еврокомисарят.", "date": "2018.06.22", "title": "Берлин: Няма да има бързо общоевропейско решение за мигрантите"}
{"url": "https://www.mediapool.bg/sdelka-es-albaniya-za-bezhantsite-mozhe-da-spasi-merkel-news280623.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАлбания може би е готова да стане временно приемаща страна за бежанци, отправили се към Европейския съюз. Първи идеята за създаване на центрове за търсещи убежище в Европа, но извън ЕС, лансираха председателят на Европейския съвет Доналд Туск и австрийският канцлер Себастиан Курц. \r\n\tАвстрийският правителствен говорител Петер Лаунски-Тифентал потвърди пред Дойче веле, че междувременно се водят разговори за създаването на подобен център и с Албания. Съветникът на албанския премиер Ендри Фуга пък каза за Дойче веле, че засега нито е постъпвало подобно запитване, нито се водят разговори по темата. Опозицията в Албания обаче е на друго мнение: тя дори обвинява правителството, че иска да си купи еврочленството, като се съгласи да стане приемен център за бежанци.\r\n\tЕто как би проработило това: През Албания все още преминават бежанци през т.нар. балкански маршрут. Те пристигат главно през Адриатическо море. Италия, Малта и Гърция обаче отдавна вече не желаят да приемат повече мигранти, а ЕС и Германия искат да връщат обратно онези от тях, на които им е било отказано убежище. Какво общо обаче има това с Албания?\r\n\t\r\n\tПрез малката балканска страна преминава маршрутът на бежанците, освен това тя е разположена на Средиземно море. Пристанището на Дурас разполага с достатъчно капацитети да поеме много хора. Там могат да бъдат настанени и да получат първоначална регистрация бежанците, които бягат с лодки през Средиземно море, ескортирани от кораби на Фронтекс. Направо от Дурас могат да бъдат връщани всички, които нямат право на убежище, а останалите да бъдат разпределяни в страните от ЕС.\n\n\r\n\tИ най-важното: Албания не е членка на ЕС, което в случая особено устройва страните от общността. Това означава, че там не важат Шенгенските правила за отворени граници, както и Дъблинското споразумение, което регламентира процедурите за убежище. Албания обаче е член на НАТО и това я прави част от западния съюз за сигурност. В момента в Албания се изгражда център на НАТО за борба с тероризма. Към това се прибавя и фактът, че в северната част на страната има високи планини, които образуват допълнителна естествена гранична преграда. \r\n\t\r\n\tСтраната има богат опит с бежанци. През 1998/99 година Албания прие около един милион косовари. Освен това вследствие на бежанската криза през 2015 година в страната бяха създадени и допълнителни капацитети за прием на бежанци, които досега почти не са използвани.\r\n\tГоворителят за Югоизточна Европа на Върховния комисариат на ООН за бежанците Невен Цървенкович потвърди пред Дойче веле, че от 2017 г. насам Албания е удвоила своите капацитети. Освен това албанският вътрешен министър Фатмир Джафай предприе поредица от двустранни разговори в няколко европейски столици, включително в Берлин, на които темата за миграцията е сред основните точки. \r\n\t\r\n\tЗа разлика от Либия, Албания е сигурна страна на европейска земя, но пред вратите на ЕС. Страната се стреми към пълноправно членство и е склонна да спазва европейските стандарти по отношение на човешките права, например. Върховният комисариат на ООН за бежанците потвърждава, че Албания се отнася добре към намиращите се в страната бежанци. С всичко това Либия, сочена за алтернатива, има проблеми. В момента Либия е страна без реално управление и държавна структура.\r\n\t\r\n\tГерманският вътрешен министър Хорст Зеехофер при последната си среща с австрийския канцлер, че подкрепя идеята за създаването на миграционни центрове извън ЕС. Преди предстоящата тази неделя извънредна среща на върха, правителственият говорител Щефан Зайберт не пожела да коментира темата.\r\n\tЕвентуална \"албанска сделка\" би туширала вътрешнополитическото напрежение в Германия, защото Албания предлага \"хуманно\" решение, което в същото време решава и проблема на министър Зеехофер със сигурността - контролиран подход под надзора на ЕС, но все пак извън общността. Хорст Зеехофер ще бъде доволен и би могъл преди изборите в Бавария да представи \"сделката\" като свой успех. А правителствената криза на практика ще бъде преодоляна. \r\n\t\r\n\t\"Албанското решение\" може да бъде от полза и за Албания. Социалистическото правителство в Тирана е под силен натиск от страна на консервативните кръгове, и най вече от германските християндемократи. Препоръката за започване на преговори с Албания, която трябва да бъде одобрена на предстоящата среща на върха на ЕС, е под въпрос заради проблемите на Албания с върховенството на закона. Чрез бежанската сделка обаче Албания би могла да си спечели благоразположението на ЕС, който трябва да е благодарен на Албания, че му е помогнала да си реши проблема с мигрантите.\r\n\tТакова решение би било изцяло в смисъла на старата балканска поговорка: \"И вълкът сит, и агнето цяло\". И наистина всички накрая биха били доволни - и ЕС, и Албания, но също и Ангела Меркел и Хорст Зеехофер.", "date": "2018.06.22", "title": "Сделка ЕС-Албания за бежанците може да спаси Меркел"}
{"url": "https://www.mediapool.bg/sauditskite-zheni-shte-zapochnat-da-shofirat-no-ne-se-ochakvat-politicheski-reformi-news280615.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ неделя влиза в сила дългоочакваното решение, което за първи път позволява на жените в Саудитска Арабия да шофират. Решението бе приветствано и в кралството, и в чужбина. \r\n\tВ последните седмици жени споделят онлайн снимки на новите си шофьорски книжки. Сара Алрумихани публикува своята в Туитър, като благодари на крал Салман и престолонаследника принц Махамед бин Салман.\r\n\t\"Под вашето милостиво ръководство това вече не е мечта, това стана реалност. Днес получих шофьорска книжка\", написа тя.\r\n\t \r\n\tВдигането на забраната обаче бе съпроводено от изненадващи репресии, насочени срещу активисти, които защитават правата на жените, включително тези, които водеха кампании жените да имат право да сядат зад волана.\r\n\t \r\n\t\"За мен е шокиращо да гледам тази злостна атака\", каза Хала Алдосари, саудитска активистка и изследователка, живееща в момента в САЩ.\r\n\t \r\n\tРепресиите започнаха през май и доведоха до ареста на най-малко 19 активисти, осем от които бяха пуснати на свобода със \"заповеди за временно освобождаване\". Те са обвинени в съдействие на хора и организации, враждебни на Саудитска Арабия, с цел да се подкопаят сигурността, стабилността и националното единство на кралството.\r\n\t \r\n\tАлдосари каза, че е шокирана от избора на момента, в който се извършват арестите и отбелязва, че \"поради ограниченията върху свободата на словото\" активистите са споделяли плановете си в социалните мрежи.\r\n\t\"Каквито и стъпки да предприемахме като активисти, се опитвахме възможно най-публично да покажем какво правим и да привлечем възможно най-много групи в Саудитска Арабия\", каза тя.\r\n\t \r\n\tСпоред \"Хюмън райтс уоч\" активистите скоро могат да бъдат изправени пред специален наказателен съд, създаден първоначално, за да разглежда престъпления, свързани с тероризъм. Ако бъдат признати за виновни, те могат да получат до 20 години затвор.\r\n\t \r\n\tСаудитските жени отдавна водеха кампания за правото за шофиране, понякога организирайки координирана демонстрация на сила чрез шофиране в кралството. Първата по-голяма кампания за отпор срещу забраната бе през 1990 г.\r\n\t \r\n\tДруги кампании бяха организирани след 2011 г. На тях няколко жени бяха задържани и освободени едва след като подписаха декларации, че няма да шофират отново.\r\n\t \r\n\tСаудитският журналист Джамал Хашоги смята, че репресиите не са били необходими, \"защото народът на Саудитска Арабия е подкрепял подобни реформи\".\r\n\t \r\n\tМного саудитци наистина изразиха подкрепа за реформите. Когато указът, вдигащ забраната за шофиране, беше издаден за пръв път през септември, стотици жени използваха социалните мрежи, за да благодарят и похвалят принца престолонаследник.\r\n\t \r\n\tТова накара кралския съд да даде указания на някои жени активистки във и извън Саудитска Арабия да не коментират на решението, казва Алдосари.\r\n\t \r\n\tРешението е част от социалните и икономически реформи, подкрепяни от 32-годишния наследник на трона и амбициозния му план \"Визия 2030\", в опит да отвори страната за инвестиции и да диверсифицира зависимата от петрола икономика на кралството.\r\n\t \r\n\tРеформите включиха отваряне на киносалони в кралството след повече от 30-годишна забрана, както и даване на възможност на повече жени да работят. Планът има за цел увеличаване на броя на заетите жени от 22 на 30 процента.\r\n\t \r\n\tРияд се надява, че позволението за жените да шофират ще открие бизнес възможности, тъй като жените не само ще могат да се придвижват по-лесно, но ще могат и да работят като таксиметрови шофьори и в компании като \"Юбер\".\r\n\t \r\n\t\"Мохамед бин Салман няма основания за безпокойство, защото в страната няма опозиция. Но той просто иска да контролира ситуацията\", допълни Хашоги.\r\n\t \r\n\tАнализаторът по правата на жените от Хюман райтс уотч Рота Бегъм каза, че целта на репресиите е да отправят послание, че Мохамед бин Салман \"е единственият реформатор в страната и като поданик не можеш да изискваш такива реформи, а само можеш да бъдеш благодарен\" за тях, каза тя.\r\n\t \r\n\tАрестите изглежда са опит да се сложи край на всички форми на политически активизъм в консервативната страна, след като вдигането на забраната ще насочи вниманието на жените към по-големия въпрос: отмяната на мъжкото попечителство.\r\n\t \r\n\t\"Това са реформи в много, много скромни области, но има големи пречки пред реформите при правата на жените, било когато става дума за системата за мъжкото попечителство, или за други въпроси. . . и това няма да се промени в обозримо бъдеще\", заключи Бегъм.", "date": "2018.06.22", "title": "Саудитските жени ще започнат да шофират, но не се очакват политически реформи"}
{"url": "https://www.mediapool.bg/pari-v-plikove-i-chanti-sa-razdavani-ot-ktb-na-tsyala-kohorta-pridvorni-news280622.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tАко се вярва на свидетелствата по делото КТБ, черната каса на Цветан Василев е била доста мащабна и далеч не се е ограничавала с вече публично известни казуси като финансирането за Николай Бареков. От епизодичните спомени на някогашната дясна ръка на банкера Бисер Лазов и една от касиерките Юлия Илиева изскачат десетки лица и суми за милиони левове. Сред тях са имена на политици и на заемащи публични постове лица, а също и журналисти и консултанти.\r\n\tМакар и разказани от едни и същи свидетели, прокуратурата явно кредитира показанията им различно. Повечето от споменатите получатели на суми са разпитвани или поне издирвани, част от тях отричат или пък дават обяснения какви договори са имали, но само няколко по-критични гласа се сдобиват с данъчни проверки и/или разследвания по неясно какъв критерий. Самият Цветан Василев пред \"Капитал\" също отрече средства на КТБ да са използвани за подобни операции.\r\n\t\r\n\tЕдно от лицата, за които Лазов говори с повече детайли, е  който по това време е председател на Комисията за финансов надзор - институция, която надзирава КТБ и други финансови компании на Василев по няколко линии.\n\n\r\n\t\"Него съм го виждал и в КТБ на пл. \"Гарибалди\", и на бул. \"Цар Борис\" №159 на 12-ия етаж, където беше кабинетът на Цветан Василев, включително и в кабинета на Василев. При някои от тези срещи съм имал нареждания от Василев да му бъдат осигурени пари в брой в порядъка на 50 000 евро. Някои от тези суми съм ги давал на Василев, докато Мавродиев е бил в кабинета му. Има един или два пъти през 2014 г., когато съм носил поисканите от Василев пари в кабинета му в присъствието на Василев и Мавродиев, като оставях плика с парите на масата, покрай която бяха седнали двамата\", спомня си пред разследващите някогашното доверено лице на банкера, на когото той ежедневно е давал разпореждания за управлението на мрежата от компании кредитополучатели. Лазов е и човекът изготвял ежедневна справка за активите и пасивите на цялата структура.\r\n\t При въпроса ми към Василев предаваните на Мавродиев суми към какъв файл да се отнесат и ще имат ли някаква повтаряща периодичност Василев ми казва л, че ще ми дава инструкции за всяка сума поотделно, защото за някои от сумите фактическият краен получател не е Мавродиев. При някои от случаите Василев ми е споделял, че чрез Мавродиев сумите са за  За последния имам спомен, че се даваха суми в размер на 50 000 евро. Лукарски съм го чувал, че е някакъв деец от СДС, а по думите на Василев сумите за Лукарски, предавани чрез Мавродиев, представляваха част от т.нар. по негови думи \"партийни индулгенции\", разказва още Лазов.\r\n\tМакар показанията да са дадени в средата на 2015 г. самият Мавродиев е разпитан чак през февруари 2017 г. Тогава той потвърждава, че е посещавал офисите на Василев нееднократно, но отрича да е получавал пари от него под каквато и да било форма. Твърди, че последно е виждал банкера в началото на 2014 г., но по изтеклите в медиите тетрадки на охраната на сградата (част от които са и приложени към материалите по делото) името му последно се вижда на 26 април. \"Бисер Лазов съм го виждал един или два пъти в коридорите на банката (КТБ). Не мога да посоча кой ми го е представил. С него не cъм имал срещи и контакти. Единственото, което знаех за него, е, че е близък човек на Василев, без да мога да посоча на каква позиция е бил\", казва още Мавродиев при разпита му. \"Капитал\" се опита да се свърже с него, но телефонът му беше изключен. При първоначалното излизане на части от показанията на Лазов в телевизия BiT самият Лукарски казва на водещия Сашо Диков: \"Никакви такива пари не са стигали до мене, питай Мавродиев!\"\r\n\tА ако се съди по показанията, КФН далеч не е бил единственият купен регулатор. \"Пари е получавал и  член на ДКЕВР. Давала съм ги лично на него. Това продължаваше около 1-2 години. Започнахме от 10 000 лева и стигнахме до 15 000 лева на месец\", разказва Илиева. Името на Димитров, който е в енергийния надзор от 2013 до 2015 г., се появява в публикувания от синдиците на КТБ списък с висши държавни служители с консултантски и други договори с банката, но със сумата 32 400 лв., взети през 2013 г.\r\n\t\r\n\tНа политическия фронт също рискът явно е бил диверсифициран, като са финансирани различни кампании. По твърденията на Лазов пари е получавал финансистът  който е бивш председател на Фонда за гарантиране на влоговете, а впоследствие член на борда му и е част от ръководството на Движение \"България на гражданите\". \"Поводите, при които съм го виждал, са няколко: при един от тях, това беше в периода на месец октомври 2011 г., когато  На същото лице в края на 2011 и 2012 г. осигурявах средства за някаква организация по бадминтон, с която той беше съпричастен. Сумите не бяха големи, в порядъка на 25 - 30 хиляди лева еднократно в края на годината. По повод на тези суми съм имал и комуникация по телефона с Манолов, като телефонният му номер ми беше даден от Василев.\"\r\n\tВ разпита на прокуратурата Манолов потвърждава, че е търсил финансиране за спортен клуп по бадминтон \"Академик\", който е имал договор за спонсорство с КТБ, но отрича да е получавал пари за кампанията на Меглена Кунева. Самата тя също отрече след предаването на BiT, в което Сашо Диков и Люба Кулезич изчетоха част от показанията и в ефир включваха споменатите от Лазов за коментар.\r\n\t\"Давала съм пари аз лично на  който беше кандидат за президент с Камелия Тодорова.  Така предполагам\", обяснява и колежката на Лазов Илиева.\r\n\tОчертаните от двамата свидетели на прокуратурата финансирани политически проекти обаче далеч не са изчерпателен списък. Естествено към тях може да се добавят и даваните в други показания свидетелства за финансирането на България без цензура и лично за  В отделни свои изказвания Василев е намеквал за пари и за . А също така към уравнението могат да се добавят и парите за Делян Пеевски, които в документи, публикувани в рамките на проекта ktbfiles, са кръстени \"за партийни нужди\", както и други политически разходи.\r\n\t\r\n\tДо голяма степен надуването на КТБ беше възможно заради медийния комфорт, с който банката се ползваше. От една страна бяха медиите на Делян Пеевски, закупени с кредит от КТБ, а друга водещи всекидневници като  за които щеше да стане ясно, че са получавали индиректно пари от КТБ. Когато през февруари 2014 г. \"Протестна мрежа\" подаде сигнал срещу Цветан Василев, Делян Пеевски, Ирена Кръстева и Николай Бареков, в \"24 часа\" излезе интервю с члена на борда на КТБ Любомир Денев, което впоследствие щеше да стане ясно, че е рекламно съдържание (без да бъде обявено като такова), публикувано по силата на договор между вестника и банката.\r\n\tВ материалите по делото КТБ има информация за журналисти и медии, за които се твърди, че са получавали пари от КТБ, но общото между всички тях е, че за разлика от останалите издания след фалита на банката не \"обърнаха палачинката\". Другото общо между тях е, че срещу част от тях има дела, разследвания и проверки -  от \"Фрогнюз\",  и блогъра . Всичките са редовен обект на атака от медиите на Пеевски.\r\n\tЗа блогъра Мирослав Иванов свидетелства касиерката Юлия Илиева: \"Няколко пъти съм давала пари на ръка на Лазов за лице на име Мирослав Иванов, за който също по-късно разбрах, че е журналист. Сумите бяха в порядъка около 10 - 15 хиляди лева.\"\r\n\tПред \"Капитал\" Мирослав Иванов коментира: \"В последните четири години се убедих, че какво казвам аз за тези фантасмагории няма никакво значение. Защото това биха били просто едни (моите) думи. Важното, според мен поне, е какво казват институциите. По разпореждане на прокуратурата, която кредитира в пълна степен показанията на своите свидетели, НАП извърши над мен 5-годишна пълна данъчна проверка. Тя приключи безславно, без да бъде установен недеклариран доход. Предвид публично изразяваните ми позиции спрямо управлението на държавата и прокуратурата не вярвам, че дори да имаше минимален шанс за откриване на проблем в моите доходи той щеше лежерно да бъде пропуснат.\"\r\n\tЛюбопитен момент е разказът на Лазов за  \"Една част от този начин на работа и модел за управление на банката беше и  вероятно с оглед на тяхно бъдещо предполагаемо поведение. В тази връзка на стр.150 от том 149 има фактура от дружеството \"Банкер\" ООД, издател на в. \"Банкер\" към дружеството \"Афлик България\" с основание - втора вноска по договор за реклама във вестника. Посочената фактура илюстрира практиката банката да осигурява пари на вестника освен с директни средства за реклама и посредством фирми, чрез които се осигуряваха допълнителни средства по друга линия, с което се купуваше благосклонното и безкритично отношение на вестника към делата на банката и свързаните с нея фирми.\"\r\n\t\"Капитал\" потърси издателя на вестника Бистра Георгиева по мейл, но не успя да получи коментар.\r\n\tЗа Огнян Стефанов Бисер Лазов казва пред разследващите:  Съответно суми в размер на 100 000 хиляди лева, получени на 06.08.201З г. и сума в размер на 150 000 хиляди лева - на 18.03.2014 г. \r\n\tОгнян Стефанов коментира, че по тези свидетелски показания има две обвинения: \"Повече от две години съм подложен на данъчна проверка, и то въпреки факта, че законът изрично забранява да се използват показания на лица по друго дело. Това, което Бисер Лазов казва, не е вярно. Попитах прокурора защо той е разпитан, а мен не са ме викали да ме разпитат. Да разпитат и мен. С Бисер Лазов съм се виждал не повече от 3-4 пъти и в тези случаи той винаги е говорил какъв престъпник и мръсник е Делян Пеевски. Колко милиони е източил от банката и как Цветан Василев греши, като го допуска до себе си. В показанията си пред прокуратурата обаче изобщо не го споменава. Аз имам свидетели за това, но мен не ме разпитват.\"\r\n\tИмето на бившия издател на Дума  също се среща по делото. За него свидетелства касиерката Юлия Илиева: \"Давала съм два-три пъти пари на Бисер Лазов, който ми казваше, че са за Николай Малинов. На по-късен етап разбрах, че е журналист от вестник \"Дума\". По мой спомен това беше 2013 г. и едната сума беше 150 000 лева.\r\n\tПред \"Капитал\" той отрече да е взимал пари. \"Проблемът КТБ не ме засяга\", каза той още.\r\n\tМалко по-интересна е историята на групата от , чийто собственик  е посочен също като бенефициент на средствата от КТБ. През 2013 г. свързани с \"3бей\" фейсбук групи бяха използвани в генерирането на кух трафик към сайтове. Групата се свързва с организирането на тролове и коментари в полза Цветан Василев. \"Също така съм давала регулярно пари (поне на тримесечие) на Никола Николов. Доколкото си спомням, беше представител на фирма \"3 Бей\" . Зная, че неговата фирма се занимаваше с информационни сайтове и се грижеше за имиджа на семейство Василеви\", свидетелства Юлия Илиева. Николай Николов не отговори на поставените въпроси, които му изпратихме на посочения в търговския регистър личен имейл.\r\n\t\r\n\t\r\n\t За него Лазов разказва, че първоначално той лично му е осигурявал пари на ръка след указание от Василев, а след това през негова служителка - Ана Кехайова. \"Въпросната сътрудничка идваше в касата, аз вече съм била инструктирана каква сума да сложа в плика и ѝ предавах плика. Тя не е отваряла никога пред мен плика и не се е подписвала никъде какво взима\", разказва една от Касиерките.\r\n\t Юлия Илиева пък предава ръчно писани от нея работни записки, където според нея от 2010 до май 2014 г. на него са дадени сумарно 3.85 млн. евро.\r\n\tВ свидетелствата си Кехайова потвърждава, че е ходила често до офисите на Василев, но е носела документи. Гамизов също признава пред прокуратурата за чести срещи. \"Поводът винаги беше, че ние двамата стояхме на две различни позиции в областта на енергетиката. По това време КТБ обслужваше всички дружества на енергетиката, дружествата си държаха парите там. КТБ обслужваше енергетиката, обслужваше енергийния сектор на България. В резултат на което при откриване на банкови гаранции, обслужване на задължения и други са възниквали проблеми, аз съм ходил да реша тези проблеми\", казва той.\r\n\tОсвен това според консултанта двамата са преговаряли пет години сделка Василев да изкупи вземане от фирма на Гамизов към друга компания и причината за совалките на Кехайова била да разнася документи около тази цесия. \"То беше (задължението) 4 милиона евро. Накрая се споразумяхме, подписахме договор за цесия, предадохме го на Василев и в интерес на истината при предаването на договора Василев настоя да не се вписва фирма. Каза, че ще прецени коя фирма ще купи това задължение. Нещата останаха така, ние останахме в едно неприятно положение, защото се случиха събитията в банката, за които всички знаем. На нас не ни беше върнато копие от договора. Не сме получавали никакви плащания от Василев по това задължение.\" Той обаче няма спомен служителката му да е получавала регулярно пари на ръка.\r\n\tАко може условно да се обособи група на експертите и консултантите, то свидетелите споменават поне няколко имена. Юлия Илиева се сеща за  Някогашният съветник на премиера Сергей Станишев неколкократно е споменаван от Цветан Василев като архитект на цифровизацията на ефира, където КТБ имаше солиден интерес. Карадимов не беше открит за коментар.\r\n\tИлиева си спомня, че при нея е идвал и бившият главен секретар на финансовото министерство  който беше арестуван в показна акция заедно с бившия военен министър Николай Цонев през 2011 г. \"Давала съм пари два пъти срещу разходен ордер, защото мисля, че той имаше договор с дружеството ИПС, но не зная какъв е предметът на договора.\"\r\n\t\r\n\tСписъкът на популярните лица може да се продължи и с обиколилия няколко десни формации  който след краха на КТБ разви дипломатическа кариера и беше генерален консул в Шанхай, а после посланик в Словения.. \"Лице което е идвала регулярно, два пъти в месеца, е шофьорът на Димитър Абаджиев, чието име не зная даже. Това, което мога да кажа, е, че му давах по 9000 лева и 25 хиляди евро. Това ставаше два пъти в месеца.\"\r\n\tСамият той признава, че познава Лазов от 2009 г., когато вече не е бил политик. \"Предполагам, че има предвид период, когато като адвокат имах сключен договор с фирма, на която Лазов беше управител\", казва Абаджиев пред BiT. Според него сумите са силно завишени и той признава само за 9000 лева на месец.\r\n\tС известна условност тук могат да се вкарат и  за които някогашните служители на Василев твърдят, че на две дати през август - септември 2013 г. са предоставени по петстотин хиляди евро в брой. \"Парите ги предавах в една от заседателните зали на 6-ия етаж в присъствието на Божидар Миладинов.  Аз съдействах и това може да го проверите\", твърди Илиева.\r\n\tДвамата са надлежно разпитани от прокуратурата и отричат да са получавали подобни суми, макар да потвърждават, че имат касети, но ползвани за лични документи. Те развиват идентичен разказ как са търсили финансиране за проект за стволови клетки, който да се реализира чрез тяхното дружество \"НТО Научно-технологично обслужване\" и затова са се свързали с Василев. Той се е съгласил да го реализира, а те са му продали 67% от дружеството. Реално обаче между тях има и други допирни точки - през 2011 г. те продават участието си в пийпълметричното дружество \"ТВ план\" на конкурентната \"ГАРБ аудиенс рисърч\". Още през годините преди затварянето на КТБ тя се приемаше за близка до Василев и в бранша се считаше, че изкривява рейтинга на TV7 нагоре. А в материалите по делото има документи, показващи, че е била собственост на Василев. Имената на Райчев и Стойчев фигурират и в резолюция на Василев от последните месеци преди краха на КТБ, където той разпорежда на Лазов хотелското дружество \"Сана спейс\" да купи за 8 млн. евро от Красимир Гергов дела му в голф комплекса Black Sea Rama, където той е съдружник с двамата социолози. Като втора точка е записано: Промяна в устава на дружеството (съвместно с А. Райчев и К. Стойчев), а като трета - да се купят още 10% от тях.\r\n\t\"Капитал\" не успя да се свърже с тях, за да получи коментар.\r\n\t\r\n\tДруги споменати са  който по свидетелствата на Лазов е \"представен от Ц. Василев като негов близък и доверено лице за специални поръчения, чиято дейност в Европа основно беше свързана с Италия, а впоследствие и по някои екзотични дестинации като Камбоджа, Виетнам и други подобни\". Името му се появява в доста кореспонденции около ръбската фабрика за стъкло, като по тази линия има регулярни плащания и към местен консултант - Нихат Кораджич. \"За него Василев в разговори е споделял, че е бивш военен и с широки контакти по техните политически среди, като най-вече е подчертавал неговата близка връзка с Томислав Николич, впоследствие станал президент на Република Сърбия. По думите на Василев властите в Сърбия са му намекнали, за да очаква благословия за придобиване на банка, първоначално да инвестира в предприятие от материалното стопанство\", разказва Лазов.\r\n\t\"Асен Митрев парадираше с близостта си с Цветан Василев, както и познанствата си с европейски политици. Споменавал е за някакъв италиански политик Джани Питела\", спомня си още Лазов, като предоставя и кореспонденция на Василев за финансиране на форум, организиран на бившия лидер на парламентарната група на ПЕС в европарламента и банкови извлечения с плащане от една от офшорките.\r\n\t Той не отговори на пратеното от \"Капитал\" запитване за коментар по мейл. Ген. Кларк беше почетен гост на учредяването на финансираната от Василев партия на Николай Бареков.\r\n\t\r\n\tДоказването на всички твърдения вероятно не е лесно само на база свидетелски показания и списъците с посетители на банкера, където много от изброените фигурират. Някои като редовни гости. Но с включването им в делото прокуратурата може да си направи и лоша услуга. Очевидната цел на показанията на Лазов и компания е да се обрисува Василев като банкер, който щедро с парите на депозантите в КТБ е подкупвал наред политици, регулатори, пазарувал си е медиен комфорт и си е осигурявал лобисти.\r\n\tСамият той определи показанията като  По отношение на изброените хора, които уж били \"получавали\" пари от банката – не бих могъл да коментирам извадени от контекста бележчици и тефтерчета, тъй като през тези 4 години излязоха наяве много и различни злоупотреби и самоинициативи на лицето Лазов, които естествено с лека ръка са ми прехвърлени.  – най-малкото такива \"наставления\" не съм давал на Лазов. Отношенията с част от тези хора са били чисто бизнес, а по какъв повод и как са се озовали в тефтерите на \"свидетелите\" на Пеевски и прокуратурата – не знам\", пише в отговорите на Василев, в които освен това той критикува \"Капитал\", че се занимава с темата вместо с реалната стойност на активите на банката към 20.06.2014 г., престъпната по своя характер атака на прокуратурата срещу КТБ, оркестрирана от \"медиите\" на Пеевски в \"странен\" синхрон с изданията на Вашия издател, доказаните кражби на активи от групата на Пеевски, Сталийски и Лазов и пр.\r\n\tТова противоречие поставя прокуратурата в деликатна ситуация. От една страна, ако думите на Лазов са верни, то това е основание обвинителите сериозно да се поинтересуват за евентуална корупция на високо ниво - най-малкото по казусите, където са замесени лица, заемащи публични постове, и лидери на партии. Засега обаче няма данни за такива разследвания, а", "date": "2018.06.22", "title": "Пари в пликове и чанти са раздавани от КТБ на цяла кохорта придворни"}
{"url": "https://www.mediapool.bg/balgarskite-medii-v-sarbiya-shte-poluchat-polovin-mln-evro-godishna-subsidiya-news280619.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарските медии в Сърбия ще получат 535 хиляди евро годишна субсидия. Това потвърдиха след срещата с представители на българското малцинство президентите на България и Сърбия Румен Радев и Александър Вучич, съобщи БНР. \r\n\tДвамата президенти се срещат с българската общност в сръбския град Димитровград. Това е първа по рода си среща на толкова високо ниво с наши сънародници от Западните покрайнини за повече от десетилетие. \r\n\t \r\n\tСрещата на двамата президенти с българската общност в Западните покрайнини е знакова, отбеляза държавният глава Румен Радев.\r\n\t \r\n\t\"Ще бъдат обсъдени конкретни въпроси. Ние всички очакваме, че това наше  национално малцинство ще усети по силната подкрепа на сръбската държава.\"\r\n\t \r\n\tОчаква се сръбският президент Александър Вучич да оповести конкретни действия за решаване на проблемите на българското малцинство в Сърбия в сферата на образованието, здравеопазването и възможността за финансиране на медии на български език.", "date": "2018.06.22", "title": "Българските медии в Сърбия ще получат половин млн. евро годишна субсидия"}
{"url": "https://www.mediapool.bg/estonska-startirashta-kompaniya-specheli-konkursa-powerup-news280627.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроект на стартираща фирма от Естония спечели тазгодишното издание на международното състезание за чисти технологии PowerUp!. Екипът беше избран заради предложението си за устройство, което увеличава енергийната ефективност на електиречските двигатели за въздушни превозни средства.\r\n\tТехнологията може да се използва за всякакви електрически превозни средства и осигурява 10% по-голяма енергийна ефективност. Това позволява изминаването на по-голямо разстояние, разчитайки на батерията на превозното средство. Това е едно от основните предизвикателства пред въвеждането на електрически двигатели във всички видове транспорт.\r\n\tКомпанията победител \"Зубакс Роботикс\" (Zubax Robotix) получи 30 000 евро и шанс да бъде поканена в в престижния Highway Аccelerator на InnoEnergy, който подпомага трансформацията на стартъпите от стартиращи компании в успешен бизнес. За 7-те години от съществуването си InnoEnergy е инвестирал в иновативни проекти на обща стойност от 2 млрд. евро. Благодарение на подкрепата на акселератора 80 продукта са достигнали до пазара.\r\n\tВторото място в конкурса PowerUp! беше отредено за компания от Литва, а третото място - за стартъп от Чехия. Наградите за тях са съответно 10 000 евро и 5000 евро. Във финала участва и компания от България, която беше избрана след конкурс в страната.", "date": "2018.06.22", "title": "Естонска стартираща компания спечели конкурса PowerUp!"}
{"url": "https://www.mediapool.bg/es-obsazhda-sazdavane-na-migrantski-lager-v-severna-afrika-news280602.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският съюз обсъжда план с агенциите на ООН да се създадат мигрантски центрове в Северна Африка, вместо да се създава “Гуантанамо Бей за мигранти”, предава БГНЕС.\r\n\tЕвропейската комисия, заяви, че очакваната сделка ще защитава напълно спасените в морето мигранти и се очаква тя да бъде обсъдена на предстоящата среща в Брюксел. “Искам да е ясно. Аз съм против създаването на Гуантанамо Бей за мигранти”, каза еврокомисарят по въпросите на миграцията Димитрис Аврамопулос. “Такова нещо би било против европейските ценности”, заяви той и добави, че въпросът за мигратнските центрове в Северна Африка ще бъде обсъден с Международната организация за миграция и Върховния комисариат на ООН за бежанците.", "date": "2018.06.22", "title": "ЕС обсъжда създаване на мигрантски лагер в Северна Африка"}
{"url": "https://www.mediapool.bg/borisov-ubezhdava-ruski-medii-za-haba-i-turski-potok-do-varna-news280624.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов е уверявал руски журналисти на среща в Министерския съвет, че България разполага с необходимата инфраструктура и средства за продължаването на \"Турски поток” през своя територия. , предаде \"Интерфакс\" в петък.\r\n\tБългария почти е достигнала формулата за организацията по транспортиране на газа от Турция през страната, заявил Борисов пред представители на руските медии,, които са тук в рамките на Българско председателство на Съвета на ЕС по покана на външното министерство, с които той разговарял по енергийни теми.\r\n\t\"Разговаряхме по множество теми, от които те се интересуваха: политиката на ЕС за справяне с миграцията, постигнатите договорености по време на моята визита в Русия и разговорите ми с президента Владимир Путин и министър-председателя Димитрий Медведев, проектите \"Балкан'' и \"Южен поток'', както и двустранни въпроси в областта на енергетиката, културата и туризма\", написа Борисов във Фейсбук.\r\n\t\r\n\tОт публикуваните в профила му снимки става ясно, че срещата е минала в задушевна атмосфера и Борисов им е обяснявал подробно за намеренията на България да строи газоразпределителен център край Варна и той да се захранва по втората тръба на газопровода \"Турски поток\".\n\n\r\n\tИменно хъба бе основната тема на разговорите на българския премиер с руския президент Владимир Путин по време на визитата му с Кремъл в края на май. Тогава на брифинг на двамата стана ясно, че Русия, както и турският президент Реджейп Тайип Ердоган нямат нищо против втората тръба на \"Турски поток\", предназначена за доставки на синьо гориво до Европа, да стига до България и да захранва хъба \"Балкан\". Борисов описа това като голям успех, Путин бе по-уклончив, но от думите и на двамата стана ясно, че за да стане реален факт договорката, трябват конкретни преговори между руската \"Газпром\" и българската \"Булгартрансгаз\" за количествата на доставките, условията и цените.\r\n\tВъзраждането на \"Южен поток\" само от руското крайбрежие на Черно море до Варна, наречено от българския президент Румен Радев \"Български поток\", остава като хипотетична възможност и то само ако има достатъчно пазарно търсене на газ в Европа, обявиха преди около месец Борисов и Путин.\r\n\tНа фона на неясното все още бъдеще на газовия хъб, за който предстои да се завърши предпроектното проучване дали има нужда от такъв център, откъде ще се захранва, дали ще е рентабилен и колко ще струва, следващата сряда премиерът ще открие 20-километрова връзка на българската транзитна газова мрежа в участъка Недялско- Лозенец, която ще превърне в двупосочна сегашната тръба, по която България транспортира руски газ за Турция. На т. нар. лупинг се разчита да увеличи капацитета за пренос на  газ през тази тръба, като в същото време движението на суровината вече ще може да става не само то България към Турция, а и обратно. На този лупинг се разчита, че може да поеме евентуалните количества синьо гориво от втората тръба на \"Турски поток\", но предстои да се види какво ще се случи.\r\n\tБорисов е обяснил пред руските медии, че \"дори ако сега има директна тръба (Русия - България), нямаше да сме в състояние да извършим транзита, тъй като от ЕС ще ни наложат санкции\". \"Директивата на ЕС блокира всички транзити по море”, заявил той.\r\n\t\"Трябва да намерим решение, формула за създаване на газоразпределителна мрежа в България и почти сме готови с идеята. Единственият въпрос е под каква форма ще се транспортира газа?”, казал премиерът, цитиран от \"Интерфакс\".\r\n\t\"В България имаме необходимата инфраструктура и не са ни нужни пари за увеличение на капацитета. Извършват се всички процедури за подсигуряването на маршрута. Имаме повече от 13 милиарда лева във фискалния резерв. Близко сме до вземането на решение”, заявил премиерът.\r\n\tТой също така напомнил, че страната има договор за транспортиране на газ през Украйна до 2030 г.\r\n\t„България е силно заинтересувана да създаде газов хъб на своя територия с геостратегическа важност, тъй като там, където има газопроводи, няма войни”, заключил Борисов.", "date": "2018.06.22", "title": "Борисов убеждава руски медии за хъба и \"Турски поток\" до Варна"}
{"url": "https://www.mediapool.bg/katalunskite-separatisti-prekasvat-kontakti-s-ispanskata-monarhiya-news280625.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКаталунските сепаратистки лидери обявиха днес, че прекъсват официалните контакти с испанската монархия, съобщи  Асошиейтед прес. \r\n\t \r\n\tКаталунският премиер Ким Тора заяви, че регионалното му правителство няма да кани крал Фелипе Шести на официални събития, нито ще изпраща представители на събития с негово участие, защото монархът отказва да обсъжда възможността за отделяне на богатия североизточен регион от Испания.\r\n\t \r\n\tТора и други каталунски лидери настояват правителството в Мадрид да признае едностранната декларация за независимост, приета от сепаратистите през октомври миналата година.\n\n\r\n\tИ кралят, и правителството отказаха да направят това.\r\n\t \r\n\tВ свое изявление от днес Тора каза, че каталунците не са поданици, а граждани, посочва Асошиейтед прес.\r\n\t \r\n\tТора ще се срещне с новия премиер на Испания Педро Санчес на 9 юли.", "date": "2018.06.22", "title": "Каталунските сепаратисти прекъсват контакти с испанската монархия"}
{"url": "https://www.mediapool.bg/uchenik-e-postradal-pri-sbivane-v-stolichniya-kv-mladost-news280626.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t19-годишен ученик е пострадал при сбиване с друг младеж в столичния кв. \"Младост\" в петък сутринта, съобщиха от МВР.\r\n\tИнцидентът станал малко след 10.00 часа. Според първоначалната информация момчето е влязло в спор със 17-годишен друг ученик, който прерснал в сбиване.\r\n\tПострадалият тийнейджър е откаран за преглед в болница. Полицията все още изяснява случая.", "date": "2018.06.22", "title": "Ученик е пострадал при сбиване в столичния кв. \"Младост\""}
{"url": "https://www.mediapool.bg/boryana-dimitrova-bunt-u-nas-e-pochti-nevazmozhen-zashtoto-nyama-doverie-mezhdu-horata-news280596.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\r\n\tНай-кратко казано – от факта, че за преобладаващата част от българите демокрацията няма алтернатива, но начинът, по който институциите и политиците упражняват правомощията си – има. За близо 30 години от собствен опит, а и от сравнението с по-близки и далечни страни, в които властват различни политически режими, българинът се убеди в думите на Чърчил, че демокрацията може и да не е идеалната форма на управление, но нищо по-добро не е измислено. Ако през първите години на прехода кризата на отделните управления се привиждаше като криза на демокрацията, от което пострадаха първите политици на прехода, то сега вече е ясно, че не \"демокрацията ни е донесла всички беди\" (по думите на Корнелия Нинова преди последните парламентарни избори), а просто гражданите имат легитимни претенции към начина, по който действат българските институции.\r\n\t\r\n\tИма множество проучвания в различни части на света, които показват, че недоверието на хората един към друг върви ръка за ръка с недоверието към институциите, политиката, включително към възможностите за промяна. Тоталното недоверие разрушава социалните връзки и атомизира обществото. В такъв циничен свят хората рядко вярват на \"казаната дума\", на неписаното правило за почтеност, изразходват се значителни ресурси, за да се предотвратява реална или предполагаема злонамереност. В такива общества е много по-трудно, а и по-скъпо да се прави бизнес, да се защитават каузи, включително да се води битка за реформи, тъй като е безкрайно лесно да накараш хората да повярват, че всички са маскари.\n\n\r\n\tТова състояние има и своите парадоксални ефекти, които пречат да се повиши доверието в политиката. Така например, всеки опит за противопоставяне на статуквото извежда на преден план темата за недоверието към институциите и политиката, и оттук – необходимостта от промяна. Колкото повече се говори обаче за недоверието към всичко и към всеки, толкова повече хората се обезверяват, че си струва и че е възможно заедно да се преборят за промяната. Което е и една от причините антипопулистките политици да имат толкова нисък електорален потенциал у нас.\r\n\t\r\n\tПоради причините, за които току-що говорихме – защото почти не вярва в силата и смисъла на колективното действие. Предпочита да се спасява по единично. Всеки бунт или протест предполагат някаква форма на общност, на доверие между хората. Не трябва да се пренебрегва и \"приносът\" на партийно наложените колективи от времето на комунизма, както и на страховете от това време, че всеки някого подслушва, следи или донася.\r\n\tЗатова след края на тази епоха махалото отиде към другия край – индивидуализма и най-тесния вътрешен кръг – семейството, близките, рода. Изследването на ценностите показва тъкмо това – че българинът здраво се е заловил единствено за тях. Едва напоследък започват да се възраждат локалните общности и обединяването за защита на общи интереси. Повечето спонтанни протести през последните години са дело именно на местни общности за защита на конкретни интереси – градинка, път, природа, въздух и пр. Доколкото българинът започва да обръща все по-голямо значение на средата, в която живее, политиката, респективно и политическите обединения или бунтове, ще се пренасят все повече на местно ниво.\r\n\t\r\n\tГенерализациите твърде рядко са верни. Нека да се върна например към фаталната за Корнелия Нинова предизборна фраза . Ако някой тогава я е посъветвал да не следва високата подкрепа за демокрацията в общественото мнение, а да върви срещу него, жестоко я е подвел.\r\n\tЗа мен разграничението е другаде - между усещането за проблемите, от една страна, и познанията за решаването им, от друга. Като правило общественото мнение е много чувствително и вярно улавя съществуващите проблеми. То обаче е ограничено, когато става дума за решенията. Точно от тази му особеност се възползват популистите, предлагайки прости решения, лесно възприемаеми от избирателите. Това обаче не означава следване на нагласите, а манипулирането им.\r\n\t\r\n\tСъвременните демокрации са задължително власт на мнозинството. Но не са задължително власт на разума. За да са полезни за гражданите и да защитават интересите им, освен от демократични избори, те се нуждаят от още няколко много важни стълба – свободни и отговорни медии, информирани и желаещи да се информират граждани, върховенство на закона, университети с авторитет и учени с гражданско присъствие… Демокрацията е взаимна отговорност и случаите, които цитирате, показват колко малко си даваме сметка за това.\r\n\t\r\n\tАко продължа аналогията с болестта и лекарствата, в малки дози популизмът може да има оздравително действие върху бюрократичните елити и техните антуражи, склонни да късат връзка с реалността. В големи дози е пагубен, защото основавайки се на тезата \"да гледаме само себе си\", представлява доведен до крайност егоизъм. Като такъв той не може да съществува без непрекъснато да произвежда врагове. А това взривява обществата, които претендира, че защитава. Популизъм неминуемо ще има – и у нас, и на запад, но вярвам в здравия разум и в това, че хората няма да се самоунищожат чрез патологичния му егоизъм.\r\n\t\r\n\tЗа разлика от комунизма, когато шестваше лозунгът \"без Димитров, по димитровски\", в днешния свят няма да е възможно \"без Борисов, по борисовски\". В момента Борисов все още няма убедителна алтернатива, но когато това стане, хората ще си намерят новите модели, герои и антигерои.", "date": "2018.06.22", "title": "Боряна Димитрова: Бунт у нас е почти невъзможен, защото няма доверие между хората"}
{"url": "https://www.mediapool.bg/kzk-pusna-targa-za-pokupkata-na-novi-lineiki-news280607.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията за защита на конкуренцията отхвърли искането на фирма \"Вайман Технолоджи“ за спиране на процедурата за възлагане на обществена поръчка за 400 линейки.\r\n\tОбществената поръчка за купуването на линейките е част мащабния инвестиционен проект за модернизация на системата за спешна медицинска помощ в цялата страна.\r\n\tОбщият бюджет по проекта е над 163 млн. лв., като освен покупката на новите санитарни автомобили проектът предвижда модернизация на 237 обекта а от системата за спешна медицинска помощ в страната. \r\n\tПоръчката обаче беше спряна през май заради жалба на фирмата \"Вайман Технолоджи“, която се оказа регистрирана непосредствено преди участието си в процедурата с капитал 100 лева.\r\n\tСпоред КЗК обаче искането на фирмата е неоснователно.\n\n\r\n\t, се казва в мотивите на комисията.\r\n\t, се посочва още в тях.\r\n\tОпределението на комисията може да бъде обжалвано в тридневен срок от съобщаването му на страните.\r\n\tТова бе второ спиране на процедурата заради подадена жалба. Първият път жалбата не беше разгледана от Комисията за защита на конкуренцията поради невнесена държавна такса от жалбоподателя.", "date": "2018.06.22", "title": "КЗК пусна търга за покупката на нови линейки"}
{"url": "https://www.mediapool.bg/tir-se-obarna-na-magistrala-trakiya-news280603.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tТир се е преобърнал на автомагистрала \"Тракия“, предаде Нова ТВ. Поредният инцидент с тежък камион е станал на 119-ия километър от магистралата, в района на пътен възел \"Пловдив – запад” в посока Бургас. Тирът е с чужда регистрация и е превозвал дървен материал.\r\n\tПри произшествието няма пострадали, съобщи Дарик радио. Тирът, пътувал за София, е преминал през разделителната мантинела, навлязъл в насрещното платно, обърнал се и препречил движението в средната и аварийна ленти. На пътя се е разпилял превозваният дървен материал.\r\n\tЗаради катастрофата движението се осъществява само в изпреварващата лента и се регулира от Пътна полиция.", "date": "2018.06.22", "title": "ТИР се обърна на магистрала \"Тракия\""}
{"url": "https://www.mediapool.bg/borisov-povtori-es-da-zatvori-granitsite-si-za-migranti-vednaga-news280610.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДа не плашим населението за мигрантите и в същото време да бъдем единни, призова Бойко Борисов в парламента, където пристигна спешно заради декларация на Корнелия Нинова, че премиерът не е уведомил никого с каква позиция отива на извънредната среща в Брюксел тази неделя, когато ще се обсъжда пакет от мерки на европейско ниво за справяне с мигрантите. По думите ѝ тя подозирала, че управляващите ще се съгласят да приемат мигранти у нас срещу повече пари от ЕС. \r\n\tПодозрението на соцлидерката пък се формирало заради теза на Германия, че може да се дават и пари на страни членки, за да приемат мигранти, и заради изказване на Борисов, че при неговото управление страната ни ще получи 8% повече средства от ЕС. Лидерът на БСП обяви, че управляващите не трябва да внасят работна ръка чрез мигранти, а да се опитват да върнат българите, напуснали страната.\r\n\tБорисов потвърди, че ще настоява за незабавно затваряне на външните граници на ЕС и преразглеждане на статута на вече приетите мигранти - тези от страните с войни да останат в лагери извън ЕС до края на конфликтите, а икономическите мигранти да бъдат върнати в страните, откъдето са тръгнали, а не в тези, от които са влезли в ЕС.\r\n\t\"Тук позицията ни е национално отговорна и на всички е ясна\", каза той и за пореден път припомни, че е поддържал тази позиция на всички срещи на Съвета на ЕС и е предупреждавал останалите лидери на ЕС, че ще стигне до тук.\r\n\t\"Те тогава ми обясняваха, не вярваха, хуманността на Европа на първо място и т.н. То безспорно Европа е най-хуманната в това отношение. Ако си спомняте добре, за първи път аз казах, че трябва да направим центрове за убежище и сигурност извън територията на ЕС, в близост до конфликтите. Една част от колегите ме обвиниха, че това било в полза на Турция, било в полза на тези, които се бият в Сирия. Да, но в Йордания има 2 милиона бежанци и те не са в Европа, ние плащаме за това, Европейският съюз\", продължи Борисов.\n\n\r\n\tПърва точка: Незабавно затваряне на външните граници на целия ЕС\r\n\t\"Първа точка на това, което винаги съм защитавал, е незабавно спиране, затваряне на външните граници на целия ЕС\", подчерта Борисов и добави: \"Той (ЕС – б.р.) не е само Гърция, България и Италия, той е и Испания, а и от север влизат (мигранти). Да се инвестира колкото трябва в кораби, граничари, Фронтекс ако трябва да се направи обща гранична полиция, но тя самата дума \"бежанска вълна\" значи вълна. Всички имаме опит напоследък с наводненията и знаем, че първо трябва да се спре вълната, а след това трябва да се разчиства, да се ремонтира, да се оказва необходимите помощи на бедстващите. Същото в момента представлява Европа\", разясни Бойко Борисов.\r\n\tМигрантите да бъдат настанявани в центрове извън ЕС\r\n\tСлед което отново повтори: \"Първа точка, която ще защитавам (на срещата на ЕС за миграцията), и която ще настоявам да се приеме - незабавно да се затворят външните граници. На КПП-тата да се допускат само лица, бягащи от войната. Войната, която ние в нашите съюзи дали с причина, дали не, дали за да сваляме диктаторски режими или не, но пряко сме участвали, и трябва да си платим за това. Плащането става обаче в центрове извън ЕС - в Либия, в Йордания, в Турция. И затова споразумението с Турция трябва да работи, в противен случай за България има риск\", подчерта премиерът.\r\n\tОчаквам на срещата Тръмп -Путин през юли да се сложи край на войната в Сирия\r\n\t\"Цели държави, цели системни партии се тресат в момента от тази ситуация, в която сами се вкараха. Ние не сме участвали в нито една война. В Сирия, се бият и турци, и руснаци, и американци, французи, англичани… И когато мяташ ракети, били те умни и красиви, или не толкова, когато по новините виждаме сградите в Сирия как изглеждат, то няма цяла сграда. Няма детски градини, няма училища, няма нищо, но то е същото и в Ирак. Да, минаха 15 години, Тони Блеър се извини, но това не възстанови Ирак и няма да го възстанови. Същото е в Афганистан, да не говорим за Либия. Износът на демокрация, която направихме ние, като част от НАТО и ЕС, се оказа пълен провал. Затова дипломацията се провали и аз лично очаквам юли месец на тази среща между Тръмп и Путин най-сетне да се сложи край на тази война в Сирия\", посочи Борисов.\r\n\tМисля в неделя да не подписваме нищо, да го кажа като позиция\r\n\tЩе настоявам за максимален толеранс и разум. Мисля в неделя да не подписваме нищо, да го кажа като позиция, съобщи за намеренията си Борисов на депутатите.\r\n\tТази неделя в Брюксел ще има неформална среща на десетина европейски лидери, която да съгласува общи позиции за срещата на върха в края на другата седмица.\r\n\tМного сме направили за година и половина, имаме нулева миграция и съм готов на закрито заседание да ви дам данни колко кораби сме върнали, а те не са малко, даде пример Борисов.\r\n\tСлед разразилата се кавга между БСП и \"Обединени патриоти\" той заяви, че с удоволствие ще идва да информира парламента, но не му харесва истеричният тон на опозицията.\r\n\tБСП е против споразумение пари срещу връщане на мигранти\r\n\tПреди това Корнелия Нинова обяви, че БСП ще се противопостави на споразумение пари срещу връщане на мигранти, каквото според нея предлага Германия.\r\n\tНинова отбеляза, че Европа се раздира от противоречия по тази тема. Засега публично е оповестено едно възможно предложение, което идва от Германия - да се подпишат двустранни споразумения с държави като България, Гърция, Италия, подобно на това ЕС-Турция, а то е пари срещу приемане на мигранти, каза Нинова.\r\n\tПо думите ѝ никой не знае какво ще се случи на срещата на върха и каква позиция ще изрази нашият премиер. \"Ако се съгласи на споразумение пари срещу изпращане от Европа обратно в България на мигранти, ние ще се противопоставим категорично\", заяви лидерът на БСП.\r\n\t\"С какво решение отива премиерът на тази среща? Има ли решение на Министерския съвет?\", попита Нинова и се обърна към групите на ГЕРБ и \"Обединени патриоти\" и ГЕРБ с въпрос: \"Вас някой пита ли ви?\".\r\n\t\"Някой изобщо в залата знае ли какво ще заяви Борисов на тази среща за България и за българския интерес\", продължи Нинова и попита дали България ще приеме обратно мигранти, минали за първи път българската граница.\r\n\tДругият ѝ въпрос беше вярна ли е информацията във френски вестник, че на срещата на върха в София са обсъждани възможностите за отваряне на бежански лагери в държавите от балканския регион.\r\n\tВече всички големи лидери признават, че Европа сгреши като отвори врати не само за бежанци от Сирия, но и за икономически бежанци, каза Нинова, според която в основата на тази политика стоеше г-жа Меркел и днес тя е подложена на огромен натиск и критика от колегите си.\r\n\tВие казвате - да поканим бежанци да ни решат демографските проблеми, ние казваме - дайте да предприемем мерки за български семейства и млади хора, каза Нинова и допълни, че \"най-главната цел е да избегнем превръщането на нашата страна и на Балканите в огромен бежански лагер, своеобразна буферна зона между зони на конфликт и Шенгенската зона\".\r\n\tСпоред Нинова вместо за интеграция, пари трябва да се дават за връщането там, откъдето са дошли нелегалните имигранти.\r\n\tВолен Сидеров уличи Нинова, че повтаря негови тези\r\n\tЛидерът на групата на \"Обединени патриоти\" Волен Сидеров заяви, че БСП няма основания да критикува днешното правителство именно по темата мигранти. Той уличи Нинова, че повтаря едно към едно негови тези.\r\n\t\"През цялото време на съществуването си партия \"Атака\" е предлагала неща, които вие от БСП отхвърляхте, включително по темата с мигрантите. Когато предлагахме изграждането на съоръжение, вие бяхте против. Спомням си как от тази трибуна говорихте, че това не е европейска практика\", заяви Сидеров.\r\n\t\"Чудех се къде сте през всичкото това време, в което отсъствате от залата. Вие явно сте се запознавали с моите изказвания, текстове и слова, както и с внасяни законопроекти\", коментира Сидеров. Той препоръча на Нинова да чете повече и да се подготвя по-добре. \"Можете да си коригирате предложението за лятна ваканция, може би ви е необходима ваканция, за да почетете малко повече. Аз съм за това да работим през лятото, но на вас ви е необходима, за да почетете повече и да дойдете по-подготвена на есен, с песен\", обърна се той към лидера на БСП.\r\n\tИдването на мигранти в Европа не е природно явление, то беше инспирирано, финансирано, насочвано от САЩ, за да бъде Европа омаломощена, заяви Сидеров и се обръна към Ниножова с думите: \"Причините са във Вашите приятели, Вие често се срещате с американския посланик. Дали веднъж го запитахте, защо Америка водеше такава политика, да напълни Европа с нелегални мигранти?\".\r\n\tПо думите му сегашният обрат в позицията на европейските лидери е в резултат на общественото мнение в техните страни, но пък в това отношение България била за пример.\r\n\tОградата започна по инициатива на \"Атака\" през 2013 г., в България въпросът е решен, каза Сидеров.\r\n\tСпоред него предложението на премиера Бойко Борисов за затваряне на всички външни граници на ЕС е удачно.\r\n\tВолен Сидеров обясни, че никога не е имало практика премиерът да запознава парламента с това, което ще говори на международни срещи. Сидеров не си спомня Сергей Станишев да е идвал в парламента да запознава депутатите с позициите си. Като парламентаристи имате пълната възможност да задавате въпроси по всички теми, обърна се той към левицата.\r\n\tВ отговор Корнелия Нинова заяви, че и средата в Европа, и положението в България изискват държавническо, отговорно, а не партийно мислене. Съжалявам, че в този отговорен момент вие оставате на равнището на партийните си интереси и защита на правителството, а не на националния интерес и защита на българския народ, каза Нинова.", "date": "2018.06.22", "title": "Борисов повтори: ЕС да затвори границите си за мигранти – веднага"}
{"url": "https://www.mediapool.bg/ulitsa-vav-varna-propadna-zaradi-stroezh-news280605.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдна жена е била евакуирана от дома си, след като улица в центъра на Варна пропадна в четвъртък заради строеж на жилищна сграда. Изкопът повлякъл и огромно дърво, предаде бТВ.\r\n\tПогълнат е целият тротоар, пукнат е водопровод, а при падането си дървото е скъсало кабелните трасета. В резултат околните къщи са без ток и вода.\r\n\tХората са притеснени, че строежът е предизвикал пукнатини по къщите и сградите са застрашени. Според тях от ВиК фирмата са знаели за проблема, но не са му обърнали нужното внимание.\r\n\tВсе още обаче е рано да се каже какви са конкретните причини за аварията. До среднощ на място са работили екипи на ВиК, “Енерго-про”, пожарната и Общинска полиция, допълва бТВ.\r\n\tПредстои проверка на контролните органи. От енергото казали на хората, че не могат да разчитат електрозахранването да бъде възстановено в близките 2-3 дни.", "date": "2018.06.22", "title": "Улица във Варна пропадна заради строеж"}
{"url": "https://www.mediapool.bg/subsidiyata-za-nimh-shte-bade-izvadena-ot-finansiraneto-za-ban-news280604.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБюджетът на Националният институт по метеорология и хидрология (НИМХ) към Българската академия на науките (БАН) ще бъде изваден от общия бюджет на БАН през следващата година. Причината е, че това звено не е типичен научен институт, работата му е по-скоро практична и е насочена към решаване на важна обществена задача.\r\n\tТова обясни министърът на образованието и науката Красимир Вълчев. Пред бТВ той каза още, че институт по същество е хидро-метеорологична служба, която дори би могла да е към Министерството на околната среда и водите, а не към БАН.\r\n\t\"По исторически причини този институт е останал в структурата на БАН, която обединява чисто научни институти, които нямат перманентно заложена задача, а сами си възлагат научни задачи и работят по тях\", посочи той. Такова преструктуриране обаче няма да има. За това се налага изваждане на парите за НИМХ извън общото финансиране на академията.\r\n\tДо това решение се стигна след протести на метеоролозите, които в четвъртък излязоха и на предупредителна демонстрация пред сградата на БАН с искане за повече пари. Недоволството на хората от НИМХ е свързано с вътрешните правила за разпределяне на държавната субсидия за академията. Те дават предимство на научната продукция, а не на практичната работа и така средствата за НИМХ са по-малко в сравнение с другите институти.\r\n\t\"Години наред от БАН обясняваха, че се нуждаят от повече пари и посочваха НИМХ като института, който има най-голяма нужда. Затова увеличихме субсидиите за БАН с 25%\", обясни Вълчев. Заради спецификата на работа на института средствата за него не са нараснали със същия процент. По данни на БАН те са се увеличили с 13.5 на сто.\n\n\r\n\tПо време на вчерашния си протест метеоролозите обявиха, че ако не получат спешно поне 1.15 млн. лв., институтът може да спре да работи на 9 юли. След среща с образователния министър по-късно през деня те обясниха, че засега спирането на работата се отлага, но остават в стачна готовност.", "date": "2018.06.22", "title": "Субсидията за НИМХ ще бъде извадена от финансирането за БАН"}
{"url": "https://www.mediapool.bg/desetki-hilyadi-podkrepiha-v-izmir-osnovniya-protivnik-na-erdogan-news280608.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДесетки хиляди турци подкрепиха в Измир Мухаррем Индже, основния противник на президента Реджеп Ердоган на президентските избори в неделя, съобщи Франс прес.\r\n\tОрганизаторите казаха, че 2.5 милиона души са участвали в демонстрацията, но тази бройка не може да бъде потвърдена от независим източник.\r\n\t \r\n\tСпоред анализатори Индже може да се изправи на втори тур на 8 юли срещу Ердоган за най-високия държавен пост.\r\n\t \r\n\t\"Ердоган е изморен и изолиран, арогантен мъж, който не изпитва уважение към народа си\", заяви Индже пред тълпата.\r\n\t \r\n\t\"Турция иска да диша, иска мир, иска спокойствие\", каза той в интервю за АФП. \"Не изтощен човек, не човек, който крещи и се гневи. Някой по-млад със свежа кръв\", заяви 54-годишният политик, с 10 години по-млад от Ердоган.\r\n\t \r\n\tКандидат на основната опозиционна формация, Народнорепубликанска партия, Индже се наложи като най-върлия критик на Ердоган, който царува на турската политическа сцена от 2003 г.\r\n\t \r\n\tОт своя страна, Индже се ангажира, ако бъде избран, да управлява, без да изключва никого.\r\n\t \r\n\t\"Забулена или не жена, ляв или десен, турчин или кюрд, алевит или сунит\", каза той.\r\n\t \r\n\tОчаква се около 60 милиона турски граждани да отидат до урните на 24 юни, за да гласуват едновременно за президент и парламент.", "date": "2018.06.22", "title": "Десетки хиляди подкрепиха в Измир основния противник на Ердоган"}
{"url": "https://www.mediapool.bg/gartsiya-izliza-ot-spasitelniya-plan-i-shte-vrashta-dalga-si-po-dalgo-news280609.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистрите на финансите на страните от Еврозоната се споразумяха за условията по излизането на Гърция от третата си спасителна програма, включително за мерки за облекчаване на дълга и последен транш.\r\n\t\"Имаме сделка за Гърция\", заяви малко след полунощ европейски източник след продължила повече от шест часа среща в Люксембург между министрите на финансите от еврозоната, предаде Франс прес.\r\n\t \r\n\tСпоразумението ще позволи на Атина да се отдели от опеката на кредиторите на 20 август. \r\n\t \r\n\tЕвропейските кредитори ще преведат на Гърция последен транш от 15 милиарда евро и ще удължат с 10 години погасителния срок за някои заеми.\r\n\t \r\n\tПакетът, който бележи края на третата спасителна програма за Гърция, цели да гарантира, че дългът на страната е устойчив и че Атина няма да се отметне от реформите в момент, когато цели да се върне към капиталовите пазари. \r\n\t \r\n\tСлед излизането от програмата Атина ще е обект на невиждано досега от европейците наблюдение, много по-стриктно от това, приложено в миналото за Португалия, Кипър и Ирландия.\r\n\t \r\n\tЗа осем години Гърция получи над 273 милиарда евро помощ от кредиторите, Еврозоната и Международния валутен фонд, в рамките на три спасителни програми. В замяна гърците бяха задължени да проведат стотици реформи, които често бяха болезнени, за да оздравят публичните си финанси.\r\n\t \r\n\tРастежът на БВП достигна 1.4 процента през 2017 г. и се очаква увеличение тази година (1,9 процента) и следващата (2.3 процента) Същевременно Гърция бележи вече бюджетен излишък от 0.8 процента, след като имаше дефицит от 15.1 на сто през 2009 година.\r\n\t \r\n\tГоворителят на гръцкото правителство Димитрис Дзанакопулос определи споразумението  като \"историческо решение, което създава устойчива ситуация с гръцкия дълг\", предаде агенция АНА-МПА, като се позовава на обществената телевизия ЕРТ. \r\n\t \r\n\tСпоред Дзанакопулос всички положени усилия са си стрували, защото \"се създава една нова обстановка за обществото и за икономиката\".\r\n\t \r\n\tДзанакопулос заяви, че споразумението дава на Гърция възможност да бъдат осигурявани средства за гръцката икономика и публични финанси \"без стрес, без натиск, дори и при неблагоприятни обстоятелства\".\r\n\t \r\n\tГръцкият вестник \"Та неа\" отбелязва, че Гърция ще трябва да прилага още дълги години болезнени мерки и икономии, съобщи БТА.\r\n\t \r\n\tСред трудните ограничения за Гърция изданието споменава изискването за висок първичен излишък за следващите 40 години, новото орязване на пенсиите, намаляването на необлагаемия минимум и задушаващия и постоянен надзор за прилагането на мерките.\r\n\t \r\n\t\"Катимерини\" пише, че вчерашното заседание на Еврогрупата се е превърнало в трилър, защото основните въпроси за удължаването на падежите на заемите от Европейския фонд за финансова стабилност и за окончателната сума на последния транш от спасителната програма са предизвикали противопоставяне между Германия и Франция.\r\n\t \r\n\t\"Елефтерос типос\" поставя акцент върху думите на гръцкия финансов министър Евклидис Цакалотос, който заявява, че изискването за първичен излишък от 2,2 процента до 2060 г. е сурово. Цакалотос все пак подчертава, че гръцкото правителство е удовлетворено от споразумението и че страната е готова да излезе на финансовите пазари.\r\n\t \r\n\tПод заглавие \"Гръцкият дълг вече е устойчив\" \"Авги\" пише, че споразумението слага \"край на меморандумите\" и че \"пътят за излизане на пазарите е отворен\".", "date": "2018.06.22", "title": "Гърция излиза от спасителния план и ще връща дълга си по-дълго"}
{"url": "https://www.mediapool.bg/italiya-nastoyava-malta-da-prieme-korab-s-migranti-spaseni-krai-libiya-news280618.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталианският вътрешен министър Матео Салвини каза, че Малта трябва да позволи на спасителен кораб под холандски флаг с 224 мигранти на борда да влезе в нейно пристанище, защото вече се намира в малтийски води, съобщи Асошиейтед прес.\r\n\tМинистър Салвини посочи, че Рим иска Малта най-после да отвори едно от пристанищата си, \"да позволи на тези отчаяни хора да слязат на сушата\", а след това да конфискува кораба.\r\n\tЗасега Малта не е отговорила на искането.\r\n\t \r\n\tИталианският вътрешен министър каза, че няма да позволи корабът, който е на германската неправителствена организация \"Мишън лайфлайн\", да влезе в италианско пристанище.\r\n\t \r\n\tСалвини изтъкна, че корабът е действал неправилно, като е взел на борда мигранти, които италианската брегова охрана е очаквала да бъдат спасени от либийската.\r\n\t \r\n\tМинистърът подчерта, че спасяването е осъществено в либийски води, което \"Мишън лайфлайн\" отрича.\r\n\t \r\n\tСитуацията е сходна с тази около кораба \"Акуариус\", който акостира в Испания.", "date": "2018.06.22", "title": "Италия настоява Малта да приеме кораб с мигранти, спасени край Либия"}
{"url": "https://www.mediapool.bg/severna-i-yuzhna-koreya-obsazhdat-sreshti-na-razdeleni-s-godini-semeistva-news280613.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДелегации на Северна и Южна Корея се срещнаха днес, за да разговарят за уреждане на първите събирания от три години насам на семейства, разделени от Корейската война, съобщи Ройтерс, цитирана от БТА. \r\n\t \r\n\tТази среща е една от стъпките, обещани от севернокорейския лидер Ким Чен-ун и южнокорейския президент Мун Дже-ин за подобряване на отношенията, влошени заради ядрената и ракетната програма на КНДР.\r\n\t \r\n\tДнешната среща в хотел в севернокорейския планински курорт Кумган, се провежда, след като през април двете страни се договориха да работят за среща на семейства по случай общия им празник през август. \n\n\r\n\t \r\n\t\"Трябва да полагаме активни усилия за добри резултати днес, като проявяваме доверие и взаимно зачитане\", каза Пак Йон-ил - лидер на севернокорейската делегация.\r\n\t \r\n\t\"Трябва също така да се разделим с миналото и да вървим по пътя, който нашите лидери ни начертаха\", добави Пак - зам.-ръководител на севернокорейската агенция за насърчаване на обединението, наречена Комитет за мирно обединение на отечеството.\r\n\t \r\n\tЮжнокорейските представители призовават за възобновяване на срещите между членове на разделени семейства \"като хуманитарен и човешки въпрос\", особено като се има предвид, че много от тези хора са вече над 80-годишни.\r\n\t \r\n\tНякои от миналите срещи на разделени семейства бяха заснети и излъчени по телевизията и често минават много емоционално. Последните срещи на разделени семейства бяха през 2015 г.\r\n\t \r\n\tЮжна Корея се стреми също да възобнови видеоконферентните връзки и доставянето на писма между семейства, разделени от границата.\r\n\t \r\n\tОт 2000 г. насам около 23 676 разделени корейци са се срещнали с близки или са общували с тях по видеовръзка като част от програма на изследователския институт на Хюндай.\r\n\t \r\n\tДо март тази година 56 процента от общо 131 531 податели на молби в Южна Корея за участие в такива срещи, са починали.\r\n\t \r\n\tНе е ясно дали Пхенян се е отказал от условието, което преди поставяше за подновяване на срещите - Сеул да върне 12 севернокорейки, работили в севернокорейски ресторант в Китай и избягали групово в Южна Корея през 2016 г.\r\n\t \r\n\tПрез май няколко от тези жени казаха, че са били принуждавани да си тръгнат, но южнокорейските власти изтъкват, че се опитват да потвърдят истинността на разказите им.\r\n\t \r\n\tПрез май севернокорейската организация на Червения кръст настоя Южна Корея незабавно да върне жените.\r\n\t \r\n\tЮжнокорейски представители на разговори, проведени съвместно с Червения кръст, заминаха в четвъртък за град Кьосон на източната граница на Южна Корея и рано тази сутрин отпътуваха оттам за мястото на среща в Северна Корея.\r\n\t \r\n\t\"Имахме полезни разговори по хуманитарни въпроси със Северна Корея и за това как да успокоим болката на 57 000 души, разделени от семействата си\", каза Пак Гюн-соб - председател на южнокорейската организация на Червения кръст в Сеул, който е начело на делегацията на Република Корея.\r\n\t \r\n\tВръзките между Севера и Юга се затоплиха след подобряване на отношенията между КНДР и САЩ и първата среща на върха миналата седмица между лидерите на двете държави Ким Чен-ун и Доналд Тръмп в Сингапур.\r\n\t \r\n\tКорейската война 1950-53 г. завърши само с примирие, а не с мирен договор и технически двете страни все още са във война.", "date": "2018.06.22", "title": "Северна и Южна Корея обсъждат срещи на разделени с години семейства"}
{"url": "https://www.mediapool.bg/earbas-zaplashi-da-napusne-velikobritaniya-news280611.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Еърбъс\" предупреди, че обмисля да изтегли инвестициите си от Великобритания, защото се тревожи, че правителството на острова може да напусне ЕС, без да сключи споразумение за преходния период след Брекзита, съобщи ДПА.\r\n\tЕвропейският производител на самолети обясни, че е направил оценка на рисковете, свързани с Брезкит. Ако страната напусне \"едновременно единния пазар и митническия съюз незабавно и без преходно споразумение\", това ще предизвика големи смущения в производството ѝ във Великобритания и загуби за милиарди долари.\r\n\t \r\n\t\"Този сценарий ще принуди \"Еърбъс\" да преразгледа инвестициите си в Обединеното кралство и дългосрочната си позиция в страната\", предупреди компанията, цитирана от Франс прес.\r\n\t \r\n\t\"Еърбъс\" има 25 обекта в Обединеното кралство, където произвежда крила на самолети. Компанията дава работа на 14 000 души на острова и поддържа по веригата още 100 000 работни места. \r\n\t \r\n\tВеликобритания трябва официално да излезе от ЕС на 29 март 2019 г.", "date": "2018.06.22", "title": "\"Еърбъс\" заплаши да напусне Великобритания"}
{"url": "https://www.mediapool.bg/zakasalata-bolnitsa-v-lovech-e-s-novo-rakovodstvo-news280631.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБолницата в Ловеч от петък е с ново ръководство. На състоялото се Общо събрание на акционерите на лечебното заведение беше избран нов Съвет на директорите, който се очаква да изведе болницата от тежкото ѝ състояние, съобщи БНР.\r\n\tВ Съвета на директорите влиза д-р Цветолюба Генкова, която дълги години беше директор на Регионалната здравна инспекция в Ловеч и добре познава както проблемите, така и персонала на болницата.\r\n\tВ Съвета на директорите влизат още досегашният прокурист на болницата д-р Ченко Чалъков, който имаше тежката задача да се справя със ситуацията през последните месеци, в които имаше и протести на работещите там заради неизплатени заплати. Благодарение и на неговите усилия те бяха изплатени.\r\n\tТретият човек в Съвета на директорите е д-р Румяна Нановска, досегашен заместник-директор на болницата, която ще бъде изпълнителен директор на лечебното заведение.\r\n\tПрез последните месеци задълженията на болницата са намалени от 7.8 на 4 млн. лева.", "date": "2018.06.22", "title": "Закъсалата болница в Ловеч е с ново ръководство"}
{"url": "https://www.mediapool.bg/bunt-v-otbora-na-arzhentina-futbolistite-iskat-nezabavna-smyana-na-trenyora-news280612.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФутболистите от националния отбор на Аржентина се обърнаха към ръководството на аржентинската асоциация с молба за незабавна смяна на селекционера Хорхе Сампаоли преди последния мач на тима от груповата фаза на Мондиал 2018, съобщи аржентинският телевизионен канал \"Тодо нотисиас\", позовавайки се на източник от футболната федерация.\r\n\t\"В отбора има бунт. Играчите са против Хорхе Сампаоли да ги ръководи в мача срещу Нигерия\", съобщиха телевизията, цитирана от Sportal.bg.\r\n\t \r\n\tПоследният решаващ мач от груповата фаза на Аржентина с Нигерия ще се проведе на 26 юни в Санкт Петербург.\r\n\t \r\n\tДвукратните световни шампиони завършиха 1:1 с Исландия и загубиха с 0:3 от Хърватия в първите си две срещи от световното първенство. Тимът има една точка до момента и заема третото място в класирането в група \"Д\". На второ място също с 1 точка е отборът на Исландия, който обаче още не е играл с Нигерия. \r\n\t \r\n\tСампаоли пое Аржентина през лятото на 2017 година, заменяйки на поста Едгардо Бауса. \r\n\t \r\n\tПод негово ръководство \"гаучосите\" завършиха на трето място в световните квалификации в зона Южна Америка и се класираха за Мондиал 2018 в Русия.", "date": "2018.06.22", "title": "Бунт в отбора на Аржентина: Футболистите искат незабавна смяна на треньора"}
{"url": "https://www.mediapool.bg/nyama-konsensus-za-obsht-reglament-za-otsenka-na-zdravnite-tehnologii-v-es-news280628.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛипсва подкрепа за общ регламент, по който държавите в ЕС да си сътрудничат в оценката на здравните технологии. Причината е, че много от страните изразяват резерви към задължителния характер на евентуалното бъдещо сътрудничество. Това стана ясно на Съвета по заетост, социална политика, здравеопазване и потребителски въпроси в Люксембург, който беше председателстван от българския здравен министър Кирил Ананиев.\r\n\tОценката на здравните технологии (Health technology assessment - HTA)   анализира  терапевтичната ефикасност, безопасността и разходната ефективност на различни технологии – лекарства, апаратура, медицински изделия, отделни лечебни методи и въз основата на този анализ се формират различни здравни политики, решения за разпределение на обществените средства в здравеопазването и др.\r\n\tТакава оценка се прилага във всички държави в ЕС, като всяка държава има собствен подход, използва оценките по различен начин и ги разпростира върху различен кръг технологии – апаратура, медицински изделия, лекарства. У нас например оценката се прави само на лекарства и то единствено на тези с ново международно непатентно наименование.\r\n\tОт скоро в ЕС на дневен ред е дебат за въвеждането на съвместни методики и процедури за оценката на здравните технологии, но очевидно има съпротива срещу задължителния им характер.\r\n\t, заяви Ананиев.\n\n\r\n\tТой съобщи обаче, че по предложението за регламента редица държави-членки са посочили сериозни проблеми с предвидения задължителен характер на сътрудничеството. , коментира българският здравен министър.\r\n\tКирил Ананиев посочи, че дебатът относно оценката на здравните технологии е важен политически ориентир както за Европейската комисия, така и за следващите председателства.\r\n\t\r\n\t, каза още Ананиев.\r\n\tМинистрите на здравеопазването от ЕС се обединиха около мнението, че е необходимо повече сътрудничество между държавите-членки. Това може да се постигне постепенно чрез обмен на добри практики и реални въздействие и контрол върху процесите в сектора на европейско ниво.\r\n\t\r\n\tНа заседанието си министрите приеха и Заключения на Съвета за храненето при децата – един от приоритетите на българското председателство. , заяви Кирил Ананиев.\r\n\tАкцент беше поставен и върху нуждата от регулация на насочения към децата маркетинг на нездравословни храни. Българският здравен министър подчерта, че , като посланието на здравните министри е това да се запази и в бъдеще в партньорство с комисията.", "date": "2018.06.22", "title": "Няма консенсус за общ регламент за оценка на здравните технологии в ЕС"}
{"url": "https://www.mediapool.bg/uchenitsi-mogat-da-se-vklyuchat-v-konkurs-s-videoklip-za-kosmosa-news280629.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарски ученици на възраст от 9 до 19 години могат да се включат в конкурса на космическа тематика .\r\n\tУсловието е младежите да изпратят видеоклип за космоса. Регистрацията е активна до 18 август 2018 г.\r\n\t\"Еърбъс\", производителят на новата ракета Ariane 6, предлага първата награда в конкурса. Учениците могат да спечелят ВИП посещение в  (предлагано от \"3М\") и други награди.\r\n\t\"Ако вие сте на възраст от 9 до 19 години участвайте в този видеоконкурс с филм с продължителност от 2 до 3 минути\", призовават организаторите.\r\n\tИзборът на десетте най-добри видеоклипа ще се извърши от публичното гласуване и селекция на научно жури. Победителите ще бъдат представени на деня на отворените врати на Планетариум/ ESTEC (Белгия/Холандия).\n\n\r\n\tНай-добрите видеоклипове във всяка възрастова група (от 9 до 12 години и от 13 до 19 години) ще печелят голямата награда - специално ВИП посещение в космическия център в Европа.", "date": "2018.06.22", "title": "Ученици могат да се включат в конкурс с видеоклип за космоса"}
{"url": "https://www.mediapool.bg/sadat-otkaza-da-kasira-chastichnite-izbori-za-kmet-na-galiche-news280632.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВрачанският административен съд отказа да касира частичните избори за кмет на село Галиче, предаде в петък БНР.\r\n\tДелото беше образувано по жалба на БСП, с която се оспорва загубата на кандидата им Веселин Тушинов с 26 гласа от претендента на ГЕРБ Страхил Стоянов.\r\n\tСпоред магистратите анализът на събраните доказателства, включително и разпити на трима свидетели, показват, че не може да се направи изводът, че са нарушени изборните правила и това е довело до опорочаване на резултата.\r\n\tОще повече протоколите от четирите секции и окончателният от избирателната комисия са подписани от всички членове без особено мнение и възражения.", "date": "2018.06.22", "title": "Съдът отказа да касира частичните избори за кмет на Галиче"}
{"url": "https://www.mediapool.bg/beh-vze-nov-obligatsionen-zaem-za-400-mln-evro-news280633.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Българският енергиен холдинг\" (БЕХ) е взел нов заем, пласирайки в четвъртък третата си емисия еврооблигации на стойност 400 милиона евро, която ще бъде листвана на Ирландската фондова борса (Euronext Dublin), съобщиха от държавната компания в петък.\r\n\tФинансовата операция е било предшествана от интензивни срещи с инвеститори в Лондон, Виена, Франкфурт и Мюнхен.\r\n\tОт БЕХ посочват, че постигнатият годишен лихвен процент е 3.5 на сто, което е най-ниското ниво за дружеството, откакто то играе на финансовите пазари, а парите ще се връщат след 7 години, което е най-дългият матуритет, постиган досега.\r\n\tВзетите 400 млн. лв. са предназначени за погасяване на първия облигационен заем на енергийния холдинг в размер на 500 млн. евро, взет през 2013  г. за уреждане на дълг на дъщерната му \"Национална електрическа копания\" (НЕК) по кредит от 250 млн. евро за строежа на АЕЦ \"Белене\". Останалите бяха предназначени за проваления проект за газопровода \"Южен поток\".\r\n\tПадежът на първата облигация е през ноември 2018 г., но преди време от БЕХ съобщиха, че е възможно тя да бъде обратно изкупена по-рано с цел икономия на лихвените разходи, които  възлизаха на 4.25 процента.\n\n\r\n\tПреди срока на плащането може да бъде изкупена и пласираната през 2016 г. втора облигационна емисия на БЕХ, която е за 550 млн. евро. Тези пари също отидоха за дългове на НЕК, натрупани към двете американски въглищни централи за изкупената тяхна електроенергия по дългосрочните договори с \"Ей И Ес\" и \"КонтурГлобал\". Лихвата по този заем е 4.875 на сто\r\n\tЗаедно с други взети от компанията майка заеми, задълженията на НЕК към БЕХ надхвърлят 2 млрд. лв., отделно компанията има да връща в бюджета получения безлихвен заем за близо 1.2 млрд. лв. за плащане на оборудването за АЕЦ \"Белене\", след като беше осъдена за това пред арбитражен съд от руската \"Атомстройекспорт\". Не е ясно въобще как държавното дружество ще урежда финансовите си отношения със собственика си и с хазната, освен връщането напарите не се отлага постоянно.", "date": "2018.06.22", "title": "БЕХ взе нов облигационен заем за 400 млн. евро"}
{"url": "https://www.mediapool.bg/tsid-bulgaria-ne-izpolzva-energiyniya-si-potentsial-news280635.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария има огромен неизползван потенциал в енергетиката, който ако оползотвори, ще реши голяма част от проблемите в сектора, включително и този с енергийно бедните потребители, при това без изграждането на АЕЦ \"Белене\", която и без това е ненужна. Това са основните изводи в анализ на Центъра за изследване на демокрацията (ЦИД), посветен на децентрализацията и декарбонизацията на българската електроенергия и разпространен в петък.\r\n\tСпоред експертите на ЦИД , в страната ни слабо се използва потенциалът на производството на електроенергия от биомаса, от биогаз и от отпадъци, както и от покривни слънчеви инсталации за нуждите на съответната сграда.\r\n\t\"Технико-икономическият потенциал към 2050 г. само за децентрализирано производство от покривни фотоволтаични инсталации е от порядъка на 5.4 ТВтч, или около 1/7 от крайното потребление на електроенергия в страната\", посочва се в анализа.\r\n\tНеговите автори смятат, че реализирането на този потенциал граничи с енергийна революция, но реално би бил един от най-евтините начини за намаляване на въглеродните емисии в дългосрочен план, като изпълнението му би овластило потребителите за разлика от съществуващия към момента модел.\r\n\tДецентрализираното производство може едновременно да бъде инструмент и за справяне с енергийната бедност, тъй като малки ВЕИ мощности могат да осигуряват по-голямата част от потреблението на домакинствата. Това не само ще намали социално-икономическата чувствителност от постепенната либерализация на сектора, но и ще облекчи електроенергийната система, която днес страда от непредвидими и екстремни пикове в потреблението, водещи до дебалансиране, а както се видя в началото на 2017 г. – и до срив на търговията на електроенергия в целия регион, смятат в ЦИД.\n\n\r\n\tЦентърът отбелязва, че в момента има редица нормативни пречки пред използването на малки възобновяеми източници за лични нужди и са необходими реформи.\r\n\t\"Основната пречка пред интереса към малки ВЕИ мощности са грешните пазарни стимули, които създават ниските цени на електроенергията на регулирания пазар. Домакинствата с достатъчно високи доходи нямат стимул да инвестират необходимите 8-10 хил. лева в нова ВЕИ мощност, тъй като алтернативата да останат клиенти на регулирания пазар е много по-изгодна. Те биват допълнително възпирани от високата административна тежест, свързана с присъединяването и разходите по експлоатацията, които в някои случаи могат да надвишат приходите от инвестицията\", пише в бележките на центъра.\r\n\tГермания, Холандия и Великобритания са дадени като едни от най-успешните примери за децентрализация в Европа. Там сроковете за административно присъединяване към мрежата са под 10 седмици. В България този период е минимум 23 седмици, а административните разходи по присъединяване и експлоатация на слънчеви покриви към мрежата възлизат на близо 70 % от общата първоначална инвестиция.\r\n\tНеяснотата на регулаторната рамка, която ограничава възможността за нетно отчитане на електроенергията (което позволява на домакинствата да отчетат потребената от тях енергия минус енергията, която са произвели и предоставили на мрежата), както и очакваното премахване на преференциалните цени за мощности до 30 кВт, на практика са свели до минимум интереса към тях, отбелязват от ЦИД. Цитирани са данни на Агенцията за устойчиво енергийно развитие, според които през миналата година само 32 нови възобновяеми мощности са присъединени към мрежата, като се очаква в следващите две години процесът напълно да замре.\r\n\tЦентърът отбелязва и липсата на яснота с какво ще бъдат заменени преференциалните тарифи, които ВЕИ мощностите до 30 кВт получават, и какви ще са новите инструменти за подкрепа в периода 2020–2030 г.\r\n\tНай-евтино би било да се съкратят множеството консултативни процедури при присъединяването, при които общини и ЕРП-та си прехвърлят отговорността по одобрението на инвеститорски проекти. Създаването на гишета за интегрирано обслужване на проекти за малки ВЕИ ще намали бюрокрацията и сроковете за обработване на документи. От ключово значение е и общините да станат по-активни в прилагането на техните местни планове за устойчиво развитие, които в повечето случаи остават само на хартия, препоръчват анализаторите.\r\n\tТе обясняват, че една от причините близо 50 % от всички ВЕИ инсталации в Дания да са децентрализирани е наличието на общински проекти, които подкрепят създаването на кооперативи от домакинства и малки фирми за инвестиране в нови мощности. Подобен подход и у нас ще помогне и на електроразпредетилените дружества да намалят технологичните си разходи, свързани с управлението на потреблението в малките населени места. ЕРП-ата трябва да бъдат ограничавани в желанието им да прехвърлят разходите по присъединяването изцяло върху инвеститора, а енергийният регулатор - да одобрява в по-голяма степен разходите на дружествата, свързани с управлението на система от много малки ВЕИ мощности.\r\n\t\"Относно тази реформа, очевидната пречка е забавената либерализация на електроенергийния пазар и заменянето на регулираните цени за крайни клиенти с по-прецизно насочени парични трансфери към най-уязвимите клиенти. Финансови схеми, подобно на тези насочени към енергийната ефективност, могат да дадат по-агресивен тласък на инвестициите в малки мощности, като домакинствата се възползват от евтини финансови инструменти или от директно финансиране на малки инсталации\", смятат още в ЦИД.\r\n\tДемократизацията и постигането на целите на ЕК за зелена енергия може обаче да\r\n\tостане само утопия в страната, ако България поеме риска да строи АЕЦ \"Белене\", за която ЦИД за пореден път заявява, че е скъпа и ненужна.\r\n\tПри моделирането на сценарии за пълна декарбонизация на електроенергийното производство към 2050 г., дори натоварването на АЕЦ \"Козлодуй“ ще бъде ограничено до 10%, посочват експертите.\r\n\tСпоред тях, оползотворяването на огромния ВЕИ потенциал на България може да задвижи безпрецедентно увеличение на инвестициите в нови производствени мощности. Въпреки че се предполага, че те ще се финансират от частни компании, държавата ще трябва да създаде благоприятна данъчна и регулаторна среда, за да стимулира фирмите да направят високите първоначални разходи в замяна на ниски разходи за експлоатация и поддръжка в бъдеще. Конкурентоспособността на новите ВЕИ технологии и увеличението на цените на електроенергията вследствие на ръста на цената на въглеродните емисии ще намали нуждата от държавно финансиране. Подобряването на управлението на процеса и премахването на административните тежести би направил необратими пазарните процеси, свързани с налагането на ВЕИ технологиите, заключава анализът.", "date": "2018.06.22", "title": "ЦИД: България не използва енергийния си потенциал"}
{"url": "https://www.mediapool.bg/es-vavezhda-novi-merki-sreshtu-izmamite-s-dds-news280636.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъветът на финансовите министри на ЕС (ЕКОФИН) одобри в петък пакет от мерки за противодействие на ДДС измамите, стана ясно от изявление на министър Владислав Горанов, който председателства заседанието в Люксембург.\r\n\tПредвижда се усъвършенстване на обмена на информация между данъчните администрации на страните членки, а също и също и взаимодействието с правораздавателните органи.\r\n\tСлед заседанието на съвета Европейската комисия приветства постигнатото споразумение. Пропуските в системата водят до мащабни измами с ДДС и до ежегодни загуби в размер на 50 млрд. евро за бюджетите на държавите членки на ЕС, твърди Брюксел.\r\n\tСлед влизането на мерките в сила държавите членки ще могат да обменят по-полезна информация и да засилят сътрудничеството си в борбата с престъпните организации, включително терористични. Ще се подсили и структурата Еврофиск.\r\n\tС новите норми ще се засили сътрудничеството между държавите членки, което ще им позволи по-бързо и по-ефективно да преследват измамите в областта на ДДС, включително извършваните в електронното пространство. Ще се засили използването на информационните системи, които следва да заменят ръчното обработване на данни.\n\n\r\n\tОт своя страна, правоприлагащите органи на ЕС автоматично ще получават информация за ДДС и данни за организираните престъпни групи, участващи в тежки измами в областта на ДДС. С новите мерки ще се подобри значително капацитетът за преследване и залавяне на измамниците и престъпниците, които крадат данъчни приходи за собствена облага.\r\n\tНовите норми ще бъдат публикувани в Официалния вестник на ЕС и ще влязат в сила 20 дни по-късно. Тъй като обаче внедряването на автоматизирания достъп до събираната от митническите органи информация и до данните за регистрацията на превозните средства налага нови технически решения, прилагането им ще бъде отложено до 1 януари 2020 г.\r\n\tПредложените мерки се основават на предложенията на комисията за широкомащабна реформа на системата на ДДС на ЕС, представени през октомври 2017 г., и на Плана за действие във връзка с ДДС с оглед на изграждането на единно пространство на ЕС по отношение на ДДС, представен през април 2016 г.\r\n\tДДС е основен и все по-значителен източник на приходи в ЕС, като през 2015 г. са събрани над 1 трилион евро, което представлява 7 на сто от БВП на ЕС.\r\n\tФинансовите министри решиха още минималната ставка на ДДС в ЕС да остане 15% и в бъдещата нова ДДС система.\r\n\tСпоред съвета това ниво на минималната ставка предотвратява опасността от появата на изкривявания в конкуренцията между държавите членки чрез въвеждането на ставки с огромни разлики в различните страни.\r\n\tОбщата минимална ставка от 15% за пръв път е въведена през 1993 г. и за последен път бе удължена през 2016 г. за нови две години, които изтекоха на 31 декември 2017 г.\r\n\tПродължават усилията за изработване на новата ДДС система в ЕС, която ще замени сегашната преходна система, казаха още от съвета.\r\n\tФинансовите министри на ЕС специфичните препоръки към държавите членки, които бяха публикувани от ЕК през май. За България бяха определени  – в сферата на данъчната събираемост, финансовия сектор и пазара на труда. Зам.-председателят на ЕК комисар Валдис Домбровскис отчете, че едва по по-малко от половината от миналогодишните препоръки към държавите членки има известен напредък.\r\n\tФранция бе извадена от процедурата при прекомерен дефицит, в която влезе през 2009 г. Така, единствената държава, срещу която има действаща подобна процедура в момента, е Испания.\r\n\tСъветът гласува и препоръки към Румъния и Унгария заради отклонения от бюджетните им цели, с които не могат да се справят през последните години.\r\n\tЕК е представила на съвета и конвергентия си доклад за напредъка на страните извън еврозоната, според който три държави - България, Хърватия и Швеция, изпълняват всички икономически критерии с изключение на условието да участват във Валутно-курсовия механизъм II (ERMII).", "date": "2018.06.22", "title": "ЕС въвежда нови мерки срещу измамите с ДДС"}
{"url": "https://www.mediapool.bg/chasten-sobstvenik-plashi-s-fotokapani-plazhuvashti-na-koral-news280638.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСобственикът на частен имот до плажа Корал е поставил предупредителна табела, че ще лови с фотокапани хората, които влизат неправомерно в имота му. За това сигнализираха от сдружението \"Да запазим Корал\".\r\n\tДостъпът и използването на плажа от години са повод за конфликти между плажуващи, собственици на частни имоти до ивицата, общината и държавните институции. През миналата година неколкократно местната власт и Министерството на туризма проверяваха плажа за неправомерно къмпингуващи. Хората, разпънали палатки на и до ивицата бяха глобявани.\r\n\tВ началото на тазгодишния сезон достъпът до плажа беше преграден с ограда. Бяха оставени пътеки за минаване на пешеходци, а от Министерството на туризма заявиха, че те са достатъчни, за да се осигури достъп до плажа, тъй че нарушение няма. Според \"Да запазим Корал\" обаче препятствията по пътя към плажа преч(ат на хора с детски или инвалидни колички например.\r\n\tОт сдружението смятат, че частният собственик няма право да загражда земята, тъй като на нея има дюни, които по закон са изключителна държавна собственост. Те обаче не са нанесени в кадастъра, а заради липсата им там, проектът на общ устройствен план на община Царево позволява застрояването им.\r\n\tВ последните дни пътят до плажа беше допълнително затруднен, след като на него беше изсипана купчина пръст. Сега се появи и предупреждение, че нарушителите на частната собственост ще бъдат снимани и предавани на полицията в Царево.", "date": "2018.06.22", "title": "Частен собственик плаши с фотокапани плажуващи на Корал"}
{"url": "https://www.mediapool.bg/obvinyaemiyat-za-bombichkata-ranila-dvama-politsai-ostava-v-aresta-news280639.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСофийският градски съд (СГС) отказа да пусне от ареста 25-годишния Йордан Исаев, който рани с бомбичка двама полицаи на 18 април по време на мача ЦСКА-София – Левски.\r\n\tОсновният аргумент на съдия Петя Крънчева да продължи задържането му под стража беше, че е с висока степен на обществена опасност, защото от хвърлената от него бомбичка са можели да пострадат много хора.\r\n\tКрънчева препоръча на прокуратурата да назначи експертиза на окото на пострадалата служителка на МВР Гергана Зашева и ако се установи, че зрението ѝ не е трайно засегнато, да промени обвинението на Исаев в по-леко.\r\n\tЙордан Исаев и адвокатът му могат да обжалват отказа за по-лека мярка за неотклонение пред Софийския апелативен съд.", "date": "2018.06.22", "title": "Обвиняемият за бомбичката, ранила двама полицаи, остава в ареста"}
{"url": "https://www.mediapool.bg/tramp-zaplashi-es-s-mita-i-za-avtomobili-news280601.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп заплаши, че ще въведе мита от 20 процента за внос на европейски автомобили, ако ЕС не премахне търговските бариери за американски компании, съобщиха световните агенции.\r\n\t \r\n\tТръмп посочва, че Европейският съюз в продължение на дълго време е поддържал \"мита и търговски бариери спрямо САЩ и техните велики компании и работници\".\r\n\t \r\n\t\"Ако тези мита и бариери не бъдат премахнати в скоро време, ще въведем мита от 20 процента за всичките им автомобили, внасяни в САЩ\", написа американският държавен глава в Туитър. \r\n\t \r\n\t\r\n\t\t\r\n\t\r\n\t\r\n\r\n\t\r\n\t\t \r\n\r\n\tКоментарът му дойде, след като в петък влязоха в сила ответните мерки на ЕС по отношение на някои американски продукти като дънки, бърбън и мотори, в отговор на наложените от Вашингтон мита върху стоманата и алуминия. \r\n\t \r\n\tСписъкът с продуктите, които вече са обект на допълнителни европейски мита, основно в размер на 25 процента, бе публикуван вчера в Официалния вестник на Европейския съюз и мерките вече се прилагат. \r\n\t\n\n\r\n\t\"Едностранното и неоснователно решение на САЩ да наложат мита не ни оставя друг избор\", заяви тази седмица европейският комисар по търговията Сесилия Малстрьом.\r\n\t\"Правилата на международната търговия не може да бъдат нарушавани без реакция от наша страна\", каза Малстрьом и уточни, че \"ако САЩ премахнат митата\", европейските мерки ще бъдат \"също отменени\".\r\n\t \r\n\t\"Избрахме продукти като (моторите) \"Харли-Дейвидсън\", фъстъченото масло и бърбъна, защото има алтернативи на (европейския) пазар. Не искаме да навредим на потребителите\", обясни вчера зам.-председателят на Европейската комисия Юрки Катайнен.\r\n\t \r\n\t\"Освен това тези продукти имат силно символично значение от политическа гледна точка\", добави той.", "date": "2018.06.22", "title": "Тръмп заплаши ЕС с мита и за автомобили"}
{"url": "https://www.mediapool.bg/butilirashtite-voda-shte-polzvat-otnovo-chetvart-ot-ret-opakovkite-si-news280640.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейските производители на бутилирани минерални води са поели доброволен ангажимент до 2025 г. да събират обратно 90 процента от пусканите от тях на пазара пластмасови бутилки, а 25 на сто от преработваните количества РЕТ опаковки да се използват обратно за бутилирането на вода. Това съобщи президентът на Европейската федерация на бутилираните води Жап-Пиер Дефиз пред журналисти в петък, след края на тридневната Генералната асамблея на организацията, провела се за първи път в София.\r\n\tТова е приносът на бутилиращата индустрия в борбата със задръстващата реки и океани пластмаса, водена от Европейския съюз, но и стратегията ѝ за преминаване към кръговата икономика, при която отпадъците стават ценен ресурс, стана ясно от думите на Дефиз. Той посочи, че като компании, чийто бизнес зависи от чистотата на минералните извори и съответно природата, опазването на околната среда е най-важната им цел.\r\n\t\"Не искаме повече боклуците да замърсяват природата\", каза представителят на европейската организация, обявявайки доброволните цели. Той посочи още, че ключът към реалната кръгова икономика е именно събирането на пластмасовите опаковки, тяхното рециклиране и повторната им употреба в производството. Дефиз обаче призна, че бутилиращите води може да срещнат проблеми с изпълнението на ангажимента си, тъй като в момента голяма част от събраните РЕТ опаковки, които са най-лесни за преработка, след рециклирането им не се връщат в индустрията на минералните води, безалкохолните напитки или в пивоварните, а поемат към други браншове, използващи плбастмаси.\r\n\tВ момента в Европа средно се рециклират 60 процента от пуснатите на пазара РЕТ опаковки, в България – около 40 на сто, посочи Жана Величкова, председател на Асоциацията на производителите на безалкохолни напитки в България. Малка част от преработените и годни за повторна употреба пластмаси обаче достига до бутилиращата индустрия, тъй като на пазара има много свободни играчи, които изкупуват вторичната суровина и след преработка я изнасят или пласират в други отрасли, допълни тя и посочи, че това е едно от най-големите предизвикателства пред българските фирми за минерална вода и безалкохолни напитки.\r\n\tВеличкова допълни, че бизнесът ще продължава да инвестира в системи за разделно събиране на отпадъците от пластмаса и повторното оползотворяване на ценната вторична суровина, както и в иновации за \"изтъняване\" на бутилките, за да се използва по-малко пластмаса, за промяна на дизайна им, така че да заемат по-малко място при транспортирането им и съответно да се изхвърлят по-малко количества въглероден двуокис, защото един камион поема повече продукция. Така крайният отпечатък на пластмасовите опаковки върху околната среда се намалява, посочва тя. Дори се оказвало, че по този начин една пластмасова бутилка има по-малко вредно въздействие върху природата, отколкото една стъклена, която при многократна употреба се мие с химикали и вода няколко пъти. \n\n\r\n\t\"В дизайна на бутилки и нови технологии българските компании за минерални води и безалкохолни напитки са инвестирали над 150 млн. лв. за последните три години и потребителят не е усетил това в цената на крайния продукт\", коментира още Жана Величкова в отговор на въпрос какви инвестиции ще трябва да направи индустрията за изпълнение на доброволния си ангажимент за рециклиране и повторно използване на пластмасата от бутилки.\r\n\tДефиз допълни, че идеята е бизнесът, освен да допринася за опазването на околната среда и многократното използване на пластмасовия ресурс, но и да добавя стойност към производството си. Той също не можа да се ангажира с коментар колко ще струва на европейския бизнес с минерална вода изпълнението на целите, но отбеляза, че в крайна сметка индустрията запазва намеренията си да предлага на потребителите качествени продукти на достъпни цени.", "date": "2018.06.22", "title": "Бутилиращите вода ще ползват отново четвърт от РЕТ опаковките си"}
{"url": "https://www.mediapool.bg/siderov-poiska-priznanie-za-stalin-za-pobedata-vav-vtorata-svetovna-voina-news280641.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШефът на парламентарната група на Обединените патриоти, които са официалният партньор на ГЕРБ във властта – Волен Сидеров, се обяви за признание за Йосиф Сталин и ролята му на \"държавник и главнокомандващ\" за победата над Германия във Втората Световна война.\r\n\tВ специално прессъобщение от партията му \"Атака\" се похвалиха, че \"за първи път в България\" се отбелязват денят и часът на нападението на \"Хитлеристка Германия над Русия\" и се почита паметта на загиналите руски воини.\r\n\t“Русия защити не само Отечеството си, но спаси и Европа от тъмните сили на хитлеризма. Време е също така да се признае ролята на Сталин като държавник и главнокомандващ за тази победа”, обяви Сидеров, докато той, зам.-председателят на Народното събрание Явор Нотев и други атакисти се изправиха пред Паметника на Съветската армия в София в 4 ч сутринта и поднесоха венци.\r\n\tСпоред прессъобщението на \"Атака\", Сидеров изтъкнал в речта си и  \"исторически факти\".\r\n\tКъм тях спадат следните твърдения:  ″Когато говорим за тази дата, трябва да кажем задължително, че през цялото време тази военна агресия на Хитлер беше подготвена, финансирана и насочвана от Запада”. И още: \"Най-големият спонсор на Третия райх бил англосаксонският Запад. Англия, Франция и САЩ правиха всичко възможно Германия да се милитаризира. Английски и германски фирми участваха в германски химически и военни концерни, без които милитаризирането на Германия беше невъзможно”.\n\n\r\n\t\"През 1938 г. същият Запад подари на Хитлер две суверенни държави - Чехословакия и Австрия. Дори, когато уж започна война с него, същият Запад не водеше истински военни действия срещу Германия. Всичко това беше с цел да се насочи Хитлеристка Германия към Русия и тя да бъде унищожена, само че Русия устоя”, казва още Сидеров.", "date": "2018.06.22", "title": "Сидеров поиска признание за Сталин за победата във Втората Световна война"}
{"url": "https://www.mediapool.bg/naznachena-e-oshte-edna-ekspertiza-za-vlakoviya-intsident-v-hitrino-news280642.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДопълнителна пожаро-техническа експертиза ще бъде направена за влаковия инцидент в Хитрино в началото на декември 2016 г., когато дерайлирала композиция, натоварена с пропан-бутап причини взрив и загинаха седем души, други 29 бяха ранени, а редица къщи пострадаха.\r\n\tТова реши Шуменският окръжен съд на заседанието по делото, по което обвиняеми са машинистите на дерайлиралия влак Димитър Михнев и Радослав Петков, служители на частния  жп превозвач \"Булмаркет Рейл Карго\", собственост на една от най-големите русенски компании \"Булмаркет ДМ\".\r\n\tПред съда беше представена четворната пожаро-техническа експертиза, изработена от обвинението, според която взривът е станал заради изтичане на газ от дерайлиралите цистерни, който се възпламенил, достигайки до печка на твърдо гориво в района на гарата. Това заключение беше прието от съда, но той поиска и експертиза дали е възможно контактната мрежа да е провокирала излизането на товарната композиция с цистерни от релсите.\r\n\tДоста обстоятелства не са изяснени, смята единият от защитниците на обвиняемите адвокат Ивайло Йорданов.\r\n\t\"Една от най-тежките експертизи, една от най-обхватните, много неща има по нея. Но чистата математика, която всички сме учили, показва, че се използват стойности във формулите, които не са добити по никакъв логичен начин. Едното от тези неща е скоростта на вятъра, която е изключително важна за определянето на разпространението на този газов облак и къде е станала експлозията“, каза той.\n\n\r\n\t\"Скоростта на вятъра е приета произволно 5 км/ч, при положение, че в Шумен е 19 и откъде идват тези 5 километра въобще не е ясно. И ред такива неща“, добави адвокат Йорданов.\r\n\tВъзраженията му бяха приети от съда и за допълнителната експертиза ще се искат тези данни за деня на инцидента от БАН.\r\n\tПо делото в петък бяха разпитани 13 свидетели и вещи лица.\r\n\tМилен Манев, участвал в огледа след инцидента, бе категоричен, че стрелка 5 не е била заключена добре, предаде БНР. По думите му имало луфт, в резултат на което шести вагон е дерайлирал. Манев се аргументира със снимки от огледа, като посочи, че устройството за фактическо заключване е било в междинно положение, а подсигуряващото устройство е посочвала заключване. Според него върху съоръжението е въздействано.\r\n\tСледващото заседание по делото е на 16 юли.", "date": "2018.06.22", "title": "Назначена е още една експертиза за влаковия инцидент в Хитрино"}
{"url": "https://www.mediapool.bg/chetirima-zhelaeshti-da-stroyat-kragovo-krai-s-trud-za-11-mln-lv-news280643.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧетири оферти е отворила пътната агенция в процедурата за строител на кръгово кръстовище при пресичането на пътя Карлово - Пловдив с пътя Строево – Труд, съобщиха от ведомството в петък.\r\n\tЦената на поръчката е 1 168 000 лв. без ДДС, парите са от бюджета на Агенция \"Пътна инфраструктура\".\r\n\tОтворените предложения са на фирмите \"ИСА 2000“, \"Пътища Пловдив\", специално създаденото за целта\"Кръгово кръстовище Труд 2018“ ДЗЗД, в което участват \"ПСТ Груп\" \"Сет къмпъни\", както и \"Щрабаг\".\r\n\tС новото кръстовище при село Труд ще се подобри безопасността при преминаване по съществуващото към настоящия момент триклонно кръстовище и ще се намалят до минимум предпоставките за пътно-транспортни произшествия, посочват от агенцията.\r\n\tСъществуващото кръстовище при 48-ми км на второкласния път Карлово - Пловдив се намира на около 600 м от пътен възел \"Труд“ на автомагистрала ‚\"Тракия“. В момента то не обслужва посоката Пловдив - Строево и движението по посока Пловдив - Строево - Голям Чардак се осъществява през кръстовището при 46-ти километър в с. Труд.", "date": "2018.06.22", "title": "Четирима желаещи да строят кръгово край с. Труд за 1.1 млн. лв."}
{"url": "https://www.mediapool.bg/reitingat-na-putin-ryazko-padna-zaradi-benzina-i-pensionnata-reforma-news280644.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\tРейтингът на президента Владимир Путин се е понижил значително заради поскъпването на бензина и плановете за . Това показват данните на държавната социологическа агенция ВЦИОМ от изследване, проведено миналата седмица и обявено в петък.\r\n\tЗа една седмица одобрението към Путин е спаднало с 5 пункта от 77.1 до 72.1%. Такъв е бил рейтингът му в началото на март 2014 г. преди анексирането на Крим.\r\n\tРаботата на министър-председателя Дмитрий Медведев се оценява положително от 38.5% от анкетираните. Седмица по-рано одобрението към него е било 41.7%, а месец по-рано - 45.4%.\r\n\tЗа понижението на показателите са повлияли ръстът на цените на бензина и \"отсъствието на оперативна и адекватна, по мнението на руснаците, реакция на правителството на тази ситуация\", коментира Михаил Мамонов от ВЦИОМ.\n\n\r\n\tКато друга причина за понижението на доверието към властта Мамонов посочи предложението за повишаване на пенсионната възраст, което се посреща негативно от обществото.\r\n\tВ руските региони вече започнаха протести против пенсионната реформа. Един от първите митинги се състоя в Новосибирск на 16 юни. Участниците излязоха на улицата с лозунги \"Русия-Путин: 5:0\", \"Не искам да умирам работа\" и пр.\r\n\tПравителството обяви намерението си за вдигане на пенсионната възраст и на ДДС на 14 юни – денят, когато в Русия бе открит световният футболен шампионат и руските национали победиха Саудитска Арабия с 5:0.\r\n\tПротестните акции се организират от различни политически сили.\r\n\tНа 1 юли всерускийска акция са планирали привържениците на опозиционния лидер Алексей Навални. Отделно са организирани протести от комунистите, от \"Яблоко\", \"Ляв фронт\", Либертарианската партия на Русия и др. Засега е известно, че в следващите седмици протести се готвят в 30 руски региона.\r\n\tПо информация на в. \"Ведомости\" президентската администрация събира и анализира постъпващата информация за реакцията на населението по повод пенсионната реформа и се обсъждат различни начини за минимизиране на негативните настроения. Според източник на изданието, в зависимост от остротата на обществената реакция, параметрите на реформата може да бъдат смекчени.", "date": "2018.06.22", "title": "Рейтингът на Путин рязко падна заради бензина и пенсионната реформа"}
{"url": "https://www.mediapool.bg/opek-dogovori-rast-na-petrolniya-dobiv-ot-600-hil-barela-dnevno-news280645.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОрганизацията на страните износителки на петрол (ОПЕК) успя да постигне компромисно увеличаване \"на хартия\" на добивите си с около 1 млн. барела на ден. Всъщност реалният ръст ще е около 600 хил. барела от 1 юли 2018 г., тъй като няколко страни, които доскоро не произвеждаха достатъчно петрол, трудно ще се върнат към пълните си квоти. Другите производители пък няма да имат право да запълнят разликата, предадоха световните агенции.\r\n\tВ официалното съобщение след срещата на ОПЕК във Виена обаче само се споменава, че картелът ще се стреми да се придържа към цялостното ниво на съответствие от 100% на действащото от началото на 2017а година споразумение за ограничаване на производството с 1.2 млн. барела дневно.\r\n\tВ комюникето се посочва още, че държавите членки на организацията са превишили през май 2018 година изискуемото ниво на съответствие, като то е достигнало 152%, но ще се стремят от началото на следващия месец това ниво да се върна към 100-процентното изпълнение на одобреното през ноември 2016 г. споразумение за ограничаване на добивите.\r\n\tОчакванията на финансовите пазари бяха за повишение на петролните доставки с между 300 хил. барела и 1.5 млн. барела. В отговор фючърсите на американския лек суров петрол с доставка през август поскъпват с близо 4% до 68 долара за барел. Аналогичните фючърси на петрола сорт Брент вдигат цените си с 2.11% към 74.72 долара за барел.\r\n\tОще преди срещата САЩ, Китай и Индия призоваха ОПЕК да увеличи добива си, за да не позволи недостиг на петрол да удари глобалната икономика.\n\n\r\n\tСаудитска Арабия и Русия заявиха, че са доволни, че ще добиват повече, но Техеран разкритикува идеята, най-вече заради наложените ѝ от САЩ санкции.\r\n\tИран – третият по големина производител в ОПЕК, поиска от картела да отхвърли призивите на американския президент Доналд Тръмп за увеличаване на предлагането на петрол, твърдейки, че той е допринесъл за скорошния ръст на цените, налагайки санкции срещу Иран и Венецуела.\r\n\tСаудитският енергиен министър Халид ал-Фалих обаче явно все пак е убедил иранския си колега Биджан Зангане да подкрепи увеличението само часове преди срещата на ОПЕК.\r\n\tФалих предупреди, че светът може да се изправи пред недостиг в предлагането от до 1.8 млн. барела на ден през второто полугодие на 2018 г. и че ОПЕК носи отговорност да успокои опасенията на потребителите.\r\n\t\"Искаме да предотвратим недостига и липсата, която видяхме през 2007-8 г.“, каза Фалих, напомняйки за периода, която петролът струваше 150 долара за барел.\r\n\tСледваща среща на ОПЕК е планирана за 3 декември, отново във Виена, където е седалището на организацията..", "date": "2018.06.22", "title": "ОПЕК договори ръст на петролния добив от 600 хил. барела дневно"}
