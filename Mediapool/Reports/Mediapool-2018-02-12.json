{"url": "http://www.mediapool.bg/koshlukov-se-izvini-za-sredniya-prast---shtyal-da-reagira-po-vazpitano-news275424.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрограмният директор и водещ на предаване в БНТ Емил Кошлуков поднесе обещаното от генералния директор извинение за средния пръст, който показа в ефир миналата седмица. Словесното му \"разкаяние\" обаче прозвуча повече като оправдание и дори закана да продължи да реагира \"първосигнално\". В понеделник Кошлуков използва ефира на обществената медия в прослава на собствената си персона, разказвайки как навремето е бил дисидент и лидер на студентските протести. Той допълни, че журналистите са неприкосновени като полицаи, лекари и учители.\r\n\tПовод за неприличния жест, направен от Кошлуков в предаването му \"Още от деня\" миналата седмица стана протест пред БНТ, на който се размахваха и рисунки със среден пръст. Недоволството пред обществената телевизия бе провокирано от начина, по който тя отразява темите за разширяването на зоната за строителство в Национален парк \"Пирин\" и тенденциозното, според протестиращите, отношение на водещия. Кошлуков потърси сметка за поведението на протестиращите от поканения в студиото Борислав Сандов от \"Зелените\" и на два път размаха среден пръст, онагледявайки въпроса си \"А този знак ще го има ли пак на протестите\".\r\n\tЕто и извинението на Емил Кошлуков:\r\n\t\r\n\t\n\n\r\n\t\r\n\tТова извинение идва след обещанието на генералния директор на БНТ Константин Каменаров Кошлуков да поднесе такова, както и ще има санкция, която до момента не е обявена.\r\n\t\r\n\tДо момента Съветът за електронни медии (СЕМ) не е изразил никаква позиция за поведението Кошлуков. Единствената законово възможна реакция на регулатора ще се състои най-вероятно в налагане на глоба на обществената телевизия за нарушаване на \"добрите нрави\" и то ако се установи такова, заявиха членове на СЕМ в понеделник пред Mediapool.\r\n\tОсвен регулярния монитрониг на БНТ, председателката на СЕМ е изискала спешен доклад от експертите по казуса \"Кошлуков\", който ще бъде обсъждан на заседание на регулатора във вторник.\r\n\t\"Очаквам утре да получим доклад от експертите. При тяхна преценка, ако има нарушение, се изпраща акт до БНТ за становище от медията. След като получим становището им, се гласува в съвета и според гласуването се предприемат мерки\", обясни пред Mediapool председателската на СЕМ София Владимирова.\r\n\t\"Единственото, което СЕМ може да направи, е да провери има ли нарушение на Закона за радио и телевизия. Нямаме други правомощия\", потвърди и колегата й Бетина Жотева.\r\n\tИ без становището на експертите обаче членовете на СЕМ са наясно, че с показването на неприлични жестове в ефир Кошлуков е нарушил \"добрите нрави\", записани в чл. 10 от Закона за радиото и телевизията. За това провинение санкцията за медията е от 3 000 до 15 000.\r\n\t\"Проблемът при Кошлуков не е само защото става дума за среден пръст в ефира на БНТ, т.е. на обществения оператор, а защото го прави самият водещ\", твърдят неофициално от регулатора.\r\n\tВ неделя вечерта десетки граждани се събраха на нов протест пред сградата на БНТ срещу програмния й директор. Те настояха за неговата оставка.\r\n\tОрганизаторите на недоволството уточниха, че ще се събират на протест всеки ден пред сградата на БНТ. Началният му час ще съвпада с началото на предаването на Кошлуков, като през цялото време ще се цели издаването на колкото може по-силен шум.\r\n\tНеприличният жест, демонстриран в петък, не е първата, а поредната (макар и най-демонстративна) провокация на Кошлуков към медийните правила и етика. В БНТ тлее напрежение заради опита му да наложи цензура спрямо неудобни журналисти и предавания. Миналия месец седмици журналисти от обществената телевизия излязоха с декларации по този повод, а генералният директор на БНТ Константин Каменаров увери, че такива опити нямало и няма да има.", "date": "2018.02.12", "title": "Кошлуков се извини за средния пръст - щял да реагира по-възпитано"}
{"url": "http://www.mediapool.bg/borkor-s-retsepta-sreshtu-koruptsiyata-pri-lekarstvata-i-meditsinskite-izdeliya-news275439.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКриминализиране на подкупите за лекари за предписването на лекарства и медицински изделия, публични регистри на отношенията между медиците и индустрията и въвеждането на електронен търг и оценка на здравните технологии за плащаните с публични средства медицински изделия, както при лекарствата. Това са  на Центъра за превенция и противодействие на корупцията и организираната престъпност (БОРКОР) за ограничаването на корупционните рискове в системата на медицинските изделия.\r\n\tУ нас пазарът на медицински изделия като различни клапи, пирони, винтове, стентове, изкуствени стави и др. се оценява на около 500 млн. лева годишно, от които половината се плащат директно от пациентите. Поради липсата на каквато и да е , болниците купуват, а пациентите доплащат тези изделия в условия на абсолютно непрозрачни цени с калкулирани солидни комисионни. Често въпросните изделия се ползват при  и изправен пред дилемата да живее или не, пациентът е готов да плати всяка посочена му цена, без да има време да проверява, сравнява цени или проучва, както би постъпил с друга стока.\r\n\tАнализът на БОРКОР отчита  в съчетание с управленска немощ.\r\n\t“, се посочва в документа и се дава пример с провала на проектите в електронното здравеопазване.\r\n\tАнализът отчита няколко групи проблеми и предлага мерки за противодействие.\n\n\r\n\t\r\n\tБОРКОР отчита, че в момента липсва законова забрана на дейности в конфликт на интереси за лекари или други медицински експерти и въведени санкции за това. Липсват предвидени наказателни санкции, които да инкриминират корупцията сред лекарите, тъй като те не са \"длъжностни лица\" по смисъла на Наказателния кодекс. Липсват и други норми, които да инкриминират подкуп или други корупционни престъпления при или по повод изпълнение на задълженията, в т.ч. при предписването и доставката на лекарства, медицински изделия или при препращане на пациенти или материал за изследвания.\r\n\tКато пропуск БОРКОР посочва и липсата на яснота, проследимост и .\r\n\tПрез последните години фармацевтичната индустрия затегна правилата, по които спонсорира медицинското съсловие, а от 2016 г. в Европа, в това число и у нас, започна да действа Кодекс за оповестяване, който задължава фирмите да публикуват спонсорството към конкретни лекари и медицински дружества за участието им в медицински конгреси, лекции, консултации и др. Досега са публикувани данни за  и  година, а в края на юни тази година ще бъдат публикувани данните за спонсорството на индустрията към медицинския бранш за 2017 година.\r\n\tИзвън това оповестяване обаче попада  на лекарства, а медицинските изделия остават изцяло в зоната на здрача с тотално непрозрачни цени, разходи за тях и взаимоотношения с медицинското съсловие.\r\n\tЗатова от БОРКОР предлагат специални текстове в Наказателния кодекс, с които се .\r\n\t, се казва в доклада на БОРКОР.\r\n\tПредвиденото в Германия наказание е .\r\n\tОсвен това БОРКОР предлага създаване и поддържане в Министерството на здравеопазването на .\r\n\tВ някои държави във всяко лечебно заведение е въведена , подчинен на здравното министерство, който следи за корупционни практики и конфликт на интереси.\r\n\t\r\n\tДокладът на БОРКОР препоръчва също изборът на най- подходящото за даден диагностично-лечебен процес медицинско изделие да става в следствие  (ОЗТ), каквато в момента у нас се прилага единствено за навлизащите иновативни лекарства, плащани от НЗОК.\r\n\tОбзорът на добрите практики на страните по света и в ЕС показа, че в страните, където функционират агенции за оценка на здравните технологии, част от които са медицинските изделия, разходите за тях са най – ниски.\r\n\t\r\n\tАнализът на БОРКОР  на изделията у нас. В регистрите на Изпълнителната агенция по лекарствата (ИАЛ) не е предвидено да се обявяват цените, включително и продажните, с мотив търговска тайна. Търговците са задължени да обявяват единствено продажните цени на медицинските изделия, включени в списъка на изделията, които се заплащат с публични средства. Публичността на информацията обаче се ограничава само до плащащите институции и е недостъпна за гражданите.\r\n\t, посочват от БОРКОР.\r\n\t, се казва в анализа.\r\n\t\r\n\tДруга основна препоръка на БОРКОР е покупката на медицинските изделия да става с централизиран електронен търг, както това е предвидено за лекарствата. Електронният търг за лекарствата обаче вече втора година е  по обжалване, което е още едно доказателство за многобройните интереси срещу опитите на държавата да въведе прозрачен ред на пазара на лекарствата и медицинските изделия.\r\n\tПредходни анализи на БОРКОР са установили, че именно разходите за лекарства и медицински изделия са най-големият дял от разходите на болниците. \", се казва в анализа на БОРКОР.\r\n\tЗаявката за въвеждането на централизиран електронен търг и за медицинските изделия фигурира в предизборната програма на ГЕРБ и  от предишния екип на здравното министерство от ресорния зам.-министър на здравеопазването Лидия Нейчева през септември миналата година.\r\n\t\r\n\tБОРКОР констатира още и управленската немощ за налагане на ред на пазара на медицински изделия заради честите промени във властта, недостатъчния кадрови ресурс и това, че липсва синхрон между отговорните институции.\r\n\tКонстатирана е .\r\n\tПроблем има и с контрола над медицинските изделия. Дирекция \"Надзор на пазара и инспекции\" в ИАЛ се състои от 51 експерти, които осъществяват надзор на територията на цялата страна както върху лекарствените продукти, така и върху медицинските изделия. \", посочва БОРКОР.\r\n\t, се казва в анализа.", "date": "2018.02.12", "title": "БОРКОР с рецепта срещу корупцията при лекарствата и медицинските изделия"}
{"url": "http://www.mediapool.bg/uslovna-prisada-za-iztochvane-na-45-mln-lv-dds-news275434.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВарненският окръжен съд даде условна присъда на собственик на фирма, който срещу обещанието за заплата от 300 лв. се съгласил да бъде регистрирана фирма на негово има. После пак от негово име и без знаението му през тази фирма били източени 4.5 млн. лв. ДДС. Всичко това се е случило преди повече от 10 години.\r\n\tДелото беше внесено в съда в края на ноември 2017 г., малко преди да изтече давностния срок, а в понеделник беше прочетена присъдата. Тя не е окончателна и може да се обжалва.\r\n\t\"Съдът е признал за виновен Николай Н. - собственик и управител на фирма \"ПХГ Динамик\" ЕООД в това, че в условията на продължавано престъпление за седем данъчни периода е избегнал установяването и плащането на данъчни задължения в особено големи размери\", се казва в съобщението на Варненския окръжен съд.\r\n\t\"Осъденият е потвърдил неистина в подадените пред Националната агенция по приходите (НАП) декларации и е приспаднал неследващ се данъчен кредит с общ размер 4 544 975 лева\", е посочено в съобщението на съда.\r\n\tЗащитата на 34-годишния собственик на фирмата е поискала наказание близко до минималното, защото подсъдимият не е бил инициатор на престъплението. Обвинението е настоявало за 4 години ефективна присъда.\n\n\r\n\tОбвиняемият Николай Николов се е признал за виновен пред съда и е приел фактите и обстоятелствата, посочени в обвинителния акт. Отказал е да се събират доказателства в съдебната фаза.\r\n\tПо тази причина присъдата му е била намалена с една трета. Определеното наказание е \"лишаване от свобода\" за срок от 2 години и 8 месеца, като съдът е отложил изпълнението му с 5-годишен изпитателен срок, се казва в съобщението на Варненския окръжен съд.\r\n\tНиколай Николов трябва да плати на държавата укритите данъци в размер на 4.5 млн. лв. заедно със законната лихва от датата на довършване на деянието – 14 ноември 2007 г.\r\n\tПрестъплението, за което е осъден Николай Николов, е извършено в периода от 14 май до 14 ноември 2007 г. Обвинителният акт е внесен в Окръжен съд Варна на 28 ноември 2017 г.\r\n\tСпоред обвинението в началото на 2007 год. свидетел по делото предложил на Николай да регистрира фирма на негово име срещу месечно възнаграждение от 300 лева. По това време Николай е бил на 23 години и се подлъгал.\r\n\tЧаст от търговската дейност на дружеството била имитирана чрез оформяне на документи, които според заключението на изготвената по делото съдебно-почеркова експертиза, в повечето случаи подсъдимият подписвал лично, като управител на дружеството.\r\n\tС днешна дата компанията \"ПХГ Динамик\" ЕООД е заличена от Търговския регистър. Националната агенция за приходите е претендирала за близо 9.5 млн. лв. източено ДДС, става ясно от публикуваните документи. Компанията най-вероятно е била създадена с цел за източване на ДДС, т. нар. кухи фирми, защото не е развивала търговска дейност и не е имала активи.\r\n\tСлед установяване на измамата с точенето на ДДС, данъчните са поискали компанията да бъде обявена в несъстоятелност. Варненският окръжен съд я обявява в неплатежоспосочност с начална дата ог 13 септември 2008 г.\r\n\tСлед започване на разследването по случая през 2014 г. компанията \"ПХГ Динамик\" е прехвърлена на Митко Добрев със задна дата, считано от 29 октомври 2007 г., става ясно още от публикуваните документи в Търговския регистър.", "date": "2018.02.12", "title": "Условна присъда за източване на 4.5 млн. лв. ДДС"}
{"url": "http://www.mediapool.bg/saitat-na-balgarskoto-predsedatelstvo-se-prevezhda-avtomatichno-na-24-ezika-news275435.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвтоматичен преводач от и на български език на 24 езика вече е достъпен на интернет страницата на българското председателство. С  могат да се превеждат текстове, документи и цели уебсайтове.\r\n\tНовият софтуер беше представен от ресорния министър Лиляна Павлова и проф. Светла Коева, директор на Института за български език на БАН.\r\n\t\"Всички знаем колко е труден българският език за превод, още повече чрез машина. Вярвам обаче, че новият автоматичен преводач пресъздава максимално богатството на езика ни\", каза Лиляна Павлова. Тя припомни заявената позиция европредседателството да се води на български език.\r\n\t\"Това е още един начин да направим българският език популярен в Европа, той да се чува и използва все повече, а също така и възможност да преведем от и на български цялата \"брюкселска\" терминология. Вярвам, че технологиите не могат да изместят човека, но могат да му служат и този речник ще е от изключителна помощ на филолози и преводачи\", допълни министър Павлова.\r\n\tПрофесор Светла Коева сподели, че за реализирането на превод, максимално близък по смисъл и съдържание до текстовете на български, е използвана т. нар. \"невронна мрежа\", наподобяваща човешкото мислене. Изкуствен интелект изучава целия контекст на изречението, за да предложи гладък, четивен, почти \"човешки\" превод.\r\n\tЗа реализацията на проекта са работили български и чужди научни институти. Българската версия на преводаческия инструмент е разработена в партньорство с Института за български език на БАН и Виенския университет, с подкрепата на Главна дирекция \"Преводи\" на Европейската комисия в партньорство с държавите от тройката Австрия и Естония и водещата технологична компания в областта на езиковите и преводните услуги Tilde.\r\n\tВече съществува версия на естонски – езикът на предходната държава, която беше ротационен председател. Инструментът ще бъде предоставен и на Австрия, която поема щафетата през юли 2018 г.\r\n\tПреводачът на ротационното председателство на Съвета на ЕС съчетава услугата eTranslation – един от основните елементи на Механизма за свързване на Европа, разработена от Главна дирекция \"Преводи\" на ЕК, с инструменти за превод на националните езици на ротационните председателства, специално разработени от водещата европейска технологична компания в областта на езиковите и преводните услуги Tilde.\r\n\tУслугата eTranslation на Механизма за свързване на Европа помага на европейски и публични администрации да обменят информация, прескачайки езиковите бариери в ЕС, като осигурява капацитет за електронен превод, благодарение на който се изгражда многоезична дигиталната инфраструктура.", "date": "2018.02.12", "title": "Сайтът на българското председателство се превежда автоматично на 24 езика"}
{"url": "http://www.mediapool.bg/sobstvenitsi-na-chast-ot-ploshtad-v-plovdiv-iskat-1-mln-leva-ot-obshtinata-news275441.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСобствениците на част от централния площад в Пловдив са поискали 1 мл. лева от общината като компенсация, че местната власт е премахнала павилиони от имота им. Миналата седмица недоволните чатни собственици заградиха част от площада в близост до Централна поща. В последствие те са поискали 1 млн. лева от общината с писмо, обясни в понеделник кметът Иван Тотев, цитиран от БНР.\r\n\tОфертата им не била обсъждана до момента.\r\n\tВ края на ноември със заповед на кмета бяха премахнати няколко магазина, издигнати в северната част на площада. Спорното място е от 290 квадратни метра и то е било реституирано през 1999 година.\r\n\tПредстои цялостна реконструкция на площад \"Централен\", а това пространство трябва да е подстъп към Одеона. Кметът обясни, че по казуса се водят няколко дела.\r\n\tАдвокатът на собствениците Паулина Христева от своя страна твърди, че има само едно висящо дело и то е за оспорване на законосъобразността на заповедта за събаряне на постройките. По него са обединени жалбите на няколко от собствениците на имота. Какви действия ще предприеме общинската администрация, ще стане известно в следващите няколко седмици.", "date": "2018.02.12", "title": "Собственици на част от площад в Пловдив искат 1 млн. лева от общината"}
{"url": "http://www.mediapool.bg/potrebitelite-stavat-vse-po-zavisimi-ot-smartfonite-news275442.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХората стават все по-зависими от умните телефони – стават и си лягат с тях, прекарват по 13 часа дневно и ги проверяват по няколко пъти на час. Това показва проучване на изследователската компания Ipsos по поръчка на технологичния гигант Huawei в 12 европейски държави, сред които и България. Проучването е свързано с потребителското поведение при употребата на смартфон устройства в рамките на 24 часа.\r\n\tПочти всички българи (98%) винаги взимат телефона със себе си, когато напускат домовете си, показва проучването. Близо половината от тях (48%) признават, че се връщат обратно, ако са забравили телефона вкъщи, въпреки риска да закъснеят за работа, показва проучването.\r\n\tСпоред него типичният български потребител се нуждае от смартфон, за да изпраща съобщения (72%), да прави снимки (89%) и за да ползва социални мрежи (85%).\r\n\tБлизо две трети (60%) от сънародниците ни правят това преди да си легнат, а над половината (55%) веднага след като се събудят. Това е и една от причините 63% от българите да държат телефоните до себе си в спалнята, а 7% от тях признават, че дори заспиват с тях в леглото, например под възглавницата.\r\n\tПоне няколко пъти в рамките на час 43 на сто от българите ровят в телефоните си в търесене на забавление, сърфиране в социалните мрежи, проверка на новините, използване на навигацията, както и за осъществяване на връзка с банкови институции.\n\n\r\n\tПроучването разкрива още, че 73% от отговорилите българи признават, че телефонът им е с тях повече от 13 часа на ден. Над една четвърт (26%) от хората използват устройството активно между 3 – 4 часа на ден.\r\n\tПроучването показва още, че над една трета (35%) от българите използват телефоните в тоалетната, 18% - в банята, 67% - в кухнята и 51% в детската стая, като по този показател страната ни е първа сред всички 12 страни, в които се е провело проучването.\r\n\tПроучването \"Smart(phone) relationships\" е извършено през януари 2018 г. в Австрия, България, Хърватска, Чехия, Дания, Гърция, Унгария, Полша, Румъния, Сърбия, Словения и Турция.\r\n\tПаралелно с кампанията за разумни комуникации, стартират и продажбите на новия модел Huawei P smart. Той идва с новата операционна система EMUI 8.0 и стилен дизайн с FullView дисплей.\r\n\tУслугите и продуктите на Huawei се разпростират в повече от 170 държави, обслужвайки повече от една трета от световното население. Компанията се нарежда на трето място по поръчки на мобилни телефони за 2014 г. Глобалната мрежа на Huawei има 20 години опит в телеком индустрията.", "date": "2018.02.12", "title": "Потребителите стават все по-зависими от смартфоните"}
{"url": "http://www.mediapool.bg/parviyat-film-za-voinata-v-ukraina-stana-hit-v-stranata-news275446.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Киборги\", първият украински художествен филм за войната срещу проруските сепаратисти в източната част на страната, който се фокусира върху ужасяващата битка за летището на Донецк, се прожектира пред пълни салони в страната, белязана от продължаващия четири години конфликт, предаде Франс прес.\r\n\t \r\n\tДрамата с патриотични акценти разказва един епизод от войната, продължил 242 дни и завършил с победа на сепаратистите през януари 2015 г. Въпреки поражението обаче украинските войници бяха приветствани за упоритостта си пред лицето на врага и получиха похвалното прозвище \"киборги\" - роботи с човешка външност, срещащи се в научнофантастични филми.\r\n\t \r\n\tЛетището на Донецк бе възстановено изцяло, за да посрещне мачовете от Евро 2012, но две години по-късно чисто новите терминали бяха разрушени след началото на въоръжения конфликт между силите на Киев и проруските сепаратисти. Когато бунтовниците поемат контрола над Донецк, украинските военни завземат летището. Започналата битка продължава над 8 месеца. Украинските сили, включващи и доброволци, са окопани в това, което постепенно се превръща в руини, изправени пред нападения с танкове и непрестанен обстрел, с ограничена логистична подкрепа от Киев.\r\n\t \r\n\t\"Искахме да направим колективен портрет на украинеца на война\", обяснява пред АФП режисьорът Ахтем Сейтаблаев., който не крие симпатиите си към тези, които са се били срещу сепаратистите. Идеята за заснемането на филма му е хрумнала, след като научил, че много хора, които дотогава се радвали на спокоен живот, са решили да рискуват живота си, отивайки да се бият като доброволци.\r\n\t \r\n\tОт премиерата си през декември пълнометражният филм е донесъл 22,2 милиона гривни (640 000 евро), което го превръща в най-големия касов успех от финансираните от държавата филми. Той разказва за група професионални военни и доброволци, които се научават да се бият заедно в трудни условия, изправени пред недостиг на вода, храна и боеприпаси. Образът на един от героите на филма, командващия Серпен, е вдъхновен от Андрий Шараскин - актьор, отишъл да се бие като доброволец.\r\n\t \n\n\r\n\tПо някои оценки при обсадата на летището в Донецк са загинали близо 200 украински войници и до 800 сепаратисти.\r\n\t \r\n\t\"Тази война е цивилизационен избор между съветското минало и, надявам се, европейското бъдеще\" за Украйна, заявява Сейтаблаев.", "date": "2018.02.12", "title": "Първият филм за войната в Украйна стана хит в страната"}
{"url": "http://www.mediapool.bg/i-detsata-ot-chastni-yasli---s-bonus-za-obshtinskite-gradini-v-sofiya-news275440.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДецата, които са ходили в частна ясла, ще имат предимство при кандидатстване за първа група в общинска детска градина в София. Същото важи и за малчуганите, посещавали държавни детски градини, каквито има към Министерството на отбраната. Те ще получават по една точка повече при класирането.\r\n\tТова решиха съветниците от комисията по образование при гласуването на новите правила за прием в общинските ясли, градини и в предучилищните групи в София.\r\n\tДо момента такъв бонус имаше само за децата от общинските ясли. Децата, които посещават яслени групи в детските градини, продължават автоматично в първа група в същото учебно заведение.\r\n\t\r\n\tБонусът ще е за яслените групи в частните детски градини, тъй като няма отделни частни ясли. Той се въведе, за да не бъдат дискриминирани семействата, на които им се е наложило да запишат децата си в тях заради недостига на места в общинските заведения. За да няма недоволни, бяха включени и държавните детски градини.\n\n\r\n\tПо последни данни над 4000 деца чакат за място в общинска ясла. При тях проблемът с недостига на места е по-голям, отколкото за градинските групи.\r\n\tИзискването за получаване на допълнителна 1 точка при кандидатстването в градина е детето да е посещавало яслената група в частната или държавната градина или в общинската самостоятелна ясла поне 6 месеца преди записването в първа група. Освен това съветниците изрично посочиха, че частната образователна институция трябва да е лицензирана, тъй като съществуват и такива, които нямат нужните разрешителни от образователното министерство.\r\n\t\r\n\tНовите правила за детските градини се опитват да решат и проблема с приема на деца по \"втория начин\" чрез използването на възможността за записване извън електронната система на малчугани с хронични заболявания или специални образователни потребности.\r\n\tСлед сигнали за нерегламентиран прием на деца в детските градини с използването на възможността за записване на място в заведенията на деца с хронични заболявания и специални образователни потребности, общината ще се опита да затегне правилата за записването по болест. В групите ще могат да се приемат до 3 деца със специални образователни потребности и до 5 с хронични заболявания. В момента могат да бъдат записани до 10 деца по тези критерии. Така при новите правила нормативно определеният максимален брой на деца в яслените групи (18 деца) може да достигне 26, а максималният брой на децата в градинските да стане 32 (при 25 деца по норматив).\r\n\tОсвен това децата с болести вече ще участват в общото класиране в електронната система за детските градини, а не както досега, да се записват на място. За болестта си ще получават допълнителни точки - 7 точки за специални образователни потребности и 3 точки за хронично заболяване. Хроничните болести ще се доказват с протокол от лекарска комисия или решение за ТЕЛК или НЕЛК.\r\n\tОт общината обясниха, че няма как да определят списък или групи с хронични заболявания за прием, тъй като това се регламентира от документи на Министерството на здравеопазването, а на тази възраст и хроничен синузит може да е голям проблем.\r\n\tИзвън повечето точки за болести, най-голям шанс за прием общинска ясла и градина имат деца, чиито родители имат постоянен адрес на територията на Столична община и още повече, ако той е в същия район, в който се намира градината. Освен това те трябва да работят, да са в отпуск по майчинство или да са студенти. Извън тези общи критерии допълнителни точки се дават за деца с двама или един починали родители, с неизвестен родител или с родител с отнети права. Допълнителни точки има за многодетни семейства, за деца, които имат родител с над 70% увреждане, деца, с брат или сестра в същата градина, близнаците, както и за деца, родени с по-малко от 2 години разлика.\r\n\tСвободните места за яслите и градините ще бъдат обявени на 19 март, през май ще са класирането и записването за постъпване от 15 септември.\r\n\t\r\n\tДоста по-сериозно напрежение сред родителите предизвика идеята на общината за промяна на правилата за прием на първокласници. Тук обаче възможностите за промени дори и след постъпилите критики са по-малки, тъй като основните критерии са определени на национално ниво от Министерството на образованието и науката. Според тях с предимство при приема в дадено училище са децата, които живеят най-близо до него, т.е. имат адрес в прилежащия му район. Първо се приемат децата, които имат адрес в района на училището от над 3 години, след това тези с регистрация от 1 до 3 години, после тези с регистрация от под 1 година и най-накрая тези от останалата част на града.\r\n\tРайоните на училищата са определени от районните администрации и директорите и не се ограничават от административния район, обясни зам.-кмета по образованието Тодор Чобанов. Въпреки критиките в предложеното за обществено обсъждане разпределение са правени само \"технически\" промени, като добяване на пропуснат адрес, но не и съществени размествания на районите, стана ясно от думите му.\r\n\tИменно разпределението по райони обаче буди и най-голямо недоволство, тъй като много родители не са доволни от училището, в което се падат децата им заради качеството на образованието, отдалечеността му или защото там преобладават деца от малцинствата. Въпреки многото предложения при класирането да се дава бонус на семействата, които живеят в административния район - например \"Триадица\", засега не се предвижда промяна в тази посока. Чобанов посъветва родителите да поискат съвет от Регионалното управление на образованието в кои други училища в близост има шанс да останат свободни места.\r\n\tДанните показвали, че това е възможно в доста училища. В 20-ината по-желани, едва около половината места за първокласници ще бъдат заети от деца от прилежащия район. За останалите места могат да се борят деца от цяла София. Това се отнася най-вече за училищата в центъра, където постоянно живеят малко деца.\r\n\t\r\n\tПри равни други условия с най-голямо предимство за прием ще са децата, които имат брат или сестра в същото училище. Те ще получават 22 точки. Целта е да се улеснят родителите. По 6 точки ще получават деца с трайни увреждания над 50%, по 5 точки ще се дават на деца с двама починали родители или на такива от многодетни семейства. Бонус от 4 точки ще получават деца, завършили подготвителна група в същото училище, от 3 точки - деца с един починал родител или с неизвестен родител, а от 1 точка - деца от приемни семейства.\r\n\tКласирането ще е етапно. Първо ще се разпределят децата, които живеят в района на училището от над 3 години. Ако те са повече от местата, ще се прилагат допълнителните критерии, а при равни точки ще се тегли жребий. Ако децата от първата група - с адрес в района от над 3 години, са по-малко от местата, ще се преминава към втората група (с регистрация между 1 и 3 години), ако се наложи за тях отново ще се прилагат допълнителните критерии. Същото ще се прави и за третата и четвъртата група.\r\n\t\r\n\tКомисията по образование отложи гласуването на системата за прием за първокласници за вторник. Причината е опит за решаване на един от често срещаните проблеми, посочван от родителите - промяната в районите на училищата спрямо предходни години.\r\n\tТака има семейства, чието първо дете попада по разпределение в едно училище, а по-малкото дете - в друго и шансът му да бъде записано при брат си или сестра си рязко намалява. Чобанов обясни, че администрацията ще поиска от образователното министерство отговор дали в тези ситуации второто дете може да ползва някакво предимство, за да учи в училището на по-големия си брат или сестра.\r\n\tВъпросът трябва да е изчистен до вторник.\r\n\tОкончателно и правилата за прием в градините, и теза за училищата трябва да са факт приети от Столичния общински съвет до края на месеца.", "date": "2018.02.12", "title": "И децата от частни ясли - с бонус за общинските градини в София"}
{"url": "http://www.mediapool.bg/v-hod-e-kampaniyata-za-priem-na-uchenitsi-v-nemskoto-uchilishte-v-sofiya-news275447.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКампанията по прием на ученици в Немско училище София за учебната 2018 / 2019 година стартира на  и ще приключи на . Формуляр за кандидатстване и информация за процедурата по прием са  в раздел \"Прием на нови ученици“, съобщават от училището.", "date": "2018.02.12", "title": "В ход е кампанията за прием на ученици в Немското училище в София"}
{"url": "http://www.mediapool.bg/edin-zaginal-i-nad-15-raneni-pri-sblasak-na-dva-patnicheski-vlaka-v-avstriya-news275448.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко един човек е загинал, а над 15 са били ранени при катастрофа между два пътнически влака близо до гарата в град Никласдорф, Централна Австрия, предадоха световните агенции, като се позоваха на местната полиция.\r\n\t \r\n\tНеин говорител, цитиран от Асошиейтед прес, каза, че единият влак е блъснал другия. При удара единият от влаковете е излязъл от релсите.\r\n\t \r\n\tПолицията и спасителните служби в провинция Щирия са съобщили за един загинал и 22-ма пострадали, включително три деца, твърди ТАСС.\r\n\t \r\n\tПо данни на спасителите са се сблъскали електрически влак от предградията и междуградски експрес.\r\n\t \r\n\tПричината за катастрофата за момента не е известна.", "date": "2018.02.12", "title": "Един загинал и над 15 ранени при сблъсък на два пътнически влака в Австрия"}
{"url": "http://www.mediapool.bg/bivsh-shef-v-napoitelni-sistemi-e-osaden-na-2-g-uslovno-za-bezstopanstvenost-news275437.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБивш шеф в държавното дружество \"Напоителни системи\" в Шумен е осъден на 2 години условно по обвинение за умишлена безстопанственост, съобщиха в понеделник от прокуратурата.\r\n\tОсвен условната присъда, му е наложена и забрана да заема държавна или обществена длъжност в продължение на 2 години.\r\n\tПодсъдимият Ю.В. в момента ръководи общинско предприятие в Шумен. Според решението на съда в периода август-септември 2013 г. той не е положил достатъчно грижи за провереното му имущество и така са настъпили вреди за близо 50 000 лв.", "date": "2018.02.12", "title": "Бивш шеф в \"Напоителни системи\" е осъден на 2 г. условно за безстопанственост"}
{"url": "http://www.mediapool.bg/phenyan-privleche-vnimanieto-no-tova-ne-garantira-napredak-v-pregovorite-news275449.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСестрата на севернокорейския лидер Ким Чен-ун, Ким Йо-чен, се оказа в центъра на вниманието след пристигането си в Южна Корея на историческо тридневно посещение, на което присъства на церемонията по откриването на Зимните олимпийски игри, пише британският в. \"Гардиън\". Като пратеник на брат си, тя имаше за цел да покаже \"по-меката\" страна на севернокорейския режим, известен с нарушения на човешките права и заплахи с ядрена война.\r\n\tЗа момента стратегията очевидно проработи с южнокорейските медии - ужасите, извършени от брат й, баща й и дядо й на север от границата, почти не се споменават в активното международно отразяване на събитията около игрите, подчертава британското издание.\r\n\t\"Дори посещение на самия Ким (Чен-ун) не би могло да бъде по-ефективно като пиар на севернокорейския режим, особено имайки предвид, че брат й е известен като безжалостен диктатор\", заявява О Йон-чен, директор на \"Кориа таймс\". Ким Йо-чен обаче стана знаменитост в Южна Корея, известна със склонността си към внезапни увлечения.\r\n\tАнализатори обсъдиха всички подробности от стила и външния й вид. Посланието, което тя отправи, се фокусираше върху сближаване между Пхенян и Сеул, което да доведе до обединяване на страната и просперитет.\r\n\tВъпреки това южнокорейците изпитват дълбоко недоверие към семейството й. Ким Йо-чен получи своята минута слава, но се очаква тя скоро да отзвучи, пише в. \"Гардиън\".\n\n\r\n\t\"Севернокорейците са хитри и упорити преговарящи. Вероятността да се замаят от добрите олимпийски настроения и да направят драматична отстъпка е нулева\", заяви Робърт Кели, професор по политически науки в Националния университет в Пусан. Олимпийските игри ще променят само атмосферата на преговорите - и то само до възобновяването на съвместните военни учения на САЩ и Южна Корея, подчертава той.\r\n\tВъпреки студенината между представителите на САЩ и Северна Корея (КНДР) зад кулисите е бил постигнат реален дипломатически напредък, който може да доведе до преки преговори между Вашингтон и Пхенян, пише в. \"Вашингтон пост\", позовавайки се на журналист, придружавал Пенс в Южна Корея.\r\n\tВ два разговора между Пенс и президента Мун е било постигнато съгласие за условията за водене на разговори със Северна Корея. Идеята е те да бъдат започнати от Южна Корея с възможност САЩ да се присъединят скоро след това. Вашингтон и неговите съюзници няма да спрат да оказват натиск върху режима на Ким Чен-ун, но ще се откажат от искането си той да направи отстъпки преди започването на преговори. Южнокорейският президент от своя страна е гарантирал, че КНДР няма да получи никакви отстъпки срещу разговори, без да предприеме реални стъпки към денуклеаризация.\r\n\t\"Мисля, че това е различно от последните 20 години\", заявява самият Пенс в интервю за \"Вашингтон пост\", добавяйки, че предстои да се установи на какви отстъпки е готов режимът в Пхенян.\r\n\tВъзможно е споразумението да се провали отново. Ким Чен-ун иска твърдо международната общност да приеме КНДР като ядрена държава. Пенс заяви по време на посещението си в Токио, че скоро ще бъдат обявени още по-строги санкции срещу Северна Корея, което може да подтикне режима в Пхенян към подновяване на ракетните и ядрени изпитания, спирайки дипломатическия процес. Южнокорейският президент Мун работи за избягване на подобен резултат, като обмисля да приеме севернокорейската покана за посещение в Пхенян и призовава северните си съседи да започнат възможно най-скоро разговори със САЩ.\r\n\tРешението на Белия дом да подкрепи започването на преговори без предварителни условия е от огромно значение. То премахва разногласията между Вашингтон и Сеул и увеличава шансовете САЩ и Северна Корея да започнат скоро процес, който е най-добрият шанс за предотвратяване на опустошителен международен конфликт, подчертава в. \"Вашингтон пост\".", "date": "2018.02.12", "title": "Пхенян привлече вниманието, но това не гарантира напредък в преговорите"}
{"url": "http://www.mediapool.bg/prokuraturata-pak-shte-tryabva-da-popravya-deloto-sreshtu-chenalova-news275450.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокуратурата за пореден път ще трябва да коригира обвинителния си акт срещу бившата съдийка Румяна Ченалова, след като спецсъдът прекрати в понеделник делото и го върна на разследващите за отстраняване на редица процесуални нарушения.\r\n\tТози развой на казуса никак не е изненадващ при положение, че същото направиха миналата година Софийският градски съд и Софийският апелативен съд. След това обаче в сила влязоха последните изменения на Наказателно-процесуалния кодекс и всички дела срещу магистрати бяха прехвърлени на специализираните съдилища.\r\n\tРумяна Ченалова е обвинена в престъпление по служба и документно престъпление, извършени докато гледала дело между фирмата \"ОЕТ – Обединени Енергийни търговци\" и Националната електрическа компания (НЕК). Според прокуратурата бившата съдийка и основен участник в записите от \"Яневагейт\", е ощетила държавната компания.\r\n\tВ обвинителния акт бяха описани 14 отделни деяния, сочени като продължавано престъпление по служба, тъй като били в нарушение на Закона за съдебната власт и Гражданския процесуален кодекс (ГПК).\r\n\tПрокуратурата твърди, че Ченалова не е видяла нередностите в исковата молба на ОЕТ, а по нея не били платени дължими държавни такси за над 434 000 лв. Като щети за НЕК бяха посочени направените впоследствие запори, а като облага за ОЕТ – неплатените такси. Документното престъпление на Ченалова пък е свързано с поправка на протокол от заседание по същото дело, смята обвинението.\n\n\r\n\tСлед като казусът му бе прехвърлен с промените в НПК, спецсъдът не успя да даде ход на процеса при първия си опит, тъй като един от адвокатите на Ченалова не бе получил в срок всички материали. Така делото бе отложено за понеделник, когато магистратите решиха, че по него има твърде много неясноти и нарушения.\r\n\tИменно в тази посока направи искане и самата Ченалова, изреждайки пред съда подробно пропуските на държавното обвинение, които бяха установени още от СГС и САС преди смяната на подсъдността на делата срещу магистрати и за корупция. Очевидно обаче спецпрокуратурата не бе сметнала за необходимо да поправи обвинителния акт след първоначалната му \"катастрофа\" в градския съд.\r\n\t\"Тотално е игнорирано производството по ГПК. Всичко, което е записано в обвинителния акт, показва очевидно непознаване на процесуалния закон. Прокуратурата си позволява да скача от норма в норма... Твърдят, че има пострадали от извършеното от мен престъпление. Кои са тези пострадали? Значи те и НПК не познават. Пострадалият участва в съдебната фаза на процеса. Съдът трябва да го призове\", коментира пред медиите Ченалова.\r\n\tПредставителките на обвинението Клементина Паличева и Людмила Николова пък на свой ред се оплакаха от спецсъда заради това, че не им е дал възможност да изразят становище по претенциите на подсъдимата и защитата ѝ. Затова и обявиха,ч е ще протестират пред Апелативния спецсъд определението за връщане на делото. Нещо което неуспешно направи и Софийската градска прокуратура миналата година.\r\n\tЕдин от пропуски в разследването, посочени от съда досега бе, че разследващите едновременно твърдят, че бившата съдийка не е изпълнила служебните си задължения, а в същото време ги е нарушила, което води до вътрешно противоречие в обвинителния акт.", "date": "2018.02.12", "title": "Прокуратурата пак ще трябва да поправя делото срещу Ченалова"}
{"url": "http://www.mediapool.bg/noviyat-star-glavsek-na-agentsiyata-po-ribarstvo-navremeto-e-uvolnen-ot-mvr-za-kontrabanda-news275361.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовоназначеният главен секретар на Изпълнителната агенция по рибарство и аквакултури (ИАРА) Сергей Костадинов навремето е уволнен от МВР за неизпълнение на служебните си задължения и съдействие при контрабанда на цигари в особено големи размери.\r\n\tТова става ясно от заповед на бившия вътрешен министър Румен Петков в кабинета \"Станишев\", с която уволнява Костадинов от поста зам.-началник на Гранично полицейско управление-Калотина през 2007 г.\r\n\tКопие от документа бе изпратенo в редакцията на Mediapool от читател по повод публикацията ни за предстоящото възстановяване на Костадинов в ИАРА, откъдето бе уволнен през март м.г. заради липса на необходимия за поста професионален стаж и образователен ценз.\r\n\t, Костадинов успя да се върне обратно в агенцията не без странното съдействие на нейния изпълнителен директор Галин Николов, който преди около година го освободи от поста, а няколко месеца по-късно оттегли жалбата си срещу решението на съда, с което той бе възстановен на работа.\r\n\tШефът на ИАРА направи това в последния момент, в който агенцията можеше да защити уволнението на Костадинов пред Върховния административен съд (ВАС). Служители на Министерството на земеделието и храните (МЗХ), пожелали анонимност, разказаха пред Mediapool, че това се случило след намеса на председателя на парламента Цвета Караянчева, която обаче категорично отрече. Галин Николов пък отказа да коментира казуса.\n\n\r\n\tПоследвалите събития недвусмислено показаха, че шефът на ИАРА очевидно е преосмислил мотивите си за отстраняването на Костадинов. Заради оттеглената от Николов жалба ВАС отказа да разгледа делото за уволнението на втора инстанция и така решението на Бургаския административен съд за възстановяването му като главен секретар на ИАРА влезе в сила.\r\n\tТака в началото на 2018 г. Сергей Костадинов успешно встъпи в познатата си длъжност, въпреки съмненията, че това е станало с недопустими политически протекции. Допълнителен детайл в тази картина е фактът, че той е член на ГЕРБ.\r\n\tЗаповедта за уволнението му от МВР, където той работи преди да се премести в Министерството на земеделието и храните, разкрива допълнителни детайли около личната и професионална характеристика на Костадинов.\r\n\tОт мотивите, с които Румен Петков го уволнява от МВР на 2 октомври 2007 г., става ясно, че като зам.-началник на ГПУ-Калотина той \"не е изпълнявал служебните си задължения съгласно изискванията на длъжностната му характеристика, не е създал необходимата организация по предотвратяване, пресичане и разкриване на контрабанда през държавната граница, не е поставял конкретни задачи по организацията на службата в ГПУ и координацията на силите и средствата\".\r\n\tОсвен това в заповедта се подчертава конкретно, че \"с действия и бездействие е съдействал за извършване на контрабанда на цигари в особено големи количества, деяние несъвместимо с етичните правила за поведение на държавните служители в МВР\".\r\n\tПочти веднага след престоя си в силовото ведомство Сергей Костадинов успява да си уреди назначение в МЗХ, като историята мълчи по въпроса – защо освен уволнението му в МВР, срещу него не е образувано и дело за контрабанда, доколкото това не само е нарушение на етичните норми, но е и престъпление по смисъла на Наказателния кодекс.\r\n\tОще по-странно изглежда на този фон светкавичното му трудоустройване в МЗХ. Заповедта на Петков влиза в сила на 7 януари 2008 г. Едва седем месеца по-късно, на 20 август 2008 г., Костадинов вече е назначен като експерт в дирекция \"Поземлени отношения\" в земеделското министерство.\r\n\tТова обаче е използвано само като формален повод, за да бъде преназначен веднага на длъжност държавен инспектор в отдел \"Оперативен контрол\" в Инспектората на МЗХ. Оттам Сергей Костадинов се отправя и към кариерата си в ИАРА, където се издига до главен секретар до уволнението си на 13 март 2017 г. от Галин Николов.\r\n\tНе е ясно какви са причините за безпроблемното му издигане в системата на земеделското министерство при положение, че нито професионалният му опит, нито образованието му имат общо с тази сфера. Сергей Костадинов завършва през 1994 г. Националния военен университет \"Васил Левски\" с успех 3.99 със специалност \"гранични войски\" и гражданска специалност \"двигатели с вътрешно горене\".", "date": "2018.02.12", "title": "Новият стар главсек на агенцията по рибарство навремето е уволнен от МВР за контрабанда"}
{"url": "http://www.mediapool.bg/vyarno-ili-ne-dzhendarat-nahluva-v-parvi-klas-news275436.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\tСнимката се представя като част от учебника по математика за първи клас, в който е публикувана следната задача: \"Панталонките на момченцето струват 10 лева, а блузката му е с 20 лева по-скъпа. Колко струва роклята му?\" Задачата е илюстрирана с рисунка на момченце в панталони.\r\n\t\r\n\tСнимката предизвика вълна от коментари срещу Истанбулската конвенция. От МОН обясниха, че въпросната снимка е от помагало по математика за първи клас на издателство \"Сънрей\". Въпреки че на корицата му пише, че е одобрено от Министерството на образованието и науката, от там твърдят, че това не отговаря на истината.\r\n\t\"Помагалото нито подлежи на одобрение, нито е одобрявано от МОН\", заявиха от ведомството пред Mediapool и допълниха, че възнамеряват да си потърсят правата заради нелоялна търговска практика.\n\n\r\n\tОт издателството коментираха за Меdiapool, че става въпрос за печатна грешка и отхвърлиха всякакви връзки с джендър идеологията. В помагалата ясно ще бъде посочено, че това е грешка, съобщиха от \"Сънрей\".\r\n\tСлед като два дни снимката се разпространяваше безконтролно, в понеделник във Фейсбук се появи още една снимка от помагало за първи клас, но вече с ново условие:\r\n\t\"Панталонките на бебето струват 10 лева, а блузката му е с 20 лева по-скъпа. Колко струва роклята на бебето?\".\r\n\tЗадачата е илюстрирана с малко момиченце.\r\n\t\r\n\tОт издателството обясниха, че снимката е от първия тираж на помагалото, в което не е имало печатна грешка.", "date": "2018.02.12", "title": "Вярно или не? Джендърът нахлува в първи клас"}
{"url": "http://www.mediapool.bg/parvo-darzhavno-obvinenie-za-harvi-uainstiyn-news275409.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокурорът на щата Ню Йорк Ерик Шнейдерман внесе съдебен иск срещу студиото, основано от продуцента Харви Уайнстийн и брат му Робърт, защото управителният съвет не е защитил служителите от сексуалния тормоз и заплахите на всемогъщия им шеф, съобщиха световните ахенции.\r\n\t \r\n\tПрокурорът обвинява Уайнстийн Къмпани, както и Харви и Робърт Уайнстийн в нарушения на човешките права, на правата на личността и на правото на труд.\r\n\t \r\n\t\"Уайнстийн Къмпани много пъти е нарушавала законите на щата Ню Йорк, като не е защитила служителите си от натрапчив сексуален тормоз, заплахи и дискриминация\", се казва в съобщение на прокурора.\n\n\r\n\t \r\n\tТъй като се водят преговори за купуване на студиото, \"при всяка сделка за продажба обществото трябва да се увери, че жертвите ще бъдат обезщетени, че служителите в бъдеще ще получават закрила и че нито преките виновници, нито помагачите им няма да се обогатят несправедливо\", се посочва в съобщението.\r\n\t \r\n\tВнасянето на съдебния иск е резултат от четимесечно следствие, в което служителите, експертите и жертвите на Харви Уайнстийн са били разпитвани, а архивите и електронната кореспонденция на фирмата е била най-щателно проверена, уточнява прокурорът.\r\n\t \r\n\tУайнстийн бе един от най-влиятелните мъже в Холивуд, преди близо 70 жени да го обвинят в сексуално посегателство, включително изнасилване. Уайнстийн отрича да е правил насилствено секс с когото и да било.", "date": "2018.02.12", "title": "Първо държавно обвинение за Харви Уайнстийн"}
{"url": "http://www.mediapool.bg/sasht-nastoyavat-stranite-po-proizhod-da-priberat-grazhdanite-si-zadarzhani-v-siriya-news275443.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСАЩ призовават всички съюзнически страни да помогнат да бъде уреден въпросът с нарастващия брой чуждестранни бойци, които биват пленявани от подкрепяната от Вашингтон военна коалиция Сирийски демократични сили. Американците отстояват становището, че джихадистите трябва да бъдат предадени на родните си страни, където да се изправят пред правосъдието, предаде Асошиейтед прес.\r\n\t \r\n\tОчаква се на конференция тази седмица в Рим американският министър на отбраната Джеймс Матис да повдигне въпроса пред останалите членове на международната коалиция срещу \"Ислямска държава\" в Ирак и Сирия.\r\n\t \r\n\tСирийските демократични сили в момента държат хиляди пленници от групировката, включително стотици чуждестранни бойци от различни държави. Въпросът стана още по-актуален през последните дни, след съобщението, че Сирийските демократични сили са заловили двама известни членове на клетка на \"Ислямска държава\", познати с прозвището \"Бийтълс\" и обезглавяването на заложници.\r\n\t \r\n\tАмериканските власти заявиха, че не стои като вариант изпращането на двамата в затвора Гуантанамо. Британското ръководство обаче заяви, че не иска мъжете да бъдат върнати в Обединеното кралство.\r\n\t \r\n\t\"Работим с коалицията по въпроса за пленените чуждестранни бойци и като цяло очакваме тези пленници да бъдат върнати на властите в родните си страни\", каза Катрин Уийлбарджър, заместник помощник-министър на отбраната на САЩ по въпросите на международната сигурност. \"Министрите на отбраната имат задължението и възможността да обяснят на колегите си от своите правителства важността на това за мисията и кампанията - да направят така, че да се намери решение на този проблем.\"\r\n\t \n\n\r\n\tПред репортери, съпровождащи Матис в пътуването му до Европа, Уийлбарджър заяви, че основната цел е бойците да бъдат държани далеч от фронтовата линия и да не могат да отиват в други градове.\r\n\t \r\n\t\"Проблемът с капацитета е съвсем реален\", каза тя, отбелязвайки, че в един момент Сирийските демократични сили са залавяли по 40 екстремисти на ден. \"Успехът на кампанията означава, че все повече хора излизат от бойното поле. Тези обекти (за задържане) в крайна сметка ще се препълнят.\"\r\n\t \r\n\tАмериканските военни потвърдиха, че Ел Шафи Елшейх и Алекзанда Коти, които са израснали в Лондон, са били заловени в началото на януари в Източна Сирия. Представители на САЩ са разпитали двамата мъже, които бяха част от клетката на \"Ислямска държава\" похитила, изтезавала и обезглавила над двайсет заложници, включително американските журналисти Джеймс Фоули и Стивън Сотлоф и американския хуманитарен работник Питър Касиг.\r\n\t \r\n\tЗа \"Ислямска държава\" воюваха стотици чуждестранни граждани, докато превземаше обширни територии от Сирия, което породи безпокойство, че те ще донесат със себе си тероризъм, ако някога се върнат в родните си страни.\r\n\t \r\n\tПравната страна на въпроса се явява обезсърчителен фактор. Повечето страни, включително САЩ, не биха искали да приемат такива пленници, ако не разполагат с доказателства да започнат съдебно преследване срещу тях, а при подобни пленявания на фронта често пъти е трудно да се съберат такива доказателства.\r\n\t \r\n\tМакар и официално да се заявява, че Гуантанамо не е реален вариант за двамата британски екстремисти, остава отворен въпросът по какъв начин ще се използва затворът в бъдеще. Миналия месец президентът Доналд Тръмп издаде указ, според който обектът ще продължи да работи, а това от своя страна породи спекулации, че е възможно там да бъдат докарани още затворници.\r\n\t \r\n\tРедица съюзници на САЩ обаче открито отправиха критики за използването на Гуантанамо, където затворниците биват държани с години, без срещу тях да се водят съдебни процеси. Според експерти самото учреждение служи като вербовъчно средство за екстремистки организации.\r\n\t \r\n\tБивши заложници на \"Ислямска държава\" и роднини на жертвите на групировката поддържат становище, че Елшейх и Коти трябва да бъдат съдени.\r\n\t \r\n\tФренският журналист Никола Енен, който беше държан от мъжете и техните другари в продължение на десет месеца, заяви, че иска правосъдие, както и че тези мъже трябва да бъдат съдени във Великобритания, а не да бъдат изпращани в Гуантанамо, защото отмъщението само ще породи още насилие.\r\n\t \r\n\t\"Това, което търся аз, е правосъдие, а Гуантанамо е отказ от правосъдие\", заяви той пред Асошиейтед прес.\r\n\t \r\n\tУийлбарджър каза, че проблемът с пленниците е само един от въпросите, които министрите на отбраната ще обсъждат на конференцията.\r\n\t \r\n\tГрупировката \"Ислямска държава\" до голяма степен беше разгромена в Ирак и е пред унищожение в Сирия, където все още действат екстремисти в отделни анклави по поречието на река Ефрат, край иракската граница и на други, разпръснати едно от друго места. Поради това коалицията измества акцента си от бойните операции към стабилизиране на обстановката.\r\n\t \r\n\t\"Има много въпроси за това какво предстои\", каза Матис.\r\n\t \r\n\tТой заяви, че сред предстоящите бъдещи действия е да се направи така, че да се открият и премахнат всякакви взривни устройства, училищата да отворят врати и да се осигури достъп до чиста питейна вода.", "date": "2018.02.12", "title": "САЩ настояват страните по произход да приберат гражданите си, задържани в Сирия"}
{"url": "http://www.mediapool.bg/holandskiyat-vanshen-ministar-prizna-che-e-izlagal-za-sreshta-s-putin-news275444.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХоландският министър на външните работи Халбе Зейлстра призна, че е излъгал, че се е срещал с руския президент Владимир Путин през 2006 г., предаде Асошиейтед прес.\r\n\t \r\n\tАгенцията отбелязва, че признанието крие потенциални вреди предвид факта, че това става в навечерието на първото му посещение в Русия като външен министър на Холандия.\r\n\t \r\n\tЗейлстра потвърди в изявление до медиите признанието си. Преди това той го направи в интервю за днешния брой на холандския ежедневник \"Фолкскрант\".\r\n\t \r\n\tЗейлстра твърдеше, че като служител на енергийния гигант \"Шел\" е присъствал на среща в извънстоличната резиденция на Путин, на която руският президент бил казал, че разглежда Беларус, Украйна и балтийските страни като част от \"Велика Русия\".\r\n\t \r\n\tВ писменото си изявление от днес той уточнява, че не е присъствал на срещата през 2006 г., но чул историята от човек, който е бил там. Зейлстра сметнал сметнал изказването на Путин за толкова важно от геополитическа гледна точка, че говорил за него публично и си приписал заслугата, че го е чул, за да предпази източника си.\r\n\t \n\n\r\n\t\"Начинът, по който исках да предпазя своя източник и да изтъкна посланието си за Русия, не беше разумен, това е пределно ясно\", призна той.\r\n\t \r\n\tУтре холандският външен министър заминава за Москва, където на следващия ден ще се срещне с руския си колега Сергей Лавров.", "date": "2018.02.12", "title": "Холандският външен министър призна, че е излъгал за среща с Путин"}
{"url": "http://www.mediapool.bg/maik-pens-sasht-sa-gotovi-da-pregovaryat-sas-severna-koreya-news275408.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъединените щати са готови да преговарят със Северна Корея - това заяви вицепрезидентът Майк Пенс, след като се върна от зимната олимпиада в Пьончан.\r\n\t \r\n\tВ интервю за \"Вашингтон пост\" Пенс каза, че САЩ ще продължат да налагат санкции на режима в Пхенян, но са готови и да водят преговори с него.\r\n\t \r\n\tИзразената от вицепрезидента готовност за преговори бележи промяна в политиката на правителството на Тръмп, което досега настояваше, че ще преговаря само ако Северна Корея направи реални отстъпки по въпроса за ядрената и ракетната й програма.\n\n\r\n\t \r\n\tПенс каза още, че новата позиция е уговорена с южнокорейския президент Мун Дже-ин, който обмисля да посети Северна Корея, след което е възможно да има има и преговори между двете Кореи.\r\n\t \r\n\tПо-рано министърът на отбраната на Съединените щати Джеймс Матис заяви, че е твърде рано да се каже дали демонстрираното по време на зимните олимпийски игри разведряване между Северна и Южна Корея ще доведе до реални положителни резултати, предаде Ройтерс.\r\n\t \r\n\tМатис коментира поканата, която севернокорейският лидер Ким Чен Ун отправи към южнокорейския президент Мун Дже Ин да го посети в Пхенян. Това ще е първа корейска среща на най-високо ниво от повече от 10 години.\r\n\t \r\n\tДа не забравяме, че Ким Чен Ун, точно преди олимпийските игри, демонстрира с военен парад балистичните си ракети - много странен избор на време, ако наистина се стреми към разведряване, смята Джеймс Матис.\r\n\t \r\n\tТой увери, че предстоящата среща на Мун с Ким не може да вложи отношенията между Вашингтон и Сеул.", "date": "2018.02.12", "title": "Майк Пенс: САЩ са готови да преговарят със Северна Корея"}
{"url": "http://www.mediapool.bg/beliyat-dom-iska-mezhdunarodnata-kosmicheska-stantsiya-da-bade-privatizirana-news275411.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството на президента Доналд Тръмп иска да превърне Международната космическа станция (МКС) в нещо като недвижим имот в орбита, управляван не от държавата, а от частната индустрия, пише в. \"Вашингтон пост\".\r\n\t \r\n\tБелият дом планира да спре финансирането на станцията след 2024 г. и да прекъсне държавната подкрепа за лабораторията в околоземна орбита. Подготвя се преходен план, по силата на който МКС да бъде прехвърлена на частния сектор, гласи документ на НАСА за вътрешно ползване, получен от вестника.\r\n\t \r\n\t\r\n\t\t\"Решението за прекъсване на пряката федерална помощ на Международната космическа станция през 2025 г. не означава, че станцията ще бъде изведена от орбита тогава - възможно е индустрията да продължи да използва някои нейни елементи или възможности като част от бъдеща комерсиална платформа\", се казва в документа.\n\n\r\n\t\r\n\t\t \r\n\t\r\n\t\t\"НАСА ще разшири международните и търговските партньорства през следващите седем години, за да осигури продължаващ достъп и присъствие на хора в ниска орбита около Земята\", се посочва още в доклада, цитиран от БТА.\r\n\t\r\n\t\t \r\n\t\r\n\t\tПланът за приватизиране на Международната космическа станция вероятно ще се сблъска със стена от несъгласие, главно защото Съединените щати са похарчили близо 100 млрд. долара за построяването и функционирането й.\r\n\t\r\n\t\t \r\n\t\r\n\t\t\r\n\t\t\tМиналата седмица сенаторът републиканец Тед Крус изрази надежда, че съобщенията за намерението на НАСА да прекрати финансирането на космическата станция ще се окажат неоснователни. Той добави, че ако има такова решение, то е взето от малоумници.", "date": "2018.02.12", "title": "Белият дом иска Международната космическа станция да бъде приватизирана"}
{"url": "http://www.mediapool.bg/izselnitsi-v-turtsiya-se-obyaviha-za-obedinenie-na-partiite-im-v-bulgaria-news275412.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\tВ град Бурса се състоя конференция на Балгьоч, най-влиятелната неформална организация на българските изселници в Турция, на която бе отправен призив за помирение и преодоляване на конфронтацията между политическите формации, подкрепяни от етническите турци в България.\r\n\t\r\n\t\t \r\n\t\r\n\t\tВ конференцията в Бурса, компактно населен с изселници от България град, участваха председатели на дружествата на българските турци, включени във федерацията Балгьоч, представители на Движението за права и свободи (ДПС), партия ДОСТ (Демократи за отговорност, свобода и толерантност) и Народна партия \"Свобода и достойнство\" (НПСД), активисти на изселнически организации. Събитието премина при голяма активност, съобщи кореспондентът на БТА.\r\n\t\r\n\t\t \r\n\t\r\n\t\tВ слово пред участниците почетният председател на Конфедерацията на Балканските румелийски турци Турхан Генджоглу, водещ емисар на инициативите за обединение, информира за отбелязан напредък. По думите му става въпрос за постигане на консенсус сред симпатизантите относно най-критичния проблем, а именно необходимостта от обединение и премахване на политическата конфронтация.\n\n\r\n\t\r\n\t\t \r\n\t\r\n\t\tГенджоглу разказа за разговорите, които е провел с лидерите на ДПС и ДОСТ, като подчерта, че \"са направени значителни стъпки за помирение\".\r\n\t\r\n\t\t\"Конфронтацията се оказа болезнен и дълъг процес за всички ни\", каза Генджоглу, \"защото дори близки роднини се озоваха във враждуващи лагери. Но сега е време да загърбим миналото, да оставим сръдните и да гледаме в бъдещето\". \r\n\t\r\n\t\t \r\n\t\r\n\t\tТой призова симпатизантите на всяка от формациите да не се поддават на провокации и да не използват езика на омразата и конфронтацията, а да съдействат за сближаването. \r\n\t\r\n\t\t \r\n\t\r\n\t\t\"В светлината на обсъдените на конференцията в Бурса въпроси, които са в подкрепа на обединението, предстои да проведем срещи с лидерите на ДПС и ДОСТ, за да ги запознаем с желанието и волята на сънародниците в Турция, и сега още повече вярвам, че ще се постигне обединение\", каза още почетният председател на Конфедерацията на Балканските румелийски турци.", "date": "2018.02.12", "title": "Изселници в Турция се обявиха за обединение на партиите им в България"}
{"url": "http://www.mediapool.bg/bomba-ot-vtorata-svetovna-voina-zatvori-londonsko-letishte-news275410.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАерогарата Лондон сити бе затворена заради открита наблизо невзривена бомба от Втората световна война. Това съобщи в неделя пресслужбата на лондонската полиция, съобщиха информационните агенции.\r\n\t \r\n\tБоеприпасът е открит при извършването на работа в река Темза близо до единствената писта на аерогарата. Експерти от полицията и от Кралския флот започнаха в неделя вечерта разминиране. Зоната за сигурност около находката е 214 м.\r\n\t \r\n\t\r\n\t\tПоради тази причина всички полети до сравнително малкото столично летище са отменени за неопределено време.\n\n\r\n\t\r\n\t\t \r\n\t\r\n\t\tПо време на Втората световна война британската столица е редовна цел за германската военна авиация.", "date": "2018.02.12", "title": "Бомба от Втората световна война затвори лондонско летище"}
{"url": "http://www.mediapool.bg/soros-dobavi-oshte-100-000-liri-sreshtu-tragichnata-greshka-brekzit-news275413.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУнгарският милиардер Джордж Сорос предизвика критиците си, обещавайки да увеличи със 100 000 лири (113 000 евро) дарението си за активистката група \"Най-доброто за Великобритания\", за да подкрепи усилията за борба срещу Брекзит, съобщиха световните агенции. \r\n\tСорос не крие мнението си, че провеждането на референдум за излизане от ЕС е било \"трагична грешка\" и отново потвърди, че ще продължи да се бори срещу решението на Обединеното кралство да се разведе с Европа. В интервю за британското издание “Дейли Мейл“, Сорос каза, че обича Великобритания и \"демокрацията\" и изрази мнение, че Брекзит е \"губещо предложение и за Великобритания, и за Европа\".\r\n\tФондация \"Отворено общество\" на Сорос е обещала да даде още толкова пари, колкото бъдат събрани чрез дарения от организацията \"Най-доброто за Великобритания\" след отправените срещу милиардера нападки, че я подкрепя. Британското издание \"Телеграф\" го обвини в таен заговор за спиране на Брекзит и в намеса във вътрешните работи на страната, пише в. \"Гардиън\".\r\n\tДо момента в кампанията за събиране на дарения в полза на \"Най-доброто за Великобритания\" бяха събрани над 69 000 лири (78 000 евро).\r\n\tСорос, който преди години бяга от комунистическа Унгария, през 1992 г. печели 1 милиард долара, залагайки срещу лирата на фондовите пазари, и предизвиква срив на курса на британската валута. Според него напускането на ЕС ще бъде трагична грешка, която ще доведе до отслабването на влиянието на Великобритания.\n\n\r\n\tГрупата \"Най-доброто за Великобритания\" се бори за оставане на страната в ЕС и вече е организирала кампания в подкрепа на проевропейски настроени политици, отбелязва в. \"Гардиън\".\r\n\t\"Бъдещето на Великобритания и ЕС не е решено\", заяви в комюнике генералната директорка на \"Най-доброто за Великобритания\" Елоиз Тод, подчертавайки, че една демократична страна може да промени решението си.", "date": "2018.02.12", "title": "Сорос добави още 100 000 лири срещу \"трагичната грешка Брекзит\""}
{"url": "http://www.mediapool.bg/prodadeni-sa-84-ot-biletite-za-olimpiadata-v-pyonchan-news275415.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДо момента 84% от билетите за Олимпиадата в Пьончан са продадени, съобщиха организаторите.\r\n\tДосега 176 350 зрители са наблюдавали изминалите състезания от първите три дни, както и церемонията по откриването, а 94% от пуснатите 56 000 билета за днешните стартове са продадени.\r\n\tГоворитерят на Организационния комитет Сун Ю обяви, че ще бъдат върнати парите на закупилите билети за отложените състезания спускане за мъже и гигантски слалом за жени, ако зрителите не желаят за присъстват на новата дата - четвъртък, 15 февруари.", "date": "2018.02.12", "title": "Продадени са 84% от билетите за Олимпиадата в Пьончан"}
{"url": "http://www.mediapool.bg/zhiteli-na-mladost-otnovo-na-protest-zaradi-planove-za-nov-stroezh-news275416.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЖители на столичния район \"Младост\" излязоха в понеделник сутринта на протест заради планове за строеж в междублоково пространство. Преди няколко дни между блоковете 3, 36 и 1А са забити обозначителни колчета по границите на частен имот. Хората са научили, че в този имот има заложени за построяване две сгради.\r\n\tПротестиращите са категорични, че кварталът е презастроен и искат да защитят зелените междублокови пространства.\r\n\tСобственикът на терена обясни, че ще бъде построена сграда само на два етажа и едно скосение и градинката няма да бъде засегната.\r\n\tЕдин от организаторите на протеста Даниела Симеонова заяви пред БНР, че една от границите на имота минава на приблизително 10 метра от балконите на блок 3. Според подробния устройствен план в имота трябва да бъдат построени 2 сгради за обществено обслужване на по 2-3 етажа.\r\n\t\"Едно от притесненията ни е, че разстоянието между блок 3 и блок 36 е много малко. Там е една градинка, която ни радва от 50 години. Тя е наш дом. Другата опасност е, че ако започне да се копае за тези две сгради блок 1А е много висок и тънък блок, на който основите може да поддадат и блокът може да се наклони, както стана през 1987 г. с блок 1\", коментира тя.\n\n\r\n\t\"Не желаем по никакъв начин в тази градинка нито да се строи, да се махнат колчетата, да не се изсичат дървета, да стои в този автентичен вид, в който всички го помним и в който всички се разхождаме\", посочи Симеонова.\r\n\tНа протеста присъства и кметът на района Десислава Иванчева. Тя е обещала на протестиращите да съдейства за решаване на казуса. Ще се води диалог със собствениците на имота, за да могат те да бъдат обезщетени по някакъв начин.\r\n\t\"Подробните устройствени планове трябва да се преразгледат\", коментира Иванчева. \"Ние сме като тетрис – където има дупка, веднага излиза сграда”, допълни тя. По думите ѝ мястото до обръщалото на автобус 76 също е продадено и ще бъде пак блок. \"Това е просто абсурдно”, коментира Иванчева.\r\n\tНа 16 февруари, петък, жителите от района отново се събират на протест в 18.15 ч.", "date": "2018.02.12", "title": "Жители на \"Младост\" отново на протест заради планове за нов строеж"}
{"url": "http://www.mediapool.bg/zabolekari-nastoyavat-darzhavata-da-finansira-lechenieto-na-detsa-bremenni-i-speshni-sluchai-news275417.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавата да финансира напълно денталното лечение на деца, бременни и спешни случаи. За това настояха в понеделник представители на Сдружението на българските зъболекари, съобщи БТА. Към момента НЗОК отделя за дентална помощ годишно 157 млн. лв., което е крайно недостатъчно, а хората недоволстват от минималните услуги, които се финансират от нея, каза д-р Анатолий Кънев, председател на сдружението. По думите му това е причината пациентите да не се лекуват и да търсят дентална помощ, когато вече се налага вадене на зъб.\r\n\tОт сдружението искат общината да осигури помещения за два кабинета, като в единия ще се обслужват спешните случаи, а в другия - хора в неравностойно положение. По думите на д-р Кънев сдружението настоява пред общината за кабинетите вече четвърта година, но е получило отказ. В тези кабинети ние ще работим безплатно, подчерта той.\r\n\tД-р Кънев каза още, че лекарите по дентална медицина трябва да се лицензират на всеки пет години от лицензиращ орган, определен от държавата. По думите му има проблеми и във възможността за специализация на младите лекари по дентална медицина, както и липсата на места за специализанти.\r\n\tСдружението на българските зъболекари е наградило д-р Юрий Василев от Тутракан с приза \"Зъболекар на годината\".", "date": "2018.02.12", "title": "Зъболекари настояват държавата да финансира лечението на деца, бременни и спешни случаи"}
{"url": "http://www.mediapool.bg/v-okolo-10-ot-uchilishtata-v-stranata-nyama-naznacheni-meditsinski-sestri-news275418.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ около 10 на сто от училища в страната няма назначени медицински сестри, съобщи БНР. Една пета от учебните заведения са сключили договори с медицински лица, които работят едновременно в 2-3 училища и детски градини по график и в тях няма целодневни медицински грижи.\r\n\tНаличието на здравни кабинети е регламентирано в Закона за здравето. Според нормативната уредба медицинските специалисти в училищата работят по договор, сключен с кмета на съответната община. Финансирането се извършва със средства от общинските бюджети.\r\n\tТеодора Дачева, зам.-изпълнителен директор на Националното сдружение на общините, посочи, че 80-90% от училищата и детските градини са осигурени с медицински специалисти.\r\n\t\"Липсата е най-вече в малките населени места и малките, като големина, заведения. Практиката по тези е, че един медицински специалист обслужва няколко заведения, което естествено не позволява той да е през цялото време в едно заведение на разположение на децата. Имаме голям проблем с липсата на кадри в малките населени места. Проблемът вече се пренася и в големите градове по отношение на липсата на медицински сестри, основно, какво да говорим за малките – където почти изцяло липсват на места\", коментира тя.\r\n\tДачева допълни, че общините предлагат редица социални придобивки, включително се предлагат безплатни квартири и други облекчения, за да ги привлекат медицински персонал на работа, но не навсякъде това има успех. Там, където няма такъв медицинска сестра, се полагат усилия да се обучи персонала поне на умения за оказване на първа спешна медицинска помощ, докато се включи здравната система, добави тя.\n\n\r\n\tПо думите й лекарите в училищата са много малко, защото заплащането не отговаря на квалификацията им, а и освен това нямат да има поле за развитие. Дачева каза още, че се работи по актуализиране на Наредба 3 на Министерството на здравеопазването, която е много остаряла.\r\n\tСредствата за медицинско обслужване в здравен кабинет се определят по стандарт на база на брой дете и ученик в детските градини и училищата. За тази година в бюджета са предвидени над 48 милиона лева, съобщиха за БНР от Министерството на финансите.\r\n\tЗаместник-министърът на образованието Таня Михайлова посочи, че във всяко училище, в което има над 800 ученици, е абсолютно задължително да има медицинско лице. За малките училища едно медисинско лице може да обслужва няколко училища или да се използва лекаря в амбулаторията за първична медицинска помощ, добави тя.\r\n\t\"По наши данни в 2013 училища има медицинско лице. Нашата визия е за пълноценна медицинска помощ в училищата. Ние сме в добър контакт с Министерството на здравеопазването. Грижата за тези здравни кабинети е споделена\", каза Михайлова.", "date": "2018.02.12", "title": "В около 10% от училищата в страната няма назначени медицински сестри"}
{"url": "http://www.mediapool.bg/bivsh-shef-na-voenna-politsiya-sashto-se-spryaga-za-nso-news275419.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъветникът по военна сигурност на президента и бивш шеф на \"Военна полиция\" ген.-майор Данчо Дяков е вероятният нов началник на Националната служба за охрана (НСО), съобщи изданието ОFFNews. \r\n\t \r\n\tЗасега от администрацията на президента и от Министерския съвет не потвърждават официално информацията.\r\n\t \r\n\tЗа поста се спряга и името на зам.-директора на главна дирекция \"Национална полиция\" в МВР Тодор Гребенаров. В понеделник БНР съобщи обаче, че той е подал заявление за пенсиониране.\n\n\r\n\t \r\n\tВ петък президентът Румен Радев освободи със свой указ генерал-лейтенант Ангел Антонов като началник на Националната служба за охрана и назначи досегашния заместник на полковник Росен Тодоров да изпълнява правомощията на началник на НСО.\r\n\t \r\n\tРокадата бе съгласувана по- миналата седмица между правителството и държавния глава.\r\n\t \r\n\tАнтонов подаде оставка, след като военната прокуратура започна проверка за нередности в службата. Въпреки това обаче се очаква той да бъде компенсиран с консулски пост в Санкт Петербург.\r\n\t \r\n\t\r\n\t\tШефът на НСО се назначава по предложение на Министерския съвет с указ на президента.", "date": "2018.02.12", "title": "Бивш шеф на военна полиция също се спряга за НСО"}
{"url": "http://www.mediapool.bg/credo-bonum-predstavya-video-instalatsiya-na-kalin-serapionov-portret-na-golemiya-grad-news275420.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСофийската галерия Credo Bonum от понеделник представя видео инсталацията на художника Калин Серапионов Choose Training – един своеобразен портрет на големия град на езика на ъвременното изкуство. На който и да е било голям град по света, обитаван от светещи реклами, празни неонови офиси, среднощни места за забавление.\r\n\t \r\n\tChoose Training е термин, свързан с фитнеса - с избора на програма за тренировка в затворено, климатизирано пространство.\r\n\t \r\n\tВ мащабната видео творба на Калин Серапионов Choose Training е метафора на съвременния свят, живеещ на автоматизиран режим. Възможността за избор е сведена до няколко програми от менюто на тренажора.\n\n\r\n\t \r\n\tВидео инсталацията на Калин Серапионов се състои от 3 големи синхронизирани прожекции. Всички те показват реални кадри уловени от окото на автора. Мигащи неонови реклами и светещи пусти офиси, се редуват с хора, които карат зимни кънки или тренират на уреди във фитнеса.\r\n\t \r\n\tВсички образи, участващи в голям разказ, са организирани с помощта на специално създаден от Ангел Симитчиев звук. Той успява да подчертае изкуствеността на средата, но и да създаде общ ритъм, в който тези толкова различни изображения могат да заживеят заедно.\r\n\t \r\n\tТри каналната видео инсталация Choose Training ще бъде показана за пръв път в София, след нейното първо представяне през 2014 г. в галерия Contemporary Space във Варна. Откриването е в понеделник в 18.30 часа в галерия Credo Bonum (ул. Славянска, 2 - вход от ул. Бенковски). Инсталацията може да бъде видяна и всеки ден до 18 февруари от 11 до 19 часа.\r\n\t \r\n\tКалин Серапионов е роден е през 1967 г. във Враца, живее и работи в София.\r\n\t \r\n\tЗавършва националната художествена академия, София. Негови работи са показвани в галерия Hilger Contemparary, Виена (2004), АТА Център/ИСИ – София (2005), LCB Depot, Лестър, Великобритания (2008), Neon Campobase, Болоня, Италия (2010), Галерия ИСИ, София (2013), Галерия One Night Stand, София (2016), Contemporary Space, Варна (2014, 2016).\r\n\t \r\n\tУчаствал е в групови изложби и биеналета като Manifesta 4, Франкфурт на Майн (2002), Blood & Honey. Future’s in the Balkans, колекция Есел, Виена (2003), In the Gorges of the Balkans, Kunsthalle Fridericianum, Касел (2003), Heterotopias, биенале на съвременно искуство, Солун (2007), Sounds & Visions. Artists’ Films and Videos from Europe, Музей за съвременно искуство Тел Авив (2009), Grammar of Freedom / Five Lessons: Творби от колекцията Arteast 2000+, Музей за съвременно изкуство Гараж, Москва (2015), Изкуство за промяна 1985-2015, СГХГ, София (2015) и много други.", "date": "2018.02.12", "title": "Credo Bonum представя видео инсталация на Калин Серапионов – портрет на големия град"}
{"url": "http://www.mediapool.bg/tova-li-sa-normalnite-balgari-news275421.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКои и какви са \"нормалните българи\"? Така зададен, въпросът е безсмислен и даже глуповат, защото допуска, че съществува някаква абсолютна и общовалидна нормалност. Виж, ако се разбие на по-конкретни въпроси в социологическа анкета, това питане вероятно би могло да послужи за \"изчисляване\" на някакъв съвкупен образ на българина в проценти. Съмнявам се обаче, че този образ ще е реалистичен. Давам пример. Ако попитате дали е нормално да се уважават възрастните хора и да им се прави място в трамвая, 100% от анкетираните ще отговорят положително. Което обаче няма да попречи на някого да влачи по земята някоя бабичка, ако с нещо не му е харесала. Нито ще попречи на десетина процента от населението да изберат същия този човек за народен представител.\r\n\t\r\n\tТъй че никога не бих си позволил да задам този въпрос, но се виждам принуден да го направя заради изявата на един български политик и евродепутат, който, без изобщо да се притеснява, си позволява да говори за и от името на \"нормалните българи\" и да обяснява какво харесват и какво не харесват те. Въпросният депутат е известен с това, че влезе в Европейския парламент като част от отдавна несъществуващата коалиция \"България без цензура\", финансирана обилно, по думите на прокуратурата, от източвана и впоследствие фалирана банка. Сега на тукашна почва вече е част от друга (патриотична) коалиция, която пък е част от управляващото мнозинство и от правителството. Освен това депутатът е известен с гневните си изказвания по \"циганските\" въпроси и с радикалните си предложения за тяхното решаване. А напоследък - и с подкрепата си за даване на повече простор за ски спорта в Пирин, изразена неотдавна с личното му присъствие в първата редица на съответното (контра)шествие в София.\r\n\tПовод за въпросната му изява стана посещението на германска евродепутатка, която подкрепя запазването на повече простор за дивата природа. Тази евродепутатка се прочу напоследък с това, че при изслушването на българския премиер в парламента в Страсбург го попита какво мисли за протестите в защита на природата в Пирин. После в София се включи в поредния такъв протест и изрази позицията си пред участниците в него. Което, впрочем, е не само нейно право като свободен гражданин в една (както се твърди) свободна страна от ЕС, но и част от служебните ѝ задължения - доколкото защитата на Пирин е проблем и на европейското право, чието спазване Европейският парламент (и всеки негов член, при това на цялата територия на Съюза) е призван да следи.\r\n\tТака евродепутатката си навлече гнева на българския си колега, чиято писмена позиция по въпроса започва така:  Тук няма да обсъждам качествата на министъра, нито ще се впускам в правните и екологически аспекти на темата за Пирин. Само ще отбележа, без да споделям винаги и за всичко аргументите на зелените, че често защитата на околната среда явно е последна грижа на министъра на околната среда. Но сега темата ни е друга.\n\n\r\n\t\r\n\tЛогиката на цитираното изречение недвусмислено сочи, че щом си позволява да говори от тяхно име, евродепутатът причислява и себе си (освен министъра) към \"нормалните българи\". А щом той е \"нормален българин\", от стила, езика и съдържанието на писмото му могат да се направят изводи за каква \"нормалност\" става дума.\r\n\tПърво, когато спориш за нещо, очевидно е \"нормално\" най-напред да разбъркаш съществото на спора с други теми и неусетно да го подмениш - примерно заместваш Пирин с бежанците, нелегалните имигранти и т.нар. \"ислямско нашествие\". После елиминираш аргументите на опонента си и се опитваш да го унижиш и компрометираш, като го атакуваш на лична основа и му пришиваш някой и друг гръмко звучащ етикет. В случая: \"крайнолеви зелени екстремисти\", \"крайнолява групировка\", \"десоциализирани анархисти\", \"революционери без кауза\". Освен това \"нормалният българин\" задължително трябва да повтаря (от доказателства няма нужда, а могат и да се измислят!), че несъгласните с него са \"платени\" (\"протестиращи на грантова издръжка\" с \"нечистоплътна мотивация\"). За разлика от него самия, който е напълно чистоплътно мотивиран (но очевидно е забравил с чии пари е влязъл в парламента, както и че заплатата му се плаща и от \"ненормалните българи\").\r\n\tВторо, когато става дума за непознати, чужди и различни от тях (включително за \"ненормалните българи\"), \"нормалните\" забравят какво е човещина и състрадание, стоварват колективно върху тях вината за всички злини и се втурват да ги мразят. За целта си измислят някаква конспиративна страхотия, като например т.нар. \"ислямско нашествие\". Някои \"нормални\" политици си изкарват хляба изцяло с това занимание.\r\n\tТрето, \"нормалният българин\" очевидно послъгва без да му мигне окото. Колкото по-невероятна, безсрамна и извратена е лъжата, толкова по-добре. Например: казваш за зелен евродепутат от Германия, че \"не е известно да е бранил немската природа така пламенно\" (както българската), надявайки се, че никой няма да провери. Това твърдение обаче е като детска игра в сравнение със следващото: \"Не е известно тази крайнолява групировка да е отрекла ислямисткия тероризъм. Напротив, наблюдава се странна симбиоза между \"екологични\" екстремисти от жълтопаветен тип и ислямски фундаменталисти\". От което вероятно трябва да се подразбира, че протестиращите в защита на природата подкрепят тероризма, следователно са виновни за неговите жертви, следователно и те са терористи…\r\n\t\r\n\tАко тръгнем да обобщаваме конкретните параметри на \"нормалността\", идентифицирани в написаното от евродепутата, трябва да кажем, че \"нормалният българин\" очевидно е доста скаран с фактите, логическото мислене, истината, доброто възпитание, морала, културата.\r\n\tДа, положително има българи, които в една или друга степен отговарят на тази характеристика. Но е спорно какъв е делът им. Едно обаче е сигурно: ако те определят бъдещето, България не я чака нищо добро.\r\n\tНакрая - някои вероятно ще попитат защо не казвам нищо за една позиция по същия повод, разпространена от другата патриотична партия в управляващата коалиция (и подписана от вицепремиер в правителството), в която посетилата България евродепутатка не само е наречена \"зелена джихадистка\", но и се призовава за нейното \"експулсиране с камионетка до Капъкуле\". Не казвам нищо за това \"произведение\" по две причини. Първо, всичко написано по-горе важи с пълна сила и за тази позиция. И второ, в сравнение с нея писмото на евродепутата изглежда едва ли не като джентълменска закачка - толкова отвратително е написаното, че не е удобно да се цитира. Наложи се дори правителството официално да се разграничи. Което е малко странно - как да се разграничиш от себе си?", "date": "2018.02.12", "title": "Това ли са \"нормалните българи\"?"}
{"url": "http://www.mediapool.bg/spetssadat-namali-garantsiyata-na-kmeta-na-septemvri-sas-120-000-lv-news275422.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпециализираният съд намали паричната гаранция на кмета на Септември Марин Рачев, който е обвиняем за умишлена безстопанственост и незигодни сделки.\r\n\tСпоред окончателното решение на магистратите обвиняемият трябва да внесе 130 000, вместо първоначално определените му от спецпрокуратурата 250 000 лв., зада остане на свобода.\r\n\tРачев бе арестуван при първата акция с участието на новата антикорупционна комисия, след което разследващите обявиха, че на практика той е сключвал договори със себе си, тъй като получили обществени поръчки фирми се управлявани от негови роднини, бивши съдружници или приятели.\r\n\tПри обиск в дома му в нощно шкафче бяха открити и справки на ДАНС, свързани с купуване на гласове на местните избори през 2015 г., коити бяха спечелени именно от Рачев, издигнат от ГЕРБ.\r\n\tНа 2 февруари той бе освободен от ареста срещу парична гаранция от 250 000 лв. Спецсъдът обаче намалява размера ѝ със 120 000 лв. По отношение на другия обвиняем – Станой Милов, подчинен на Рачев в общината, магистратите определят гаранция от 10 000 лв.\n\n\r\n\tДвете гаранции трябва да бъдат внесени в спецсъда в 10-дневен срок от уведомяването на обвиняемите за определението на магистратите. В противен случай двамата отново трябва да бъдат задържани.", "date": "2018.02.12", "title": "Спецсъдът намали гаранцията на кмета на Септември със 120 000 лв."}
{"url": "http://www.mediapool.bg/izdirvan-za-vrazka-s-islyamska-darzhava-marokanets-e-zadarzhan-na-granitsata-news275423.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМароканец, издирван в родината си за връзка с терористичната организация \"Ислямска държава\", е бил задържан при опит да влезе в България от Турция, съобщи бТВ.\r\n\tСпоред първоначалната информация мъжът с инициали Н.З. е опитал да премине през страната ни с фалшива френска лична карта.\r\n\tЗа него в Интерпол има данни, че е работил в принадлежащата към \"Ислямска държава\" служба \"Механизация към Главна дирекция – Военни лагери\" в Сирия.\r\n\tПредполага се, че във връзка с тази своя дейност задържаният се е придвижвал в Сирия, носейки колан с експлозиви, ръчни гранати, огнестрелно оръжие и боеприпаси.\r\n\tПредстои мароканецът да бъде изправен пред Окръжния съд в Хасково, за да бъде определена постоянната му мярка за неотклонение.", "date": "2018.02.12", "title": "Издирван за връзка с \"Ислямска държава\" мароканец е задържан на границата"}
{"url": "http://www.mediapool.bg/ne-e-imalo-vzriv-na-borda-na-padnaliya-ruski-samolet-news275414.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСледователи са установили, че не е имало разрушения на борда на разбилия се в Подмосковието пътнически самолет Ан-148, взривът е станал при удара на машината в земята, съобщи в понеделник официалният представител на Следствения комитет на Руската Федерация Светлана Петренко.\r\n\tПолетът изчезна от радарите на московското летище Домодедово две минути след излитането си за уралския град Орск. При инцидента в неделя следобед загинаха всички 71 души на борда, сред които шестчленен екипаж. По предварителни данни сред загиналите пасажери са над 30 жители на Оренбургска област, където понеделник е ден на траур, 11 са жителите на Москва, трима петербургци и по един жител на Норилск и Владивосток. Трима чужденци също са сред загиналите – граждани на Азербайджан, Казахстан и Швейцария.Продължава работата на мястото на инцидента – събирането на отломките на машината и доказателствени материали за разследването, както и на телата на загиналите, които са разпръснати върху 300 хил. кв. метра площ недалеч от Москва, каза Игор Кутровски, първи заместник началник на Националния център за кризисни ситуации на Министерството на извънредните ситуации.\r\n\t\r\n\tДействията на местопроизшествието ще продължат поне още седмица, допълни руският транспортен министър Максим Соколов.\r\n\tХиляда души и повече от двеста машини продължават да работят на местопроизшествието, което е разделено на отделни внимателно проучвани парцели. Издирването и събирането на отломките и телата на жертвите се затруднява от обилния снеговалеж.\n\n\r\n\t\r\n\t\"Установено е, че в момента на падането си въздушният съд е бил цял, не е имало пожар. Взривът е станал след удара му със земята\", каза Петренко, цитирана от ТАСС.\r\n\tВ понеделник обаче бе публикуван запис от охранителна камера, показваща част от случилото се, предаде Ройтерс. На него се вижда нещо, което прилича на голяма огнена топка, прекосяваща небето.\r\n\tВ ранния следобед в понеделник бе открита и втората черна кутия на самолета - с разговорите между пилотите. И двата уреда са силно повредени, но експертите смятат, че ще успеят да разчетат както техническите данни за всичко случило се с машината по време на полета, така и речевия запис.\r\n\t\r\n\tЗасега разследването работи по три основни версии – човешка грешка, техническа повреда и лошо време. При излитането на самолета температурата е била минус 5 градуса и валял сняг, но не е бил силен с ветрове. Единствено хипотезата за атентат не се разглежда.\r\n\tНеофициалните медийни информации, появили се още в неделя, за недобра поддръжка на седемгодишната машина не са потвърдени досега от органите.\r\n\tОткрити са роднините на всички 71 загинали и им се оказва всестранна помощ. В Москва и Орск, за където е летял самолетът, са подготвени хотели, които да приемат роднините, с които работят 29 психолози на Министерството на извънредните ситуации. Предстои и събирането на ДНК-проби от семействата на загиналите за идентифициране на телата.", "date": "2018.02.12", "title": "Не е имало взрив на борда на падналия руски самолет"}
{"url": "http://www.mediapool.bg/karakachanov-zashtitava-politsaite-ot-tsiganite-i-pravozashtitnitsite-news275425.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВицепремиерът по сигурността Красимир Каракачанов поиска \"суров отговор\" на сблъсъците между роми и полицаи в Ихтиман миналата седмица., заявява Каракачанов в понеделник.\r\n\tВ официално разпространената позиция той атакува неправителствени организации, които работят с малцинствата.\r\n\t, посочва военният министър.\r\n\t\r\n\tМиналата седмица се стигна до ескалация на напрежението между ромите и полицията в Ихтиман. Издирван шофьор на \"Мерцедес\" успя да избяга от полицията, след като съседите му от ромската махала нападнаха униформените, дошли на адреса, за да го задържат. Последва мащабната акция, по време на която почина възрастен мъж, но според разследващите това нямало връзка с действията на униформените.\n\n\r\n\t, посочва Каракачанов.\r\n\tТой допълва, че\r\n\t, заявява Каракачанов.\r\n\tТой припомня и идентичен случай в село Каменар от август миналата година, когато след изнасилване на жена в центъра на Варна, полицията направи рутинна проверка, а циганите се оплакаха, че са били бити без никакви доказателства.\r\n\t\", допълва той.\r\n\tПо думите му още са пресни случаите на пребити и нападнати с ножове и мачете горски служители в с. Баня и с. Струпец. А това само два от десетките подобни \"инциденти\", завършва той.\r\n\tОпазването на обществения ред в ромските махали е в ресора на Каракачанов като вицепремиер и основна тема от популисткия арсенал на партията му ВМРО. В последните месеци Каракачанов в публичните си изяви е по активен по въпроси като ромската престъпност и Истанбулската конвенция отколкото по проблемите на армията.", "date": "2018.02.12", "title": "Каракачанов защитава полицаите от циганите и правозащитниците"}
{"url": "http://www.mediapool.bg/i-radev-potvardi-che-bulgaria-shte-uchastva-v-iranskiya-transporten-koridor-news275426.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария ще се включи в иранската инициатива за мултимодален транспортен коридор \"Персийски залив – Черно море\", потвърди по време на официалното си посещение в Армения президентът Румен Радев.\r\n\t\"С президента на Армения се обединихме около позицията, че нашите две страни имат стратегическо положение и ние трябва да го оползотворим. Затова ще работим отговорно за реализация на мултимодалния транспортен коридор \"Персийски залив - Черно море\", който ще даде възможност да се възползваме от задълбочаването на политическите ни отношения\", каза държавният глава на пресконференция със своя арменски колега Серж Саркисян в Ереван.\r\n\tТранспортният коридор \"Персийски залив – Черно море\" е иранска инициатива, която трябва да свърже четири държави – Иран, Армения, Грузия и България. При посещението си в Техеран още през лятото на 2016 г. премиерът Бойко Борисов според чужди медии е обявил, че България ще се включи в инициативата чрез пристанищата си във Варна и Бургас.\r\n\tВ Армения Румен Радев добави, че приветства идеята на арменския си колега да бъде организирана среща на транспортните министри от всички държави, които са заинтересовани от транспортния проект. В момента се нуждаем преди всичко от свързаност - транспортна, енергийна, дигитална, за да можем да разгърнем потенциала на нашите икономики, заяви българският държавен глава.\r\n\tТой посочи, че целта на посещението му не е само да се интензифицират контактите на високо политическо ниво, които са предпоставка за взаимодействие и развитие във всички области от взаимен интерес. Целта е да имаме конкретен напредък в редица области, затова в делегацията ми са включени не само представители на президентската администрация, но и на българското правителство, на парламента, на българския бизнес, посочи Радев.\n\n\r\n\t\"Нашите народи очакват много по-тясно и резултатно сътрудничество. Ние им го дължим и затова сме тук заедно днес - да продължаваме да го развиваме\", заяви Румен Радев.\r\n\tС президента Саркисян двамата са обсъдили двустранните отношения и са изразили задоволство от стабилното състояние на търговския обмен в последните 10 години, но по думите на Радев обемът на двустранната търговия не ги задоволява. Смятаме, че можем да постигнем много по-големи обеми и да разширим сферата на нашето търговско-икономическо сътрудничество, каза президентът.\r\n\tСпоред арменския президент трябва да се работи за сътрудничество в областта на земеделието и туризма, както и в други области. Саркисян отбеляза, че нараства и интересът от страна на български предприемачи към възможности в Армения.\r\n\tПо думите на Румен Радев вече има договорка през юли в Бургас да се състои голям бизнес форум с представители на двете страни. В рамките на визитата ще бъде подписан меморандум за разбирателство между работодателските организации на двете страни, каза Радев.\r\n\tТой определи отношенията между България и Армения като не просто традиционно добри, а преди всичко приятелски, защото между двата народа има дълбоки исторически и културни връзки, взаимна симпатия и уважение от сходната историческа съдба.\r\n\tДържавните глави са обсъдили също сътрудничеството в сферата на сигурността. Президентът е отправил покана за по-широко арменско участие в учения на НАТО на българска територията, както и в обмен за военно обучение.\r\n\tВ отговор на въпрос за проблема с Нагорни Карабах и българската позиция, президентът Серж Саркисян каза, че е изразил благодарността си към президента Радев за балансираната позиция на България, която по думите му винаги е била за мирно разрешаване на конфликта. България има категорична и ясна позиция относно конфликта в Нагорни Карабах. Той може да бъде разрешен само чрез мирни преговори, с посредничеството на Минската група и съпредседателите Русия, Франция и САЩ, със съдействието на ЕС, и много важно - чрез активния диалог между държавните глави на Армения и Азербайджан, посочи Румен Радев. Такава по думите му е и общата позиция на ЕС и България като председател на Съвета на ЕС ще съдейства тя да бъде реализирана.\r\n\tСерж Саркисян коментира, че конфликтът може да намери своето разрешение само при положение, че Азербайджан изостави своите \"нереалистични очаквания\" за резултатите от преговорите.\r\n\t\"Приветстваме подписаното споразумение за всеобхватно и засилено партньорство между Армения и ЕС, защото то дава условия да имаме много по-лесен и интензивен обмен между икономиките ни и във всички сфери\", посочи още Румен Радев.\r\n\tПосещението на Радев в Армения ще продължи и утре. По време на визитата се очакваше да бъдат подписани редица двустранни споразумения - за взаимна защита и обмен на класифицирана информация, програма за сътрудничество в областта на културата за периода 2017-2019 г., спогодба за регулиране на трудовата миграция, споразумение за сътрудничество в областта на информационните технологии и съобщенията.\r\n\tВ Ереван Румен Радев ще бъде гост на 131-во основно училище \"Пейо Яворов\". Той ще открие кабинет за интерактивно обучение и ще участва в представянето на книга, посветена на големия български поет Пейо Яворов. Очаква се Радев да посети Центъра за креативни технологии \"Тумо\" в арменската столица.\r\n\tВ официалната делегация на българския държавен глава участват министърът на труда и социалната политика Бисер Петков, народни представители, както и представители на деловите среди.\r\n\tАрменският президент е приел покана да посети България.", "date": "2018.02.12", "title": "И Радев потвърди, че България ще участва в иранския транспортен коридор"}
{"url": "http://www.mediapool.bg/pretupanoto-osvobozhdavane-na-pazara-na-tok-sazdava-problemi-news275427.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИнститутът за пазарна икономика предупреди, че приетото в края на 2017 г. набързо и без дискусия с бизнеса задължително излизане на всички електроцентрали над 5 МВ на борсата за ток може да е добро намерение, но създава повече проблеми, отколкото да решава такива. Това е един от  на въпросната законова поправка и последвалите я скоростни промени в правилата за борсова търговия с електроенергия.\r\n\tСпоред ИПИ направените от ГЕРБ поправки не отговарят на пазарната логика и на възможностите на Българската независима енергийна борса (БНЕБ) да управлява достатъчно добре търговските сделки и риска пред тях. Така се подкопава доверието в пълната либерализация на този вид търговия и в намеренията на властта наистина да изкорени порочните сегашни практики на свободния пазар.\r\n\tАнализът припомня, че основният мотив за принудителното извеждане на всички производители на ток на специализираната борса от 1 януари 2018 г. бе .\r\n\tАвторите на анализа допускат, че управляващите са били форсирани за поправките заради отпадането на един от сериозните търговци на ток на свободния пазар - \"Фючър енерджи\", който бе принуден да спре работа, тъй като не успяваше да се сдобие със свободна енергия. Това се случи след като по неофициален път стана ясно, че компанията е избрана заедно с индийски инвеститор за купувач на електроразпределителната мрежа на ЧЕЗ в Западна България. Като цяло в периода май-декември 2017 г. са отстранени още пет координатора на стандартни балансиращи групи, а други три компании са се оттеглили, посочват от ИПИ.\r\n\t\n\n\r\n\tПрактиката сочи, че станалото предпочитано от ГЕРБ прокарване на промени в даден закон чрез поправки на преходни и заключителни разпоредби на друг закон, без консултации с бизнеса и оценка на въздействието на корекциите, постига различен от планирания ефект и не се изпълняват поставените цели. Така обикновено се влиза в спирала от нови и нови поправки, отбелязва докладът.\r\n\tПример за недомислен нежелан негативен ефекти върху пазарните участници от извършените промени е липсата на регламент, който да урежда какво се случва със сключените преди влизането в сила на новите изисквания фючърсни сделки на борсата за ток за физическа доставка на енергия през 2018 г., припомня ИПИ. Бизнесът, който от два месеца се оплаква от драстично поскъпване на тока на свободния пазар, обвинява именно тези търговски споразумения за недостига на енергия и високите цени.\r\n\tНабързо въведеното задължение за излизане на всички електроцентрали на борсата предизвика още по-светкавично приемане на промени в правилата за борсовата търговия – отново с кратък срок за обществено обсъждане, което повишава риска от допускане на грешки., пише в анализа.\r\n\t\r\n\tВ него се обръща внимание, че след две години работа на борсата за ток у нас продължават да се пренебрегват добрите европейски и световни практики за въвеждане на клирингова къща, която да е централен контрагент по сделките и да допринесе за по-доброто управление на риска, а оттам и за по-гладката и ефективна работа на борсата. За такава от самото начало настояват и борсовите играчи, но БНЕБ само преди дни за пореден път повтори тезата си, че няма нужда от клирингова къща. До промяната на правилата за борсова търговия реално операторът бе гарант за сделките, но вече не е страна по тях, а техният обем ще се удвои през 2018 г. спрямо предходната година само заради хвърлянето на всички производители на ток на свободния пазар. Отделно от 1 юли 2018 г. управляващите се канят  и възобновяемите енергийни източници, заводските централи и топлофикациите, произвеждащи едновременно топлинна и електрическа енергия.\r\n\tАвторите на анализа критикуват ГЕРБ, че ако действителната им цел е изкореняването на нерегламентираните търговски практики и повишаването на доверието в свободния пазар, не би трябвало по този прибързан и лекомислен начин да променят основно работата на свободния пазар на ток със създаването на една-две нови алинеи. Това съответно предполага оценка на въздействието от тях, консултации със заинтересованите страни и предвиждане на необходимо време за всякакви други промени в подзаконови нормативни документи, посочват от ИПИ.\r\n\t, пише още в доклада.\r\n\tОт Института за пазарна икономика разкритикуваха властта, че няма дългосрочна визия за функционирането на енергетиката.", "date": "2018.02.12", "title": "Претупаното освобождаване на пазара на ток създава проблеми"}
{"url": "http://www.mediapool.bg/pier-moskovisi-bankovata-taina-v-evropa-veche-ne-sashtestvuva-news275428.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският комисар по икономическите и валутните въпроси Пиер Московиси заяви днес, че в Европа вече не съществува банкова тайна.\r\n\t \r\n\tС банковата тайна в Европа е свършено, каза Московиси днес в ефира на телевизия \"Франс 2\".\r\n\t \r\n\tАко някои има сметка в Швейцария благодарение на обмена на информация ние веднага ще разберем, подчерта еврокомисарят.\r\n\t \r\n\tТой отбеляза, че банкова тайна няма от момента на подписване на конвенцията между ЕС и Швейцария, Лихтенщайн, Сан Марино, Андора и Монако.\r\n\tМного се гордея с това, каза той.\r\n\t \r\n\tПрез 2013 година бе утвърден мандатът на Еврокомисията за водене на преговори за обмен на банкова информация със страни извън ЕС - Швейцария, Лихтенщайн, Сан Марино, Андора и Монако - с цел борба срещу неплащането на данъци. Две години след това е подписано споразумение за автоматичен обмен на банкова информация с Швейцария, което влезе в сила от 2018 година.\r\n\t \n\n\r\n\tПрез декември миналата година финансовите министри на ЕС одобриха черен списък, включващ 17 страни, които не сътрудничат в борбата с данъчните измами.\r\n\t \r\n\tНа 23 януари Евросъюзът извади 8 държави от списъка, след като изразиха готовност да поемат задължение да изменят данъчните си правила.\r\n\t \r\n\tОще 47 страни и територии бяха включени в т.нар. сив списък, като сред тях са Турция, Швейцария, Лихтенщайн, Сърбия и Черна гора, Македония, Албания, Босна и Херцеговина. Тези страни и територии обещават да изкоренят офшорните практики в законодателството си и да осигурят финансова и данъчна прозрачност.\r\n\t \r\n\tМосковиси днес предложи санкции срещу деветте страни от черния списък и поиска прозрачност при ангажиментите, поети от страните от сивия списък, предаде Франс прес.", "date": "2018.02.12", "title": "Пиер Московиси: Банковата тайна в Европа вече не съществува"}
{"url": "http://www.mediapool.bg/politikata-na-tramp-na-energiyna-dominatsiya-izpravya-vashington-sreshtu-moskva-news275429.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтремежът на САЩ да увеличат износа на енергия в чужбина не само е движен от икономически мотиви, но и се вписва в геополитическото противопоставяне с Русия.\r\n\tПрез юли миналата година президентът на САЩ Доналд Тръмп застана във Варшава до полския си колега Анджей Дуда и обеща да помогне за премахване на зависимостта на страната му от вноса на енергоизточници от Русия. Той предложи американско гориво като алтернатива, \"така че да не може никога да бъдете държани за заложници от един-единствен доставчик\".\r\n\t \r\n\tТръмп засегна темата за отдавнашните безпокойства в Европа за способността на Русия да спира доставките на природен газ - нещо, което тя е правила при спорове за цените в миналото. Американски конгресмени казват, че руското влияние заради енергията се е оказвало ефикасно за заглушаване на критиките заради нейните нарушения на човешките права, анексирането на Крим и нахлуването в Източна Украйна, за което Кремъл отрича.\r\n\t \r\n\tШест месеца след посещението на Тръмп Полша сключи договори за внос на американски втечнен природен газ, суров петрол и въглища и съобщи, че няма да продължи сделка за доставка на газ с руската държавна компания Газпром, когато тя изтече през 2022 година, слагайки край на едни специални и трудни отношения, датиращи от 1944 година.\r\n\t \r\n\tТози епизод е пример за една ключова цел на дневния ред на Тръмп за \"енергийна доминация\" - използване на нарастващия износ на енергоизточници за засилване на геополитическото влияние на Вашингтон.\r\n\t \r\n\tТази политика има също за цел да подпомогне вътрешното производство чрез смекчаване на екологичните регулации и разширяване на проучванията във федерални територии, но тези усилия засега нямат кой знае какъв ефект.\r\n\t \n\n\r\n\tТръмп въпреки всичко наследи един преживяващ бум петролен и газов сектор, който осигури на неговата администрация по-голямо влияние на международните енергийни пазари, отколкото онова, на което Белият дом се радваше през последните десетилетия. Добивът на петрол в САЩ се увеличи до над 10 милиона барела дневно за първи път от 1970 г. благодарение на подобрените технологии. Производството на природен газ също нарасна чувствително и САЩ се превърнаха в най-големия производител на \"синьо гориво\" в света.\r\n\t \r\n\tМеждувременно премахването през 2015 г. на 40-годишната забрана за износ на суров петрол - закон, одобрен от контролирания от републиканците Конгрес и подписан от тогавашния президент Барак Обама - направи стратегическите доставки в чужбина възможни. Разрешаването на износа на американски втечнен природен газ също даде тласък на сектора.\r\n\t \r\n\tОстава да видим колко успешно ще изиграе администрацията на Тръмп силната си ръка. Сред препятствията са екологичната опозиция срещу нови петролопроводи и други енергийни проекти у дома, конкуренцията на други големи износители в чужбина и потенциални търговски спорове.\r\n\t \r\n\tПървите сигнали са обещаващи. Литва, Украйна, Китай, Япония, Южна Корея и Виетнам са сред над 30-те страни, които сключиха през последните две години със САЩ сделки за доставки, много от които за първи път.Да се купува по-малко петрол от ОПЕК и да се продава повече на Китай \r\n\tДжон Маккарик, заместник помощник-държавният секретар за енергийните ресурси, каза, че неговите служители са помогнали за прокарването на пътя за някои споразумения за доставка на енергоизточници, като са се срещнали с представители на компании и правителства в Европа и Азия, за да представят стратегическата стойност на американската енергия.\r\n\t \r\n\t\"Ние се опитваме да изравним правилата\", като осигурим на съюзниците ни възможност да диверсифицират доставките си на енергия, обясни той.\r\n\t \r\n\tТова, според него, може да намали влиянието на \"фактори, които изкривяват пазара\", включително Русия и ОПЕК.\r\n\t \r\n\tАдминистрацията на Тръмп също се надява да използва износа на енергоизточници, за да намали зейналия търговски дефицит с партньори, по-конкретно с Китай, който миналата година е имал излишък от 347 милиарда долара в стокообмена със САЩ.\r\n\t \r\n\tКитай се превърна в основен потребител на втечнен природен газ и втори купувач след Канада на суров петрол от САЩ. Китайската държавна петролна компания подписа през ноември предварително споразумение за инвестиране на 43 милиарда долара в съоръжение за износ на втечнен природен газ от Аляска, което може да се конкурира с руския експортен терминал Ямал в Арктика.\r\n\t \r\n\t\"Да има сътрудничество, а не хващане за гушите - това наистина е положително\", заяви Даниъл Йерджин, енергиен историк и вицепрезидент на IHS Markit.\r\n\t \r\n\tИзносът на американски въглища за Азия също се увеличи през последните месеци, в момент, когато изпитващите затруднения миннодобивни компании от САЩ търсят алтернативи на слабия вътрешен пазар.\r\n\t \r\n\tДокато американският износ нараства стремително, вносът се свива - нещо, което намалява икономическата и политическата зависимост от страни производители в Близкия изток и на други места.\r\n\t \r\n\tОт 2005 г. нетният внос на петрол в САЩ се е понижил рязко до 4 милиона барела дневно от 12,5 милиона, като делът на вноса от ОПЕК е паднал до около една трета от повече от половината.\r\n\t \r\n\tЗабраната върху износа на американски петрол, която бе отменена, бе наложена през период, когато е имало опасения от недостиг на гориво, след като арабските членове на ОПЕК наложиха ембарго на САЩ като ответна мярка за тяхната подкрепа за израелската армия.Събуждането на мечката\r\n\tВ Стратегия за национална сигурност на Тръмп, представена през декември, се посочва, че една от целите на политиката на \"енергийна доминация\" е да \"помогне на нашите съюзници и партньори да станат по-устойчиви срещу онези, които използват енергията за принуда\".\r\n\t \r\n\tБившата съветска република Литва получи първата си доставка на американски втечнен природен газ през август - събитие, което литовският министър на външните работи нарече \"решаващо важно за целия регион\".\r\n\t \r\n\tАдминистрацията на Тръмп също така помогна за договарянето през юли между Украйна и американската миннодобивна компания Xcoal Energy на продажбата на около 700 000 тона въглища и осигури стотици милиони долари под формата на финансиране и застраховане за газови проекти и вятърни турбини там.\r\n\t \r\n\tУкрайна понасяше през годините главния удар от почти пълния монопол на Русия върху снабдяването на Европа с газ. Руската държавна енергийна компания Газпром прекъсна доставките за Украйна, и оттам за Западна Европа, по време на спорове за цените посред зима и наложи забрана на своите клиенти да препродават газ на други страни.\r\n\t \r\n\tКремъл и Газпром твърдят, че тези спорове са движени от търговски, а не от политически мотиви. Вицепрезидентът на Газпром Александър Медведев омаловажи влиянието на американските енергийни доставки в региона.\r\n\t \r\n\t\"Бих сравнил износа от Газпром на газ за Европа с чаша чай, а американския - с няколко капки коняк или уиски, добавени в тази чаша\", каза той пред инвеститори в Лондон в четвъртък. \"Усеща се малко аромат, но вкусът не се променя особено.\"\r\n\t \r\n\tРусия се стреми да укрепи бизнес връзките си в Западна Европа с предложен газопровод под Балтийско море до Германия - \"Северен поток 2\". Държавният секретар на САЩ Рекс Тилърсън каза във Варшава на 27 януари, че Вашингтон гледа на този проект като на заплаха за енергийната сигурност на Европа.\r\n\t \r\n\tРусия може да разполага с достатъчно свободен капацитет, за да заплаши американските добивни компании с ценова война, ако политиката на САЩ я разтревожи твърде много, коментират анализатори.\r\n\t \r\n\t\"Русия може да покаже на света колко енергия може да произвежда просто във вреда ... на конкурентните американски производители на петрол и газ\", заяви Ейми Майърс Джафи, старши сътрудник в Съвета за външни отношения.\r\n\t \r\n\tЦенови войни в миналото със страните от ОПЕК предизвикаха фалити в САЩ, включително през 2014 година, когато Саудитска Арабия \"развъртя кранчето\". ОПЕК обаче в крайна сметка се смили, на фона на срива на цените на петрола, като намали добива и постла пътя за възстановяване в САЩ.\r\n\t \r\n\tДори ако САЩ имат проблеми със завоюването на пазарен дял в конкуренция с по-евтиния, доставян по тръбопроводи руски газ, наличието на алтернатива ще неутрализира влиянието на евентуално ново спиране на доставките от Русия и съответно ще намали възможностите й да налага дългосрочни ограничителни договори на нейните клиенти, обясняват анализатори.\r\n\t \r\n\t\"Най-големият принос на Америка ще бъде промяната на начина, по който се прави газовият бизнес, а не спечелването на специален пазарен дял\", каза Агня Григат от мозъчния тръст Атлантически съвет.\r\n\t \r\n\tДжон Маккарик от Държавния департамент не се съгласи с мнението на някои анализатори, че усилията на САЩ да увеличат износа си в чужбина може да разгневят Русия.\r\n\t \r\n\t\"Руснаците трябва да разберат, че те се конкурират на пазар\", заяви той. \"Наистина това е просто конкуренция, а не геополитическа заплаха.\"", "date": "2018.02.12", "title": "Политиката на Тръмп на \"енергийна доминация\" изправя Вашингтон срещу Москва"}
{"url": "http://www.mediapool.bg/grigor-dimitrov-veche-e-peti-v-sveta-news275430.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-добрият български тенисист Григор Димитров падна с една позиция в световната разнглиста на ATP.\r\n\tТой вече заема петото място с 4425 точки, след като бе изпреварен от руснака с германски паспорт Александър Зверев, който има 4450 точки.\r\n\tКакто е известно, заради контузия в рамото Димитров се отказа да защитава миналогодишната си титла от турнира в София.\r\n\tРазмяната на позициите на българина и Зверев е единствената промяна в Топ 10. Тази седмица Димитров ще играе на турнира от категорията ATP 500 в Ротердам, където миналата година достигна до 1/4-финалите.\r\n\tЛидер в класацията на ATP все още е испанецът Рафаел Надал с 9760 точки пред швейцареца Роджър Федерер с 9605 точки и Марин Чилич от Хърватия, който има 4960 точки.\n\n\r\n\tСлед Григор Димитров в Топ 10 се нареждат австриецът Доминик Тийм с 4060 точки, белгиецът Давид Гофен с 3400 точки, американецът Джак Сок с 2880 точки, Хуан Мартин Дел Потро от Аржентина с 2815 точки и испанецът Пабло Карено Буста, който има 2705 точки.", "date": "2018.02.12", "title": "Григор Димитров вече е пети в света"}
{"url": "http://www.mediapool.bg/severna-koreya-se-ochertava-kato-nositel-na-diplomaticheskoto-zlato-na-olimpiadata-news275431.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСеверна Корея се очертава като ранен фаворит за спечелване на един от най-важните медали на Зимните олимпийски игри - дипломатическото злато.\r\n\t \r\n\tТова е оценката на бивш южнокорейски заместник-министър и политически експерти, които казват, че Северът използва игрите, за да забие клин между Южна Корея и нейния съюзник САЩ и евентуално да смекчи натиска върху своята осакатена от санкции държава.\r\n\t \r\n\tСамо месец след като севернокорейският лидер Ким Чен-ун изненада света и каза, че страната му е готова да участва в игрите, южнокорейският президент Мун Дже-ин отложи военни учения, приветства сестрата на Ким на олимпиадата в Пьончан и даде условно съгласие за двустранна среща на върха в Севера.\r\n\t \r\n\t\"Очевидно изглежда, че Северна Корея печели златото\", каза Ким Сун-хан, който беше заместник-министър на външните работи на Южна Корея през 2012-2013 г., а сега преподава в Корейския университет в Сеул.\r\n\t \r\n\t\"Нейната делегация и спортисти получават цялото внимание, а сестрата на Ким Чен-ун показва елегантни усмивки пред южнокорейската публика и света. Дори за миг тя изглежда нормална държава.\"\r\n\t \n\n\r\n\tВицепрезидентът на САЩ Майк Пенс, който в петък присъства на церемонията по откриването наред със севернокорейците, каза, че САЩ, Южна Корея и Япония не са променили позицията си за нуждата от изолиране на Северна Корея. Той каза, че Северът използва игрите за груба пропаганда.\r\n\r\n\tИменно Пенс обаче се оказа една от най-изолираните фигури на събитието. Той остана седнал, когато общият корейски отбор излезе на стадиона, за разлика от Мун, който се изправи наред с по-малката сестра на Ким Чен-ун - Ким Йо-чен - и ръкопляска.Кошмар за Япония?\r\n\tТоплите жестове между Севера и Юга не само предизвикаха приказки за раздор между Сеул и Вашингтон, но бяха в контраст с хладната среща между Южна Корея и Япония, която е съюзник в оглавяваните от САЩ усилия за натиск върху Северна Корея да спре своята ядрена програма.\r\n\t \r\n\tЯпонският министър-председател Шиндзо Абе, който изглежда, че на моменти се чувстваше неудобно по време на церемонията по откриването, раздразни своите домакини, като каза на южнокорейския лидер, че съвместните военни учения на Южна Корея и САЩ би трябвало да бъдат възобновени веднага след игрите.\r\n\t \r\n\tЗа да подготви почвата за участието на Севера в Пьончан, Южна Корея отложи за след олимпиадата годишните учения със силите на САЩ, които обикновено се провеждат между февруари и март.\r\n\t \r\n\t\"Сега не е време за отлагане на военните учения на САЩ и Южна Корея. Важно е маневрите да се осъществят по план\", каза Абе според президентския Син дом на Юга. Мун отговори, че не е било уместно Абе да повдига въпроса, който той определи като вътрешна работа.\r\n\t \r\n\tЯпония не участва във военните учения, но е в обсега на севернокорейските ракети и силно разчита на американските войски и тяхната готовност да се справят със заплахата.\r\n\t \r\n\t\"Това развитие можеше да се очаква, но за Япония то е кошмарен сценарий\", каза преподавателят по международна политика в университета \"Такушоку\" в Токио Такаши Каваками. \"Северна Корея умело забива клин между САЩ, Япония и Южна Корея.\"\r\n\t \r\n\tВисш японски служител по отбраната каза, че предприетите във връзка с игрите усилия за спечелване на благосклонно отношение от Северна Корея могат \"просто да са начин за печелене на време\", докато тя завърши своето разработване на ядрени и балистични ракети.\r\n\t \r\n\tАмериканският президент Доналд Тръмп заяви в интервю за Ройтерс през януари, че Северна Корея е близо до потенциал за изстрелване на ракета с ядрен заряд до САЩ, и се зарече да предотврати това.Болезнени санкции?\r\n\tСеверна Корея е подложена от ООН на тежки санкции, които първоначално бяха насочени към спиране на разпространението на оръжия и ядрени и ракетни технологии, но станаха по-всеобхватни, след като тя ускори ракетните изпитания.\r\n\t \r\n\tСлед години на неефективно прилагане тези санкции може най-сетне да са започнали да оказват въздействие, което според японски правителствен служител и експерти помага да се обясни защо Ким Чен-ун се е съгласил да изпрати национален отбор и сестра си на олимпиадата.\r\n\t \r\n\tЧуждестранен представител, живеещ в севернокорейската столица Пхенян, заяви за Ройтерс, че през последните месеци е виждал по-малко хора в ресторантите и луксозни стоки в магазините.\r\n\t \r\n\tЦените на горивата се покачват, а в околностите на столицата се виждат повече камиони на дървесен газ от съветската епоха, каза представителят, пожелал анонимност. Морските храни, които някога бяха основен елемент в севернокорейския износ, сега са по-широкоразпространени у дома, след като санкциите на ООН забраниха този износ през август.\r\n\t \r\n\tКогато ферибот, превозващ севернокорейци за игрите, акостира в Южна Корея миналата седмица, Северът поиска от своите домакини горивото, необходимо за връщане, каза министерството на националното обединение в Сеул. После Северът оттегли своето искане, след като поиска повече гориво, отколкото Сеул беше готов да предостави, добави служител в Сеул.\r\n\t \r\n\tВ Пьончан обаче двете Кореи избегнаха да говорят за санкции и вместо това се радваха на олимпийската добра воля, която беше най-очевидна в събота вечерта, когато на леда излезе съвместен корейски женски отбор по хокей на лед.\r\n\t \r\n\tТова вдъхнови американски член на Международния олимпийски комитет да призове отборът, който включваше 12 севернокорейски играчи, да бъде предложен за Нобеловата награда за мир.\r\n\t \r\n\tВ Пхенян вестникът на властта в Северна Корея \"Нодон синмун\" също така съобщи за сърдечната атмосфера на игрите, като публикува снимки, показващи как церемониалният й държавен глава и Мун вдигат тост с чаши и как лидерът на Юга също така се ръкува с телегеничната Ким Йо-чен.\r\n\t \r\n\t\"Хората, с които говорих в Пхенян, наистина бяха развълнувани от съвместния отбор\", каза Майкъл Спейвър от организацията \"Пекту калчъръл иксчейндж\", която заведе група туристи в Пхенян миналата седмица. \"Те усетиха, че това леко успокои напрегнатата обстановка на полуострова.\"", "date": "2018.02.12", "title": "Северна Корея се очертава като носител на дипломатическото злато на олимпиадата"}
{"url": "http://www.mediapool.bg/ek-si-zatvori-ochite-za-iztsepkite-na-valeri-simeonov-news275432.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФактът, че правителството на Бойко Борисов се разграничи от бруталните нападки на един от вицепремиерите си и неговата партия срещу евродепутата от \"Зелените\" Ска Келер, бил достатъчен, за да се смята случаят за приключен. Това обясни в понеделник говорител на Европейската комисия, цитиран от БТА, по повод скандала с  на Валери Симеонов и партията му НФСБ към германската представителка в Европейския парламент.\r\n\tПредседателят на Европейската комисия Жан-Клод Юнкер е разговарял със Ска Келер и с българските власти във връзка с изявлението на НФСБ, каза говорител на ЕК в понеделник.\r\n\t\"Последва съобщение до медиите от Министерския съвет, което според нас изясни нещата. Затова за нас случаят е приключен - съобщението разграничи правителството от позицията на вицепремиера Валери Симеонов\", добави говорителят.\r\n\tМиналата седмица Келер бе на посещение в София и освен че подкрепи протестите срещу строителството в Пирин, разкритикува липсата на ефективна борба с .\r\n\tИзявите й разгневиха Валери Симеонов и партията му НФСБ, която изля кофи помия срещу Ска Келер в позиция озаглавена \"Да намажем ските на Ска Келер\". Тя бе наречена \"нагла и самонадеяна особа\", \"покрила се с позорна слава зелена активистка\", а в допълнение НФСБ поиска МВнР да я обяви за персона нон грата и тя да бъде експулсирана.\n\n\r\n\tКелер от своя страна отвърна, че \"никога не е получавала нещо подобно , нито в рамките на Европейския съюз, нито извън границите му\".\r\n\tВ отговор правителството стигна до абсурдното решение да се разграничи от самото себе си, тъй като НФСБ (част от \"Обединени патриоти\") участва в правителството, чийто вицепремиер е Валери Симеонов.\r\n\t\"Това не е позиция на българското правителство. Правителството на Република България винаги е отворено към критики и зачита правото на свободно изразяване на лично мнение в рамките на закона. В българското общество също се е наложила свобода на словото, гарантирана и с Конституцията\", пише в съобщението на Министерския съвет.\r\n\t\r\n\tНяколко представители на Европейския парламент казаха, че случаят с Келер може да опетни имиджа на България, която в момента е ротационен председател на ЕС, съобщи изданието Politico.eu\r\n\tБългарският фонд за жените също съобщи за са силен европейски отзвук и протест на жените в интернет срещу декларацията на Валери Симеонов.\r\n\tДекларацията на Валери Симеонов предизвика реакция от женски организации, които разшифроваха посланията му към жената евродепутат и с конотация за насилие и сексизъм, съобщиха от неправителствената организация.\r\n\tОбезпокояващо е, че декларацията има подтекст към физическо и сексуално насилие. Въпреки уж простата игра на думи с \"да намажем ските на Ска Келер“ в израза се крие заплахата от физическо насилие, посочват от Българския фонд за жените (БФЖ).\r\n\tОсвен това, не е случайност, че Валери Симеонов предлага Келер да бъде експулсирана до Капъкуле. Този град е расистка метафора, внушение и препратка към историята на България, когато \"турчинът“ е символ на изнасилвач и насилник“, пишат от организацията и дават пример за реакция.", "date": "2018.02.12", "title": "ЕК си затвори очите за изцепките на Валери Симеонов"}
{"url": "http://www.mediapool.bg/zaetostta-v-es-prodalzhava-da-se-uvelichava-sochi-doklad-na-ek-news275433.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПодкрепена от траен икономически растеж, заетостта в ЕС е продължила да нараства по-силно от очакваното през третото тримесечие на 2017 година, а безработицата е спаднала още повече. Това сочи най-новият тримесечен преглед на заетостта и социалното развитие в Европа, представен от Европейската комисия.\r\n\t \r\n\tЗаетостта в ЕС е нараснала с 1,7 на сто спрямо година по-рано. Това означава, че още 4 милиона души (2,7 милиона от тях - в еврозоната) са започнали работа. Постоянните работни места и заетостта на пълно работно време са допринесли най-много за това увеличение.\r\n\t \r\n\tМежду третото тримесечие на 2016 г. и 2017 г. броят на наетите на работа с постоянни договори е нараснал с 2,8 милиона души. Това увеличение е три пъти по-голямо от увеличението на броя на временните договори (900 000). Броят на работещите на пълно работно време е нараснал с около 3 милиона души до 181 милиона души, а броят на работещите на непълно работно време се е увеличил с около 300 000 - до 42,7 милиона души.\r\n\t \r\n\tРавнището на заетост във възрастовата група 20-64 години в ЕС се увеличава постоянно през последните три години, като през третото тримесечие на 2017 г. е било най-високото досега - 72,3 на сто.\r\n\t \n\n\r\n\tВъпреки това се запазват големи различия между отделните държави в ЕС. Равнищата на заетост са от 58 на сто в Гърция до 82 на сто в Швеция. Докладът показва, че безработицата в ЕС се движи трайно към равнищата отпреди кризата. Броят на безработните е намалял с около 8,6 милиона души в сравнение с върховите стойности на безработицата през април 2013 година, като е останал под 18 милиона души през декември 2017 година. Това е най-ниското равнище от ноември 2008 година.\r\n\t \r\n\tДруги данни за трудовия пазар в тримесечния преглед също потвърждават подобряването на състоянието на икономиката на ЕС.\r\n\t \r\n\tПроизводителността на труда в ЕС се е повишила с 0,8 на сто спрямо третото тримесечие на 2016 година. Досега най-голямо увеличение е отчетено в Латвия, Литва, Полша и Румъния (3 на сто или повече на годишна основа).\r\n\t \r\n\tФинансовото положение на домакинствата в ЕС е продължило да се подобрява, като скоростта на нарастване е била около 1,5 на сто на годишна основа. Основната причина за това е било увеличението на доходите от труд. В почти всички държави в ЕС през годината до първата половина на 2017 г. е наблюдавано продължаващо нарастване на доходите на домакинствата.\r\n\t \r\n\tВъпреки това в някои държави, особено в Хърватия, Гърция, Италия, Португалия и Испания, както и в Холандия, брутният разполагаем доход на домакинствата все още е бил под равнищата от 2008 година.\r\n\t \r\n\tТърсенето и недостигът на работна ръка са продължили да се повишават. Делът на свободните работни места в ЕС е достигнал 2 на сто през третото тримесечие на 2017 година.\r\n\t \r\n\tДелът на свободните работни места е бил по-висок в областта на услугите, отколкото в промишлеността и строителството. Недостигът на работна ръка се е увеличил, а наемането на работа се е повишило с 3,7 на сто през годината до второто тримесечие на 2017 година.\r\n\t \r\n\tРавнището на напускане на работа е спаднало под равнищата отпреди кризата, а броят на намерилите работа е продължил да нараства ускорено, като е доближил предкризисните си стойности.", "date": "2018.02.12", "title": "Заетостта в ЕС продължава да се увеличава, сочи доклад на ЕК"}
{"url": "http://www.mediapool.bg/gradskite-sadii-ne-podkrepyat-svetlin-mihailov-za-nov-upravlenski-mandat-news275452.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСкандално известният бивш председател на Софийския градски съд (СГС) Светлин Михайлов очаквано не получи в понеделник подкрепата на мнозинството от колегите му за нов управленски мандат.\r\n\tГражданският съдия Евгени Георгиев събра 44 гласа срещу 25 за Михайлов по време на Общото събрание на градските съдии, на което бяха изслушани двамата кандидати за ключовия пост. От общо присъствалите 98 магистрати правото си на глас са упражнили 88, като 13 не са подкрепили никого от кандидатите, а шестима са гласували и за Георгиев, и за Михайлов, научи Mediapool.\r\n\tДвамата кандидат-председатели на СГС се самономинираха за участие в надпреварата, чийто изход остана отворен, след като двете основни фаворитки на съдиите за поста отказаха да участват. Първо това направи Десислава Попколева, която пое временното управление на съда след изненадващата оставка на предишния му ръководител Калоян Топалов. Тя обаче категорично отказа да се кандидатира за титулярен председател.\r\n\tВпоследствие Общото събрание на СГС номинира с огромно мнозинство съдия Величка Цанова, която обаче се отказа от конкурса по лични причини в средата на ноември м.г. Така конкуренти за поста останаха само Евгени Георгиев и Светлин Михайлов, който ръководеше съда между 2004 и 2009 г.\r\n\tЛипсата на подкрепа сред съдиите за канидатурата на Михайлов пролича още при гласуването на Общото събрание за временен ръководител след оставката на Топалов. Тогава бившият председател на градския съд получи едва 5 гласа.\r\n\tПодкрепяният от мнозинството градски съдии Евгени Георгиев правораздава в Гражданското отделение на СГС. Той бе зам.-председател на съда по времето на неговия временен ръководител Владимир Йорданов, който пое поста след напускането на Владимира Янева, която получи условна присъда за незаконно разрешените от нея специални разузнавателни средства (СРС) по разработката на ДАНС \"Червей\".\r\n\tСветлин Михайлов пък е съдията, който навремето разреши СРС-тата по друга скандална разработка на службата - \"Галерия\". По нея подслушвани се оказаха редица политици и журналисти. Освен това в съдийската гилдия неофициално се говореше, че Михайлов се радва на благоразположението на ДПС, докато беше председател на съда.\n\n\r\n\tНай-шумните скандали с него  бяха свързани с отказаната изборна регистрация на СДС, както и със съмнително звучащите политически мотиви по решението около регистрацията на ръководството на главното мюфтийство, при която имаше сблъсък между привърженици и противници на Ахмед Доган.\r\n\tПрез 2005 г. се оказа, че съдията ползва откраднат в Германия джип BMW X5, който бе конфискуван у нас и предоставен от финансовото министерство на Софийския градски съд. След като германски медии разкриха, че лично Михайлов се вози в откраднатия луксозен автомобил, той отказа да го ползва.", "date": "2018.02.12", "title": "Градските съдии не подкрепят Светлин Михайлов за нов управленски мандат"}
{"url": "http://www.mediapool.bg/tsentralniyat-depozitar-izvarshva-setalment-na-sdelki-s-dtsk-news275453.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЦентралният депозитар вече извършва сетълмент на сделки с държавни ценни книжа (ДЦК). Това стана възможно, след като се изгради връзка между този орган и Държавния депозитар на ценни книжа в Българска народна банка (БНБ).\r\n\tВече ще могат да се финализират и сделки с ДЦК, които са сключени на регулиран пазар между членове на Централен депозитар, които не участват в Държавния депозитар.\r\n\tТова съобщиха от институцията, която поддържа централизиран регистър на финансовите инструменти, отразява сделките с безналични финансови инструменти, клиринг, сетълмент, както и процеса по заемане на финансови инструменти.\r\n\tДо момента търговията с ДЦК се извършваше на фондовата борса, а приключването на сделките ставаше само в Държавния депозитар на ценни книжа в БНБ.\r\n\t\"Вече всички могат да участват пълноценно на пазара на ДЦК и това е резултат от съвместните усилия на екипите на Централен депозитар и БНБ. Работихме изключително интензивно с колегите от централната банка и завършихме успешно няколко стратегически проекта с тях. Убедени сме, че те ще дадат сериозен тласък на развитието на капиталовия пазар в страната ни\", каза Васил Големански, изпълнителен директор на Централен депозитар.\n\n\r\n\tНовата връзка между Централен депозитар и Държавния депозитар на ценни книжа в БНБ позволява на инвестиционните посредници също и да съхраняват ДЦК по подсметки на крайни клиенти в Централен депозитар.\r\n\tТърговията с емисии ДЦК на фондовата борса започна през ноември миналата година. Тогава с идеята да изградят стабилен пазар на държавни ценни книжа с траен интерес на инвеститорите към него, Централният депозитар и БФБ-София решиха да не начисляват такси към свои членове за търговия с този вид инструменти, ако и те съответно не таксуват своите клиенти.\r\n\t15 инвестиционни посредника и банки се присъединиха към инициативата и няма да начисляват допълнителни такси на клиентите си при търговия с ДЦК.\r\n\tИнициативата е отворена и всеки от останалите членове на Централен депозитар и БФБ-София може да се присъедини към нея до 30 септември 2018 г.\r\n\tВ резултат на друг съвместен проект с БНБ Централният депозитар ще прави плащанията по корпоративни действия в лева по-бързо и по-евтино за своите клиенти.\r\n\tПрехвърлянията на парични средства по корпоративни действия ще се извършват чрез оперираната от БНБ Система за брутен сетълмент в реално време (RINGS) и ще са по всички стандарти, практики и изисквания- възможно най-рано в деня на плащане.\r\n\tТака крайният клиент ще разполага възможно най-рано със средствата. Това се отнася до плащанията в лева на: лихви и/или главници по облигационни емисии; дивиденти; суми от продажба на права и ликвидационни дялове по емисии акции в лева и плащания, и по корпоративни действия с левови емисии ДЦК.", "date": "2018.02.12", "title": "Централният депозитар извършва сетълмент на сделки с ДЦК"}
{"url": "http://www.mediapool.bg/za-mesets-sa-globeni-150-nezakonni-taksita-na-letishte-sofiya-news275454.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБлизо 150 акта за незаконен превоз на пътници в района на летище \"София\" са съставени от началото на годината. Това съобщиха от Изпълнителна агенция \"Автомобилна администрация\", която е предприела проверките заедно с МВР. Общо са направени 830 съвместни проверки.\r\n\tЕдин шофьор е превозвал пътници срещу заплащане без да има лиценз за таксиметрова дейност. Наложена му е принудителна административна мярка и е образувано досъдебно производство срещу него, се казва в съобщението.\r\n\tВ пет от проверените коли са открити т.нар. \"помпи\" - устройства, с които се манпулират данните от таксиметровите апарати. В резултат сметките на клиентите растат нагоре.\r\n\tДве таксита са спрени временно от движение заради технически неизправности.\r\n\tДругите най-често срещани нарушения при проверките са били управление с изтекло наказателно постановление или без удостоверение за водач на лек таксиметров автомобил.\n\n\r\n\tНякои шофьори не са има удостоверение за психологическа годност, а на други са били непопълнени пътните книжки.\r\n\tИмало е и случаи, при които шофьори са управлявали таксиметровите автомобили без да са ползвали задължителната седмична почивка, се казва в съобщението.", "date": "2018.02.12", "title": "За месец са глобени 150 незаконни таксита на летище \"София\""}
{"url": "http://www.mediapool.bg/pochina-kinorezhisyorkata-irina-aktasheva-news275455.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 86-годишна възраст е починала известната българска кинорежисьоркaта Ирина Акташева, предаде БНТ.\r\n\tТя стои зад едни от най-емблематичните български филми, сред които са \"Лавина\", \"Само ти, сърце\",\"Смърт няма\", \"Като песен\" и забраненият от тоталитарната власт \"Понеделник сутрин\".\r\n\tОсвен като една от първите жени в режисьорската професия Ирина Акташева ще остане в историята на българското кино и като актриса, и сценаристка.\r\n\tПрез 2007 г. тя и съпругът й Христо Писков, с когото работеха в творчески тандем, получиха наградата за цялостен принос в българското кино. Писков се спомина през 2009 г.\r\n\tИрина Акташева е родена на 6 октомври 1931 г. в Йолатан, Туркменистан, тогава в състава на СССР. Завършва актьорско майсторство при Сергей Герасимов и Тамара Макарова във ВГИК Москва през 1953 г. Там среща Христо Писков и остава с него до края на дните му в житейски и творчески тандем.\r\n\tПоклонението ще се състои на 14 февруари от 13.30 ч. на Централните софийски гробища.", "date": "2018.02.12", "title": "Почина кинорежисьорката Ирина Акташева"}
{"url": "http://www.mediapool.bg/biznesat-ostava-gotov-za-protest-zaradi-tsenite-na-elenergiyata-news275456.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНационално представените работодателски организации остават готови за протест срещу драстично поскъпналия ток за бизнеса и дадоха срок на правителството до 21 февруари да започне поетапното изпълнение на набелязаните преди седмица мерки за енергийни реформи. Ако това не се случи, искането за оставка на енергийния министър Теменужка Петкова, което бе оттеглено от бизнес формациите в замяна на обещания за промени, отново ще е на дневен ред.\r\n\tТова съобщиха от Асоциацията на индустриалния капитал в България в понеделник, когато е имало заседание на нейното ръководство по различни въпроси. В нейно становище, изпратено до медиите, се посочва, че сред най-спешните мерки за нормализирането на пазара на електроенергия у нас са санкционирането на нелоялните търговски практики, както и прекратяването или предоговарянето на дългосрочните договори за изкупуване на тока от т.нар. американски централи.\r\n\tНеобходимо е също спешно излизане на борсата на ВЕИ, когенерации и обезпечаване на доплащанията чрез договори за разлики, както и подходящи продукти, които да се търгуват на борсата, припомниха от бизнес организациите  на среща при премиера Бойко Борисов бъдещи законови поправки.\r\n\tАко поетапното изпълнение на тези мерки не започне до идната сряда, работодателските организации ще подновят искането си за оставка на енергийната министърка, която веднъж , че не може да се справи с проблемите в енергетиката. Работодателите заявяват готовност за провеждане на първоначално насрочения за 28 февруари протест срещу повишението на цената на електроенергията в края на месеца.\r\n\tНа заседанието е била приета и позиция относно дефиницията за малки и средни предприятия, определена от ЕС и възприета в Закона за малки и средни предприятия у нас. От АИКБ предлагат да се предприемат мерки за актуализиране на прага, както и да се даде възможност компаниите сами да избират по кои два от трите количествени изисквания - среден брой служители, нетен оборот или обща сума на баланса, да се определят като малки предприятия.", "date": "2018.02.12", "title": "Бизнесът остава готов за протест заради цените на еленергията"}
{"url": "http://www.mediapool.bg/ukraina-deportira-mihail-saakashvili-v-polsha-news275438.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУкраинските власти депортираха в понеделник лидера на \"Движение на новите сили\" и бивш президент на Грузия Михаил Саакашвили в Полша, предаде Ройтерс, позовавайки се на Службата за граничен контрол.\r\n\t\"Това лице се намираше на територията на Украйна незаконно и затова в съответствие с всички юридически процедури той беше върнат в страната, от която е пристигнал в нарушение на държавното законодателство\", заяви говорител на ведомството.\r\n\tПо информация на Интерфакс Саакашвили е излетял за Полша с чартърен самолет около 16.00 часа местно време.\r\n\tНяколко часа по-рано говорителката му Татяна Баграновска съобщи, че опозиционерът е бил отведен с бял бус в неизвестна посока от неизвестни маскирани мъже, облечени в камуфлажни униформи. Саакашвили е бил атакуван, докато бил в ресторант \"Сулунги\", намиращ се близо до офиса на партията му.\r\n\tПо-рано в понеделник опозиционният лидер трябваше да се яви на разпит в украинската прокуратура във връзка с проверка срещу него. Той обаче не се отзова на призовката в 12.00 часа местно време, тъй като смята действията на разследващите за незаконни.\n\n\r\n\tМиналата седмица самият Саакашвили съобщи в интервю за грузинската телевизия \"Рустави-2\", че имиграционните власти в Украйна са решили той да бъде екстрадиран в Полша.\r\n\tМеждувременно украинският министър на правосъдието Павло Петренко заяви, че няма никакви юридически пречки Саакашвили да бъде екстрадиран и в Грузия, където е издирван. Няколко дни по-рано Киевският съд отхвърли жалба на Саакашвили срещу решение на по-долна инстанция, с което му се отказва статут на бежанец или на лице, нуждещо се от допълнителна защита.", "date": "2018.02.12", "title": "Украйна депортира Михаил Саакашвили в Полша"}
{"url": "http://www.mediapool.bg/gazprom-shte-reorganizira-eksportniya-si-biznes-news275458.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският газов монополист \"Газпром\" е решил да реорганизира структурата на експортния си бизнес като създаде интегрирано международно подразделение, което ще отговаря за доставките на природен газ, маркетинга и търговията извън Русия, съобщи компанията на сайта си.\r\n\tНовата структура ще се създава в продължение на две години. Първият етап предвижда сливане и оптимизация на дейността и активите на компании, които са част от групата \"Газпром Германия\". Акционер в нея е дружеството \"Газпром Експорт\", сто процента собственост на \"Газпром\". Германската група на руския монополист притежава изцяло или частично редица фирми, които се грижат за доставките на синьо гориво в повече от 20 страни в Европа, Азия и Северна Америка.\r\n\tВъв втория етап от промяната \"Газпром Германия\" ще бъде оперативно прехвърлена към своята майка \"Газпром експорт\" и ще бъде създадено Интегрирано международно подразделение по маркетинг.\r\n\tТАСС припомня, че \"Газпром\" още от 2010 г. започна работа по реформи, засягащи износа на природен газ. Тогава зам.-шефът на концерна Александър Медведев обясни, че целта е да се намалят максимално разходите по веригата за реализация на природния газ на външните пазари и в резултат да се увеличат доходите от експортната и маркетингова дейност зад граница.\r\n\t\"Газпром\" планираше също така създаването на газов хъб в Санкт Петербург след пускането в експлоатация на газопровода \"Северен поток\", заради което и в града бе преместена централата на \"Газпром Експорт\".", "date": "2018.02.12", "title": "\"Газпром\" ще реорганизира експортния си бизнес"}
{"url": "http://www.mediapool.bg/valeri-simeonov-razmaha-prast-na-bnt-za-film-za-vazroditelniya-protses-news275459.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо БНТ гърми и трещи заради  Емил Кошлуков среден пръст в ефир, но според вицепремиера Валери Симеонов не това е проблем на обществената телевизия. В понеделник той си позволи да размаха пръст на БНТ заради това, че продължава да излъчва игралния филм от 2005 \"Откраднати очи\", разказващ любовна история между туркиня и българин - герои и жертви на т.нар. \"възродителен процес\".\r\n\tСпоред Симеонов филмът изкривява истината за \"възродителния процес\" (процесът на насилственото преименуване на българските турци по време на комунизма бел.ред.) и \"прави откровено пропагандни внушения, като при това си служи с директни фалшификации\".\r\n\tФилмът на режисьора Радослав Спасов е по идея на журналистката Нери Терзиева и е излъчван многократно в българския ефир. Той е спечелил и много награди от български и чужди фестивали.\r\n\tВалери Симеонов и партията му \"Национален фронт за спасение на България\" (НФСБ) настояват ръководството на телевизията \"да спре разпространяването на нечистоплътни пропагандни клишета\".\r\n\tЗабележително е, че той не реагира на скандала с неприличния жест на Кошлуков в петъчното му предаване, докато негов гост беше представителят на природозащитниците Борислав Сандов, който е против застрояването на Пирин. Същия ден Валери Симеонов  евродепутатката от \"Зелените\" Ска Келер, която подкрепи протестите.\n\n\r\n\t, която е подписана от Валери Симеонов, Данчо Хаджиев, Валентин Касабов и Борис Ячев:\r\n\t\"ПП \"Национален фронт за спасение на България“ остро възразява срещу поредното излъчване на филма \"Откраднати очи“ по канала \"БНТ-Уорлд-Ливе“ (?!) в неделя вечер – най-гледаното вечерно време.\r\n\tФилмът третира един сложен, противоречив и болезнен период от близката ни история, който още не е получил адекватна историческа оценка – а именно т.нар. \"възродителен процес“. \"Откраднати очи\" предизвика остри и противоречиви реакции още с появата си на екран, защото под формата на \"художествено произведение\" прави откровено пропагандни внушения, като при това си служи с директни фалшификации.\r\n\tТрагедията с малката Тюркян се използва за груба \"художествена\" лъжа – че невръстни дечица и бебета са били мачкани и газени с тежки бронирани машини, а не от тълпата, при протестите на български мюсюлмани срещу преименуването им. Тази лъжа бе изфабрикувана от медийната машина на анти-български сили. Нейното внушаване чрез филм постига само едно – разделение и страх в нашето общество, недоверие между българи християни, българи мюсюлмани и турскоезичните наши съотечественици.\r\n\tЗатова, питаме ръководството на БНТ: За кого бе предназначено това ново излъчване на филма? За българите в чужбина, за българските граждани в страната ни? Кой има полза не от обективно изследване на случилото се, а от \"творческо внушаване\" на лъжи и манипулации, водещи само до разпалването на омраза, освен ДПС и ДОСТ?\r\n\tНФСБ припомня, че БНТ е българска обществена телевизия, финансирана с парите на българските данъкоплатци, а не от пропагандните централи на анти-български политически партии и организации! И призовава да се спре разпространяването на нечистоплътни пропагандни клишета на последните! Поне докато историците не постигнат консенсус по спорния период от края на 1980-те години.\r\n\tВ противен случай, препоръчваме в програмата на \"БНТ-Уорлд-Ливе\" (?!) да се включи и македонския филм \"Трето полувреме“ за кръвожадните \"бугари“, както и художествено четене на \"Митът Батак\" на Улф Брумбауер и Мартина Балева.\"", "date": "2018.02.12", "title": "Валери Симеонов размаха пръст на БНТ за филм за \"възродителния процес\""}
