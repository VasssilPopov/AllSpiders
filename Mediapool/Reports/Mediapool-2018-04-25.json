{"url": "http://www.mediapool.bg/nyu-imidzh-stana-medien-sadruzhnik-na-peevski-news278383.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПоловината от групата \"Телеграф Медиа\", издаваща вестниците \"Телеграф“, \"Монитор“, \"Политика“ и \"Меридиан мач“ и акционер в регионалната медия \"Борба“ е продадена от досегашния си собственик депутата от ДПС Делян Пеевски на фирмата, притежаваща киноцентъра \"Бояна\" – \"Ню Имидж България\", която на свой ред се притежава от американската \"Ню Имидж\" на Дейвид Варод. Това съобщиха в съвместно изявление купувачът и фирмата \"Интръст“ ЕАД, която е еднолично притежание на Делян Пеевски.\r\n\tСпоред запознати съдружието между Пеевски и \"Ню Имидж България\", което се обявява в деня, в който \"репортери без граници\" обяви,че страната ни вече е последна и на Балканите по медийна свобода, има няколко измерения. Чрез сделката си с американската компания на Дейвид Варод Пеевски санира имиджа си на медиен издател, което би му дало допълнителен аргумент срещу обвиненията за непрозрачност на медийната му собственост. Самата \"Ню Имидж\" пък ще се легитимира като медийна компания. В медийните среди смятат, че сделката е подготовка за придобиването на телевизията бТВ от бъдещото дружество, което ще поеме собствеността на \"Телеграф Медиа\".\r\n\tДвете компании са сключили в сряда предварителен договор за половината от капитала на \"Телеграф Медиа“. Не се посочва цена на сделката, която подлежи на одобрение от Комисията за защита на конкуренцията.\r\n\tКупувачът има опит в киноиндустрията, но не и в медиите и засега не е ясно каква е крайната цел на покупко-продажбата.\r\n\tПредвижда се \"Ню Имидж България“ да създаде специално за целта на сделката ново дъщерно дружество, което да придобие дяловото участие.\r\n\t\"Ню Имидж България“ ЕАД е част от американската компания \"Ню Имидж\", чиято дейност е производство на филми, собственик e на филмовото студио \"Ню Бояна Филм“ и е добре позната в България. Посредством сделката страните желаят да развият дейността на печатните медии, като ще работят съвместно за създаване на високи журналистическите стандарти и утвърждаването на медийния плурализъм“, пише в съобщението.\r\n\t\"Ню Имидж България\" влезе на българския пазар през 2005 г., когато приватизира киноцентъра в Бояна в оспорвана сделка.\r\n\tРазделянето на Пеевски с част от медийния му бизнес идва на фона поредния срив на България в класацията за медийна свобода на \"Репортери без граници\", в която вече заема 111-та позиция и е последна не само в ЕС, но и на Балканите.  \r\n\tВ доклада на организацията се посочва, че в страната ни \"корупцията и тайното сговаряне между медиите, политиците и олигарските е широко разпространен\".\r\n\t\"Най-видимото проявление на това ненормално положение е Делян Пеевски, бивш шеф на българска разузнавателна агенция и собственик на \"Нова българска медийна група\". Неговата група има шест вестника и контролира близо 80% от разпространението на печата. Отпускането на европейски фондове от правителството при пълна липса на прозрачност практически ги подкупва, за да не бъдат критични към правителство в своите публикации или за да се въздържат от покриване на проблематични истории. Заплахите и атаките срещу журналисти зачестяват през последните месеци. Може да е опасно да си журналист в България\", посочват още от \"Репортери без граници\".\r\n\tГрупата на Пеевски, издаваща едни от най-тиражните вестници в страната, завършва 2016 г. със загуба от 142 хил. лв., според публикувания в Търговския регистър финансов отчет. Това е намаление на отрицателния резултат от 961 хил. лв., натрупан през предходната година.\r\n\tТепърва може да се очаква да стане ясна истинската цел на сделката между Пеевки и фирмата на Варод, който дълги години бе шеф на \"Ню Бояна филм\", но се оттегли от оперативното управление.\r\n\tПовече от десет години Варод се бори за данъчни облекчения за кинобизнеса си у нас, а управляващите от ГЕРБ периодично му обещават такива. Първо през 2010 г. беше съобщено, че министерствата на икономиката и на културата , който обаче така и не видя бял свят. Пет години по-късно Варод получи  и от втория кабинет на Бойко Борисов, което отново не беше изпълнено.\r\n\t70-годишният Варод стъпва в България през 1995 г., а първият филм, който реализира тук, е \"Мостът на драконите\". През 2006 г. за над 12.2 млн. лв.\r\n\tФилмовият продуцент казва, че е инвестирал над 50 млн. долара в ремонта на изоставените съоръжения, включително на находки от средновековни и съвременни оръжия, както и на огромен макет на древен римски град извън киностудията.\r\n\tЕфектът е реализирани около 200 продукции у нас с участието на световни звезди. Дейвид Варод е човекът, довел в България Вал Килмър, Дарил Хана, Силвестър Сталоун, Брус Уилис, Арнолд Шварценегер, Жан Клод Ван Дам, Долф Лундгрен, Джейсън Стейтъм и Чък Норис. Заснел е филмите - \"Мините на цар Соломон\", \"Непобедимите\", \"Конан варварина\", \"Рамбо\", \"Кодът\" и много други.\r\n\tРазочарован през 2014 г. пред \"Ню Йорк Таймс\" Дейвид Варод казва, че . Пред американския вестник той се оплаква от българското правителство, включително от бюрокрацията, която, по думите му затруднява изкарването на визи за пристигащи актьори и екипи при над тримесечен престой.\r\n\tВарод е работил с фалиралата КТБ, като компанията му е имала няколко милиона долара депозити в трезора, затворен през 2014 г. Не е ясно какво се е случило с тези средства на Варод и дали той ги е загубил.\r\n\tПрез 2015 г. Дейвид Варод обявява намеренията си да прави филмов център в Димитровград на съвместна пресконференция с кмета на града Иво Димов. Амбицията му беше да направи комплекс в пъти по-мащабен от столичния \"Ню Бояна филм\", според информации в местни медии. Мечтите му обаче към момента все още не са реализирани. http://www.dgpazar.eu/index.php?page=News&id=17536\r\n\tЗа 2016 г. \"Ню Бояна филм\" АД, която в момента се управлява от Ярив Лернер, декларира близо 51 млн. лв. приходи от оперативна дейност. Чиста печалба на дружеството възлиза на 1.6 млн лв., като за компанията работят 333- ма души, показва справка в Търговския регистър.", "date": "2018.04.25", "title": "\"Ню Имидж\" стана медиен съдружник на Пеевски"}
{"url": "http://www.mediapool.bg/grigor-dimitrov-zapochna-s-barza-pobeda-v-barselona-news278363.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГригор Димитров започна с бърза и убедителна победа участието си в турнира от серията АТП 500 в Барселона – 2:0 (6:2; 6:1) срещу 70-ия в световната ранглиста французин Жил Симон само за час и 22 минути.\r\n\t \r\n\tДимитров продължава да има отрицателен актив сроще този тенисист. Това е първата му победа на червени кортове и общо четвърта в девет изиграни между двамата мачове.\r\n\t \r\n\tВ третия кръг Димитров ще срещне тунизиеца Малек Джазири, който е 88-ми в света. През февруари българинът падна от Джазири на турнира в Дубай.\n\n\r\n\t \r\n\tПървият сет срещу Симон вървеше оспорвано в началото си, като дори в петия гейм Димитров изоставаше с 0:40. Той обаче успя да обърне гейма, след което да направи два пробива и да затвори сета – 6:2.\r\n\t \r\n\tСерията от поредно спечелени геймове (общо 7) продължи и в началото на втория сет до 3:0 за Димитров. Тя бе прекъсната от Симон за 1:3, но после последваха още 3 поредни гейма в полза на Димитров.", "date": "2018.04.25", "title": "Григор Димитров започна с бърза победа в Барселона"}
{"url": "http://www.mediapool.bg/pravitelstvoto-odobri-26-mln-lv-za-poddrazhka-na-mig-ovete-news278357.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДопълнителни разходи до 26 млн. лв. по бюджета на Министерството на отбраната за поддръжката на руските изтребители МиГ-29, одобри правителството на редовното си заседание в сряда.\r\n\tПарите са необходими за плащането по сключеното през март рамково споразумение с руската корпорация РСК \"МиГ“ за осигуряване на летателната годност на МиГ-овете.\r\n\tТо е на обща стойност до 82 млн.  лв. и сега правителството отпуска първата порция финансиране, което ще позволи на ВВС да изпълняват задълженията си по въздушната отбрана на страната и за прилагане на механизмите на колективната отбрана на НАТО и общата политика за сигурност и отбрана на Европейския съюз.\r\n\tДоговорът с РСК \"МиГ\" трябва да осигури поддръжката и евентуалните ремонти на всички 15 МиГ-а за следващите четири години.\r\n\tТвърденията на военното министерство са, че това няма да отмени или забави процедурата за придобиване на нов тип многоцелеви боен самолет, за която последните намерения бяха да се внесе за одобрение в парламента до края на април.\r\n\tДоговорът с руската корпорация бе оспорван от Атлантическия клуб. Според организацията, в която членуват десетки военни специалисти и други експерти, има конкретни текстове, които са в изгода на руснаците. На РСК \"МиГ\" на пример е оставено да определя какви ще са сроковете за изпълнение на дейностите по договорите, независимо от приоритетите на МО.\r\n\tСлед отпускането на сегашните до 26 млн. лв. отбранителното ведомство може да започне да сключва договори за конкретни дейности около поддръжката на самолетите, чиито цени вече са договорени.\r\n\tОсвен поддръжката и ремонтите, военният министър допусна възможност самолетите да бъдат дори модернизирани, но досега няма официална информация по този казус.\r\n\tАвиоексперти, сред които и президентът Румен Радев, оспориха мащаба на поръчката, като посочиха, че приоритетно трябва да се мисли за покупката на нова техника.", "date": "2018.04.25", "title": "Правителството одобри 26 млн. лв. за поддръжка на МиГ-овете"}
{"url": "http://www.mediapool.bg/tramp-i-makron-se-razbraha-da-rabotyat-za-novo-sporazumenie-s-iran-news278361.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПрезидентите на САЩ и Франция Доналд Тръмп и Еманюел Макрон призоваха за ново споразумение с по-строги мерки за сдържане амбициите на Иран. На общата си пресконференция след снощните им разговори двамата демонстрираха съгласие, но Тръмп се въздържа да се ангажира с оставане в сега действащата ядрена сделка, за което го призовават останалите страни, участвали в нейното сключване през 2015 година, предаде ройтерс.\r\n\t \r\n\tСъщевременно американският президент дори засили досегашните си критики към споразумението с Иран, като го определи като катастрофално, безумно и смехотворно.\r\n\t \r\n\t\"Нямаме същите отправни позиции по този въпрос и водихме много задълбочен разговор по темата\" на подписаното през 2015 г. споразумение, което цели да попречи на Иран да се сдобие с ядрено оръжие, каза Макрон на съвместната пресконференция. \"Затова бихме желали занапред да работим по ново споразумение с Иран\", добави той.\r\n\t \n\n\r\n\tТръмп от своя страна поиска ново споразумение \"със здрави основи\". \"Сегашното споразумение е с изгнили основи, това е лошо споразумение, лоша структура\", заяви Тръмп, който по-рано даде на европейските страни по споразумението (Франция, Великобритания и Германия) срок до 12 май да внесат по-твърди мерки в него. \"Ще видим какво ще стане след 12-и\", каза Тръмп.\r\n\t \r\n\t\"От няколко месеца казвам, че това споразумение не е достатъчно, но поне ни позволява до 2025 г. да контролираме ядрените дейности\" на Иран, заяви Макрон. Той изрази желание да се започне работа по ново споразумение \"в близките седмици и месеци\". \"Този път е единственият, който позволява стабилност. Франция не е наивна по отношение на Иран\", каза Макрон.\r\n\t \r\n\tСпоред френския президент трябва да се обхванат въпроси като блокиране на всякаква иранска ядрена дейност до 2025 г., прекратяване на иранската балистична ракетна дейност и намиране на политическо решение за сдържане на Иран в региона, предаде Ройтерс.\r\n\t \r\n\t\"Мисля, че водихме съдържателни обсъждания по Иран и с нетърпение очакваме да направим нещо. Можем поне да постигнем разбирателство помежду си много бързо. Мисля, че сме доста близо до такова разбирателство\", каза Тръмп след среща с Макрон в Белия дом.\r\n\tТръмп предупреди Иран да не изпълнява заплахите си, че ще възобнови ядрената си програма.\r\n\t \r\n\t\"Ако рестартират ядрената си програма, ще имат по-големи проблеми от когато и да било досега\", заяви Тръмп, без да обясни какво има предвид.\r\n\t \r\n\tСпоред Тръмп това споразумение е \"безумно и смехотворно\", защото не взема предвид балистичните ракети или намесата на Иран в конфликти като тези в Йемен и Сирия.\r\n\t \r\n\tФренският вестник \"Фигаро\" пише, че предвидената допълнителна спогодба, която ще позволи запазване на сключената през 2015 г. ядрена сделка, ще съдържа четири стълба: ядрената програма на Иран в краткосрочен план (регламентирана от настоящата ядрена сделка), в дългосрочен - балистичната програма на Иран и намесата му в регионалните конфликти. Двамата лидери се споразумяха да включат към този последен стълб изрично условие за уреждане на конфликта в Сирия, допълва вестникът.\r\n\t \r\n\tСирия\r\n\t \r\n\tТръмп заяви, че иска да изтегли американските войски от Сирия \"относително скоро\", но не и преди задачата им да е завършена, като добави, че преговорите по сирийската криза трябва да са част от едно по-обхватно иранско споразумение.\r\n\t \r\n\tДвамата с Макрон са се съгласили, че никой от тях не иска да дава на Иран допълнителни възможности за влияние в региона.\r\n\t \r\n\t\"Искаме да се приберем у дома. Ще се приберем у дома. Искаме обаче да оставим силен и траен отпечатък в региона и това беше много важна част от разговора ни\", каза Тръмп, който благодари на Макрон за участието на Франция в неотдавнашните западни удари по Сирия и в борбата с тероризма.\r\n\t \r\n\tМакрон, цитиран от Ройтерс, заяви, че не може да даде дата за края на военното участие на Франция в Сирия. Той заяви, че в близките седмици и месеци ще направи оценка какво трябва да се направи по сирийския въпрос. По думите му дипломатическата цел в Сирия е да се гарантира, че сирийците ще могат да живеят в мир. Макрон каза, че първата цел на намесата в Сирия е да се завърши работата по разгромяването на \"Ислямска държава\" и други радикални групировки.\r\n\t \r\n\tОсвен военната намеса обаче трябва да се намери политическо решение на кризата в Сирия, а за тази цел трябва да се изготвят редица споразумения, които да гарантират, че Сирия ще остане суверенна страна, каза Макрон.\r\n\t \r\n\t\"Похарчихме 7 трилиона долара за Близкия изток и не получихме нищо или даже по-малко от нищо. САЩ повече няма да плащат\", каза Тръмп и призова арабските страни от региона съществено да увеличат финансовия си принос за стабилизирането на Сирия, след като там бъде победена ИД. \"В Близкия изток има много богати страни и те трябва да увеличат съществено приноса си, за да не се възползва Иран и нашите усилия против ИД. Те трябва да увеличат финансовия си принос, не малко, а колосално\", заяви Тръмп.\r\n\t \r\n\tСеверна Корея\r\n\t \r\n\tТръмп призова Северна Корея да премахне целия си ядрен арсенал и изрази убеденост, че предстоящата му среща на върха с лидера на КНДР Ким Чен-ун ще е успешна, предаде Франс прес.\r\n\t \r\n\t\"Мисля, че ще бъде много положителна. Започнах един процес и отначало всички решиха, че подхождам неправилно. В същото време обаче от 25 години се водят преговори и нищо не стана, а сега стават много неща. Този въпрос отдавна трябваше да е решен от други американски президенти и други лидери на други страни. Ние напредваме съвсем добре. Организират се срещи и искам да видя премахване на ядреното оръжие в Северна Корея\", каза Тръмп.\r\n\t \r\n\tПо думите му севернокорейският лидер Ким Чен-ун е проявил много достойно поведение и предстоящата среща на върха между двамата ще е нещо прекрасно за целия свят. \"Беше ни казано, че те биха искали срещата да се състои възможно най-скоро. Водим много добри разговори. Ким Чен-ун е много открит и според мен много достоен, съдейки по всичко\", каза Тръмп.\r\n\t \r\n\tТърговията\r\n\t \r\n\tМакрон изрази доверие в доброто бъдеще на търговските отношения на Франция със САЩ и заяви, че е хубаво, когато съюзници работят заедно. Той заяви, че търговията между двете страни е балансирана и каза, че всички страни трябва да следват правилата на Световната търговска организация.\r\n\t \r\n\tВ присъствието на френския си гост Тръмп обаче открито съжали, че му се налага да преговаря с ЕС по икономическите въпроси.\r\n\t \r\n\t\"Въпросът за търговския обмен с Франция е сложен, защото го има Европейският съюз. Бих предпочел да преговарям само с Франция\", каза Тръмп. \"ЕС е много суров с нас. Имат митнически бариери, които са недопустими\", заяви президентът на САЩ.\r\n\t \r\n\tОт думите му не се разбра как гледа на европейските призиви да не се въвежда 25 процента мито върху вносната европейска стомана.\r\n\t \r\n\tДоналд Тръмп заяви, че САЩ вероятно ще постигнат търговско споразумение с Китай и че представители на двете страни ще започнат преговори след няколко дни. \"Китай подхожда много сериозно и ние също. Има много добър шанс да постигнем споразумение\", каза Тръмп.\r\n\t \r\n\tНа границата с интимното\r\n\t \r\n\tВизитата на френския президент е първото държавно посещение на чуждестранен лидер в САЩ от встъпването в длъжност на Доналд Тръмп. Въпреки разногласията им по множество въпроси Макрон прави всичко възможно за създаване на тесни отношения с президента на САЩ, отбелязва АФП.\r\n\t \r\n\t\"Той ще е велик президент за Франция, предричам го\", каза Тръмп за Макрон преди двамата да влязат в Овалния кабинет и добави, че френският президент \"се справя чудесно\".\r\n\t \r\n\tКогато президентът Доналд Тръмп посрещна френския си колега Еманюел Макрон в Белия дом, езикът на телата им стигна далеч отвъд уважителните ръкостискания между двама световни лидери и бе на границата с интимното, пише американският в. \"Ню Йорк таймс\".\r\n\t \r\n\tДвамата демонстрират съвършено разбирателство, а на четири очи работят по изглаждане на различията. Човек ще каже, че никакво разногласие не може да развали прочувственото приятелство между Тръмп и Макрон. Те се прегръщат, потупват се по гърбовете, държат се за ръка и за пръв път американският президент разцелува свой колега, пише френският в. \"Фигаро\".\r\n\t \r\n\tТръмп увеличи списъка от прояви на дипломатическа симпатия, като прибави към него изчеткването на пърхот от костюма на госта, в случая френския президент, предаде Франс прес.\r\n\t \r\n\tТръмп направи изненадващия жест точно преди двамата лидери да позират за фотографите в Овалния кабинет на Белия дом. Самият Макрон изглежда се посмути от тази проява на загриженост.\r\n\t \r\n\t\"Имаме много привилегировани отношения, даже сега ще махна този пърхот\", каза Тръмп докато изчеткваше с ръка рамото на черния костюм на Макрон. \"Трябва да го направим безупречен, сега е безупречен\", оправда се президентът на САЩ.\r\n\t\r\n\tВечерта американският президент посрещна френския си колега на първата държавна вечеря, организирана от правителството му, предаде Асошиейтед прес. При пристигането си Еманюел и Брижит Макрон си размениха прегръдки и целувки с Доналд Тръмп и съпругата му Мелания.\r\n\t \r\n\tАмериканската първа дама беше избрала дълга сребриста рокля \"Шанел\", изрисувана ръчно със сребро и украсена с кристали и пайети. Брижит Макрон носеше кремава дълга рокля \"Луи Вюитон\" с дълги ръкави и златни детайли. Двамата президенти бяха облечени в черни смокинги.\r\n\t \r\n\tНа държавната вечеря присъстваха 123-ма гости, сред които вицепрезидентът Майк Пенс, членове на правителството, председателят на Върховния съд Джон Робъртс, шефът на ЦРУ Майк Помпейо, 94-годишният бивш държавен секретар Хенри Кисинджър, шефът на \"Епъл\" Тим Кук, медийният магнат Репърт Мърдок и двама шампиони от зимните олимпийски игри.\r\n\t \r\n\tНа първата държава вечеря, дадена от бившия президент Барак Обама в чест на Индия, имаше над 300 гости, припомня АП.", "date": "2018.04.25", "title": "Тръмп и Макрон се разбраха да работят за ново споразумение с Иран"}
{"url": "http://www.mediapool.bg/za-ovladyavane-na-posleditsi-ot-bedstviya-otivat-nad-207-mln-lv-news278358.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерства и общини ще получат 20 784 639 лв. за финансиране на дейности по предотвратяване, овладяване и преодоляване на последиците от бедствия, реши правителството на заседанието си в сряда.\r\n\tРазпределението на средствата е одобрено на заседание на Междуведомствената комисия за възстановяване и подпомагане, проведено през март т. г.\r\n\tЧаст от средствата се предоставят на областните управители на Добрич, Монтана и Смолян за почистване на речни корита. Предвидените за общините средства са за изграждане на диги, възстановяване на обществени сгради, пътни настилки, подпорни стени, укрепване на мостове и др.", "date": "2018.04.25", "title": "За овладяване на последици от бедствия отиват над 20.7 млн. лв."}
{"url": "http://www.mediapool.bg/zadarzhanite-sluzhiteli-na-dai-blagoevgrad-zarabotvali-po-1200-evro-podkupi-dnevno-news278365.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗадържаните преди ден от ГДБОП служители на ДАИ-Благоевград са организирали схема за изнудване на транспортни фирми, от която на ден са заработвали подкупи за общо около 1200 евро.\r\n\tТова обявиха в сряда от ръководството на спецпрокуратурата, уточнявайки, че от първоначално заключените около 30 души засега с обвинения са десетима автоконтрольори.\r\n\tСтандартните рушвети, които според разследващите са взимали обвиняемите, за да прикриват сериозни нарушения, се движели между 300 и 600 евро.\r\n\tЗам.-шефката на спецпрокуратурата Даниела Начева обясни, че инспекторите от ДАИ са работели в екипи по двама души и в рамките на месец се прегрупирали. Транспортните фирми получавали известия, че предстои проверка, както и какви документи трябва да представят.\r\n\tЗа да бъде имитирана все пак някаква контролна дейност, сериозните нарушения били прикривани, а се отбелязвали само леки нарушения. Шефовете на транспортните фирми били изнудвани, за да не ги издадат. Налагани са им глоби в размер на 200-300 лева.\n\n\r\n\tПодкупите, в размер около 300 евро на фирма, били поставяни в пликове, които били поднасяни под документите, които трябва да се представят. В края на работния ден събраните пари се разпределяли между инспекторите.\r\n\tСред изнудваните за рушвети фирми има много чуждестранни. Разследващите посочиха случай, при който шеф на фирма отказал да даде подкуп, но това направил служител на упълномощена от него счетовонда компания.\r\n\tПо думите на директора на ГДБОП Ивайло Спиридонов първоначалният сигнал за корупционната схема е бил подаден от антимафиот от звеното в Благоевград през ноември м.г. В рамките на разследването са използвани различни специални разузнавателни средства (СРС), добави Спиридонов.\r\n\tШефът на спецпрокуратурата Иван Гешев добави, че един от хората, на които е повдигнато обвинение, е съпруг на негов колега. Друг обвиняем е в семейни взаимоотношения със служител от транспортното ведомство. Тъй като до момента липсват данни те да са били свързани по някакъв нчаин със схемата, роднините им не са обект на разследването.", "date": "2018.04.25", "title": "Задържаните служители на ДАИ-Благоевград заработвали по 1200 евро подкупи дневно"}
{"url": "http://www.mediapool.bg/kristian-mir-doverieto-v-balgarskite-medii-e-spadnalo-dramatichno-news278359.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\r\n\tБългария си остава на последно място сред държавите от ЕС, като отново влоши позицията си - в настоящата класация е на 111-то място.\r\n\t\r\n\tНай-напред трябва да кажа, че в световен мащаб цяла Европа най-силно губи позиции по отношение на медийната свобода. Сърбия е малко по-добре от България, на 76-то място, но независимо от това драматично пропада с 10 места надолу. Сериозно се влошава положението с медийната свобода и в друга страна от региона - членката на ЕС Унгария. Там това е тенденция вече от няколко години.\n\n\r\n\t\r\n\tЗа съжаление почти нищо не се е променило. Единствената промяна, която регистрират няколко емпирични изследвания, е свързана с едновременното въздействие на тези три фактора. В резултат от това едновременно въздействие доверието на българите в медиите е спаднало драматично. А след като недоверието е толкова масивно, медиите вече не могат да изпълняват изконната си функция.\r\n\t\r\n\tНай-напред трябва да кажа нещо по принцип. В България, но и в други страни, рекламният пазар е доста ограничен, а медиите са прекалено много. Тоест, медиите по никакъв начин не могат да се издържат само чрез рекламни пари от частния бизнес. Конкретно за България през последните години се появиха някои журналистически разследвания, например на Спас Спасов от \"Капитал\", които показват как комуналните власти сключват договори с местните медии, които трябва да насърчават положителното отношение на гражданите към съответните местни власти. И за това се плащат пари. Според други проучвания, сходни тенденции се наблюдават и в медиите на един от най-големите медийни олигарси в България - Делян Пеевски.\r\n\t\r\n\tТрябва да уточня, че аз имам проблем с понятието \"фалшиви новини\". Башар Асад нарече \"фалшиви новини\" информациите за изтезания в Сирия, а това компрометира самото понятие, което, впрочем, още преди това беше дискредитирано от Доналд Тръмп в неговото настъпление срещу медиите. Затова и ние не използваме това понятие в нашия доклад. Независимо от това обаче е факт, че в България има кампании за дискредитиране и оклеветяване, водени от представители на държавната власт. От страна на правителството на няколко пъти е имало мръсни кампании. Мога да спомена например кампанията в медиите на Делян Пеевски срещу основателите на информационния портал \"Биволъ\", които бяха сериозно оклеветени с помощта на отчасти напълно измислени истории. И по този начин тъй да се каже бяха нарочени за \"свободен отстрел\" в България. Има и други подобни примери, когато по инициатива на своите собственици определени медии разпространяват лъжи и оклеветяват журналисти. В този смисъл това наистина може да се нарече \"фалшиви новини\".", "date": "2018.04.25", "title": "Кристиан Мир: Доверието в българските медии е спаднало драматично"}
{"url": "http://www.mediapool.bg/deloto-sreshtu-rumen-ovcharov-za-mini-bobov-dol-se-okaza-neyasno-i-be-prekrateno-news278355.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДелото за безстопанственост и длъжностно престъпление срещу бившия вицепремиер и министър на икономиката и енергетиката в кабинета \"Станишев\" Румен Овчаров бе прекратено в сряда и върнато от спецсъда на прокуратурата.\r\n\tМагистратите се съгласиха с възражението на адвоката на подсъдимия – Васил Василев, че обвинителният акт страда от множество пороци, тъй като в него не са посочени редица дати, свързани с действията на Овчаров и така той не може да организира нормално защитата си.\r\n\tОсвен това според спецсъда по делото липсва фактологична връзка между задълженията на обвиняемия и конкретните щети, които разследващите твърдят, че е нанесъл с действията си.\r\n\tОвчаров бе обвинен 11 години след мандата си във връзка с решението му да даде под наем държавните \"Мини Бобов дол\" на близка до енергийния бос Христо Ковачки фирма. Делото се основава на поръчаната от прокуратурата експертиза, според която по този начин на държавата е нанесена щета от 8.94 милиона лева.\r\n\tВъпросният договор е сключен през 2006 г., след като Овчаров е сменил Съвета на директорите на \"Мини Бобов дол\" заради влошените финансови показатели. Избраното тогава ново ръководство е предложило три оздравителни плана за дружеството, които министърът е отхвърлил без мотиви. През пролетта на 2006 г. две частни компании са проявили интерес към държавните мини, като Овчаров е предпочел едната от тях, без да проведе задължителен търг.\r\n\tВъпреки твърдяната от обвинението щета, нанесена на бюджета от бившия министър, в сряда в спецсъда не се появиха представители нито на \"Мини Бобов дол\", нито на енергийното ведомство. Финансовото министерство пък не пожела да предяви претенции към подсъдимия, с което държавата демонстрира явно нежелание да си възстанови евентуалните загуби, нанесени според прокуратурата от Овчаров.\r\n\tОбвинението му за длъжностно престъпление пък бе повдигнато, тъй като превишил правомощията си с цел да набави облага за частната фирма \"Ораново\", която е получила под наем мините. Прокуратурата определя случая като особено тежък, като Овчаров може да получи наказание от 3 до 12 г. затвор, ако обвинителният му акт бъде коригиран и издържин в спецсъда.", "date": "2018.04.25", "title": "Делото срещу Румен Овчаров за \"Мини Бобов дол\" се оказа неясно и бе прекратено"}
{"url": "http://www.mediapool.bg/gerb-zabrani-da-se-govori-za-darzhavniya-dalg-news278367.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛицемерен опит да трупат политически точки чрез данните на Евростат демонстрираха управляващите в сряда. Те решиха шумно да се похвалят с третата най-добра позиция на България в класацията на европейската статистическа служба за държавите с най-нисък публичен дълг в съюза, обявена във вторник. В същото време ГЕРБ изцяло пропусна да коментира другата класация, , според която България е на първо място в ЕС по дял от населението, живеещо в сериозни материални лишения. У нас то е 30% през 2017 г. при 6.7% дял средно за съюза.\r\n\t\r\n\tСутринта в сряда ГЕРБ поиска с декларация от парламентарната трибуна у нас да спре да се говори, че България има проблем с държавния дълг, защото това не е вярно.\r\n\tДа бъде затворена темата, че България има проблем с дълга, призова председателят на бюджетната комисия Менда Стоянова.\r\n\t\"От години се бяхте заели със задачата да внушите трайно на обществото, че дългът на страната ни расте, но след вчерашния ден мисля, че трябва да замълчите и да затворим темата веднъж и завинаги, че България има проблем с дълга“, обърна се Стоянова, цитирана от БНР, към левицата. Тя се противопостави срещу \"фалшивите новини“, които БСП разпространява по тази тема.\r\n\t\r\n\tИзказване в същия дух направи и премиерът Бойко Борисов преди началото на правителственото заседание.\r\n\t\"Преди година слушахме за това как сме задължили държавата, как външният дълг расте, как поколения напред ще плащат. Излезе докладът на Евростат - от 29 на сто на 25.4 на сто от БВП за 2017 г. намалява външният дълг на България“, заяви Борисов и допълни, че в номинал това е около 2.3 млрд. лева по-малко задължения. \"С това темпо, с което работи правителството, до края на мандата ще го свалим до към 20%“, допълни премиерът.\n\n\r\n\t\"И сега сме в тройката на отличниците по нисък външен дълг в Европа“, добави той, и се обърна към министрите, че биха могли да отбелязват сред постиганите резултати от една година управление и факта за намаляването на дълга.\r\n\t\r\n\t\"Днес от тази трибуна искам да ви разкажа за най-ниския държавен дълг на България и се надявам, че имате уши да ме чуете“, обърна се Стоянова към левицата.\r\n\t\"Провежданата от правителството разумна фискална политика поставя България на едно от челните места на Евросъюза по нисък размер на консолидирания дълг държавно управление. Съотносим към БВП той бележи спад до 25.4 на сто от БВП при 29 процента в края на 2016 г. По този начин страната ни запазва водещата си позиция на най-ниска задлъжнялост след Естония и Люксембург“, подчерта Стоянова.\r\n\tПо думите й дълг не се управлява с кухи фрази и лозунги, със страховити лъжи пред медиите, нито с неоснователни критики, с които се нагнетява несигурност и страх. \"След вчерашния ден опорната точка на БСП се спука“, обобщи тя въз основа на статистиката Евростат.\r\n\t\r\n\tДействително, България от години е отличник в сферата на макроикономиката, като тази линия се поддържа повече или по-малко успешно от всички правителства през последните над 15 години.\r\n\tТози факт е признат дори от най-големите критици на България в Еврокомисията. \"Макроикономическата ви политика е отлична, като по учебник. Имате политически консенсус по отношение на фискалната политика и това ви помага“, обобщи преди месец в София шефът на генерална дирекция \"Икономически и финансови въпроси“ в .\r\n\tОще тогава обаче той подчерта, че проблемът на България са социалните сфери, защото на фона на средното за ЕС страната харчи системно малко пари през бюджета в сектори, които се свързват с нормалната роля на държавата в икономиката и обществото като социалното подпомагане, образованието и здравеопазването.\r\n\tВъпреки отличните макроикономически показатели темата за размера на държавния дълг многократно е ползвана като плашило за политически цели. Това се прави основно от страна на левицата, защото тя е предимно в опозиция през последните години, но в отделни моменти в подобни игри са участвали и представители на ГЕРБ.\r\n\tЛидерът на БСП Корнелия Нинова премина всички граници на тема \"дълг“ в началото на втория мандат на Борисов, когато разпространяваше внушението, че държавата ще задлъжнее с нови 16 млрд. лв., с които ще се увеличи държавният дълг. Всъщност, тогава ставаше дума за тригодишна програма на правителството, като 12 млрд. лв. от сумата трябваше да отиде за покриване на стар дълг, а останалите 4 млрд. лв. бяха заради покриването на планираните бюджетни дефицити след фалита на КТБ. Въпросните 4 млрд. лв. обаче така и не бяха похарчени, защото бюджетите и през 2016 г., и през 2017 г. излязоха на излишък вместо на дефицит.\r\n\t\"Плашихте, че правителството заробва поколенията с 16 млрд. лв. нов дълг, което също беше безочлива лъжа“, припомни в сряда Менда Стоянова, обръщайки се към опозицията. По думите й правителството не само не е изтеглило такава сума, а от бюджетните излишъци миналата година е направило погасителни вноски по петгодишните еврооблигации, с което нивото на дълга е намаляло номинално с 2.257 млрд. лв. или с 3.5 процентни пункта.\r\n\tСпоред Менда Стоянова през следващите години дългът на държавата ще продължи да намалява, като през 2018 г. ще достигне 23% от БВП, през 2019 г.- 21.3%, и през 2020 г. - 20%.\r\n\tВъпреки че патосът на ГЕРБ от сряда очевидно е в отговор на нечестната реторика на левицата, той изглежда лицемерен на фона на други данни за България, изнесени от Евростат в един и същи ден – на 24 април.\r\n\t30% от българското население или почти всеки трети българин живее в сериозни материални лишения, обяви статистическата служба. Това означава, че тези хора не могат да си позволят най-малко 4 от следните битови потребности – да си плащат сметките навреме, да поддържат дома си топъл, да посрещнат извънредни разходи, да се хранят редовно с месо, да отидат на екскурзия поне за седмица, да си позволят телевизор, пералня, кола или телефон.\r\n\tПо този показател България се нарежда на първа позиция в ЕС, където средният дял на хората, живеещи в сериозни материални лишения към 2017 г. е 6.7%. Следват Гърция с дял от 21.1% и Румъния с 19.4%.\r\n\tПрез 2017 г. хората, живеещи в материални лишения у нас, са спаднали като дял от 31.9% на 30%. За последните 7 години все пак има чувствителен напредък, защото през 2010 г. делът на тези българи е бил 46%.\r\n\tОтнесени към населението, числата показват, че през 2010 г. в материални лишения са живели около 3.5 милиона българи, докато през 2017 г. техният брой е бил около 2.1 милиона.\r\n\tСпоред данните на НСИ най-висок е делът на хората у нас, които живеят в сериозен риск от бедност или материални лишения, сред българите на възраст над 65 години.", "date": "2018.04.25", "title": "ГЕРБ забрани да се говори за държавния дълг"}
{"url": "http://www.mediapool.bg/universitetskite-taksi-po-izkustva-meditsina-i-korabovodene---nai-visoki-news278364.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУниверситетските такси за обучение по медицина, дентална медицина, фармация, изкуства, както и за корабоводене остават най-високи. В сряда правителството прие годишната цена на обучението в държавните университети. Те се определят по предложения на самите училища.\r\n\tГоляма част от университетите запазват или увеличават таксите за студенти. Намаление има единствено в най-голямото висше училище - Софийския университет \"Св. Климент Охридски\". Там по-евтино ще е обучението по непопулярни сред кандидат-студентите специалности.\r\n\t\r\n\tТрадиционно най-скъпо остава обучението по изкуства, медицина, дентална медицина, фармация, както и по корабоводене. Най-висока е таксата за студенти в Националната академия за театрално и филмово изкуство (НАТФИЗ) - 1500 лева. Размерът ѝ остава непроменен в сравнение с миналата година. Без промяна е и цената на обучението в Националната музикална академия (НМА) \"Проф. Панчо Владигеров\" - 1300 лева за всички специалности без педагогика на обучението. Над 1000 лева са таксите и в Националната художествена академия (НХА), както и в Академията за музикално, танцово и изобразително изкуство (АМТИИ) в Пловдив.\r\n\tНай-скъпо през следващата учебна година ще е обучението по медицина, дентална медицина и фармация в специализираните университети в Пловдив и Варна - 1200 лева, но не за всички курсове. Цената на образованието в Пловдив се вдига с 250 лева за първи курс редовно обучение. Повишение има и в Медицинския университет в Плевен - с между 50 и 100 лева в различните професионални направления.\r\n\tПо-скъпо през новата учебна година ще е и обучението по корабоводене във Висшето военноморско училище във Варна. Годишната такса ще е 1100 лева, а с включен допълнителен курс - 1600 лева. Тази година цената беше съответно 1000 и 1400 лева. За същата специалност в Техническия университет във Варна се плаща 1293 лева. Ако обучението е на чужд език, таксите скачат драстично - до 2500 евро във военния университет.\n\n\r\n\t\r\n\tПо-ниски такси за непопулярни специалности ще събира Софийският университет \"Св. Климент Охридски\" от следващата учебна година. Най-голямо е намалението при специалностите от професионалното направление \"Физически науки\", както и за специалността ядрена химия.\r\n\tВ редовна форма на обучение годишните такси са 200 лв. (при 750 лв. за настоящата учебна година), а в задочна форма са 100 лева (при 300 лева за тази година). Увеличава се обаче цената за новоприети студенти в професионалните направления \"Администрация и управление\", \"Право\", \"Психология\" и \"Филология\". Поскъпването е в границите 40-61 лева, а за задочна форма – 100-160 лева. Единствено в професионално направление \"Социални дейности\" се отчита по-голямо увеличение в задочната форма – 300 лв.\r\n\tБез промяна остават таксите в 17 държавни висши училища – Университет \"Проф. д-р Асен Златаров\" – Бургас, Шуменския университет, техническите университети във Варна и София, Университета по архитектура, строителство и геодезия, Минно-геоложкия университет, Лесотехническия университет, медицинските университети в София и във Варна, Университета за национално и световно стопанство, Икономическия университет - Варна, Националната музикална академия, НАТФИЗ, АМТИИ, НСА, Висшето строително училище и УниБИТ.\r\n\tВ 16 висши училища се увеличават таксите в някои професионални направления средно с 11.7 на сто.\r\n\tВ Пловдивския университет \"Паисий Хилендарски\" поскъпването е с по 40 лева във всички професионални направления, с изключение на \"Администрация и управление\", \"Туризъм\", \"Икономика\" и специалностите от природните, техническите науки, както и математика и информатика.\r\n\tВъв Великотърновския университет \"Св. св. Кирил и Методий\" ръстът е с 50 лева и важи за новоприети студенти в професионално направление \"Педагогика\".\r\n\tВ техническите университети увеличение има в Габрово – от 100 лева до 240 лева в редовна форма и до 30 лева в задочна. Студентите в ХТМУ – София, ще плащат 50 лева повече.\r\n\tОт 6% до 8% е увеличението на таксите за всички специалности в Русенския университет \"Ангел Кънчев\". Изключение правят само социалните, стопански и правни науки.\r\n\tС между 11 и 24 на сто повече ще се плаща за обучението в Югозападния университет \"Неофит Рилски\".\r\n\tПри сравнителния анализ на досегашните такси за докторанти и предложенията на висшите училища за новата учебна година е установено, че при девет държавни висши училища размерът на таксите за тях се увеличава средно с 13.1% (от 20 лв. до 300 лева). При 24 държавни висши училища и БАН няма промяна.", "date": "2018.04.25", "title": "Университетските такси по изкуства, медицина и корабоводене - най-високи"}
{"url": "http://www.mediapool.bg/mtel-i-telenor-s-poveche-prihodi-i-pechalbi-za-trimesechieto-news278362.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-големият мобилен оператор \"Мобилтел\" и напускащият българския пазар телеком \"Теленор\" обявиха повече приходи и печалби през първото тримесечие на 2018 г.\r\n\tПриходите на Мтел са нараснали с 3.4% до 107 млн. евро в отчитания период, а оперативната печалба - с 10.7%, и достига 31.2 млн. евро.. Средният приход на компанията от абонат се е увеличил с 2.9% до 5.4 евро\r\n\tОт Мтел обясняват, че една от основните причини за по-високите приходи и печалба е ръстът на приходите от услуги. В края на 2017 г. Мтел стартира първата в България онлайн платформа за дигитални услуги, която предлага над 20 облачни решения. В допълнение от 1 февруари 2018 г. беше въведено и ново портфолио от мобилни планове, даващо достъп до дигитални услуги като съхраняване на данни в облачното пространство и гледане на телевизия през мобилни устройства.\r\n\tПриходите от фиксирани услуги отбелязват ръст от 12.7% до 24.7 млн. евро, благодарение на приноса на спортните тв канали на оператора. Приходите му от мобилни услуги остават стабилни на нивото от 64.6 млн. евро. Постъпленията от устройства също се повишават с 2.8% до 16.2 млн. евро главно заради по-високото търсене на смарт устройства.\r\n\tМтел отчита и ръст с 0.4% на общия брой клиенти на договор за сметка на предплатените услуги.\n\n\r\n\t\"Теленор\" също отбелязва, макар и по-слабо, повишаване на общите приходи, постъпленията от клиент и на печалбата си. Оборотът на телекома за тримесечието е 170 млн. лв., но преизчислен по влязъл в сила от януари нов стандарт, докато година по-рано е бил 159 млн. лв. Оперативната печалба за първите три месеца е с 1 млн. лв. повече - 62 млн. лв. или 63 млн. лв. според новите сметки. Средният приход от потребител се е увеличил до 14.20 лв. спрямо 12.90 лв. за същия период на миналата година.\r\n\tТелекомът отчита и загуба на 41 хил. абонати през периода до сегашните малко над 3.1 млн., което не е ясно дали се дължи на новината за придобиването му от чешкия милиардер Петер Келнер, който придобива и Нова телевизия.", "date": "2018.04.25", "title": "Мтел и \"Теленор\" с повече приходи и печалби за тримесечието"}
{"url": "http://www.mediapool.bg/tsatsarov-s-nov-proval-po-znakovo-delo-tozi-pat-sreshtu-nikolai-nenchev-news278368.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният прокурор Сотир Цацаров записа на сметката си още една оправдателна присъда по знаково дело в своя мандат, след като съдът окончателно оправда бившия военен министър Николай Ненчев по делото за униформите. От присъдата на Върховния касационен съд целият случай изглежда като прокурорски тормоз върху Ненчев.\r\n\tОсвен бившия министър, обвиняем по този случай бе и бившият служител на министерството Венислав Цанов. Прокуратурата ги даде на съд по обвинение за извършване тежко длъжностно престъпление, довело до загуба на 259 000 лв.\r\n\tМалко след като встъпи в длъжност като министър, Николай Ненчев трябваше да тушира недоволството на шивачките във ведомствената фирма \"Интендантско обслужване\". Те обявиха гражданско неподчинение и блокираха пътища, тъй като са останали без работа. Конкретната причина бе, че поръчка за доставката на униформи за над 4 млн. лева е била спечелена от частната фирма \"Лортън\". Така заетите в \"Интендантско обслужване\" са останали без работа.\r\n\tНенчев отиде при шивачките в Калофер и публично обеща да направи всичко възможно под една или друга форма въпросната поръчка, която е започната по времето на служебния министър Велизар Шаламанов, да бъде анулирана.\r\n\tДържавното обвинение твърдеше, че Николай Ненчев е склонил шефа на дирекция \"Инвестиции в отбраната“ Венислав Цанов да не сключва договор с класираната от комисията на първо място фирма \"Лортън\". Така вместо да бъде сключен договор с частното дружество, предложило най-ниска цена за дрехите, министерството сключва контракт с \"Интендантско обслужване\".\n\n\r\n\tСпоред прокуратурата след това върху управителя на \"Интендантско обслужване\" е бил упражнен натиск самостоятелно да сключи договор с \"Лортън“ ЕООД. Така дружеството е станало подизпълнител на държавната фирма и печели 1 милион лева от поръчката.\r\n\tДвамата подсъдими бяха оправдани още от Военно-апелативния съд. Интересното е, че прокуратурата протестира пред върховния съд това решение, а след това обявява, че не поддържа протеста – т.е. обвинението е съгласно с оправдателна присъда.\r\n\tВ решението си Върховният касационен съд (ВКС) напомня, че частната фирма \"Лортън\" се е отказала сама от обществената поръчка и министерството правилно е сключило договор с класираната на второ място фирма – \"Интендантско обслужване\".\r\n\t\"Лортън\" са предложили оферта с най-ниска цена, но е и безспорно установено, че са се отказали от участие в процедурата. Разликата в цените (между първата и втората оферта-б.р.) не може да бъде приета като нанесена вреда, тъй като определянето на \"Интендантско обслужване\" за изпълнител по обществената поръчка е станало при спазване на нормите на Закона за обществените поръчки\", пише в решение на ВКС.\r\n\tВ случая въпросът как е възможно прокуратурата да води подобни дела, които още от самото начало изглеждат обречени. Накрая обвинението само се отказва от твърденията си, след като близо две години е упражнявало наказателна репресия върху двама души.\r\n\tСрещу Николай Ненчев има повдигнато и обвинение в престъпление по служба заради това, че е отказал на руснаците да ремонтират старите съветски изтребители МиГ-29.", "date": "2018.04.25", "title": "Цацаров с нов провал по знаково дело, този път срещу Николай Ненчев"}
{"url": "http://www.mediapool.bg/amerika-v-shok-ot-neagresivnoto-povedenie-na-kanadskiya-politsai-pri-aresta-v-toronto-news278369.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОтсъствието на агресия в действията на канадския полицай, арестувал човека, който в понеделник уби 10 души и рани 15, връхлитайки върху тях с ван в Торонто, изуми мнозина, особено в САЩ. Служителят на реда арестува заподозрения без да произведе и един изстрел. Това е една от най-коментираните теми след нападението в Торонто, извършено от 25-годишния Алек Минасян.\r\n\tДраматичните кадри от напрегнатата сцена на ареста, заснети от случаен минувач и излъчени от Си Би ЕС, са хит в социалните мрежи.\r\n\t, командва с твърд глас полицаят, докато държи оръжие срещу нападателя.\r\n\t, крещи мъжът в отговор, застанал в агресивна поза, насочил към полицая предмет, напомнящ пистолет.\r\n\tВ този момент полицаят трябва да вземе решение между живота и смъртта.\n\n\r\n\t, продължава той с командите си към човека, който минути преди това е убил десет души.\r\n\t, отвръща нападателят.\r\n\t, крещи полицаят.\r\n\t, казва му нападателят.\r\n\tПолицаят отказва.\r\n\tДраматичната конфронтация продължава около минута, след което полицаят убеждава мъжа да легне на земята и слага ръцете му зад гърба му.\r\n\t \r\n\t \r\n\t \r\n\tТова шокира анализатори в САЩ, където една от най-коментираните теми беше защо полицаят не е застрелял заподозрения. Поведението на канадския служител на правоналагащите органи е в контраст с практиката в САЩ, където полицията често използва огнестрелно оръжие и убива невъоръжени хора.\r\n\t\"Изследванията показват, че канадската полиция с голяма неохота използва смъртоносно оръжие\", казва Рик Перънт, експерт по криминология в канадския университет \"Саймън Фрейзър\". \"Анализът на данните за употреба на огнестрелно оръжие от полицията през последните години показва, че в сравнение с американските си колеги, канадските полицаи стрелят много по-рядко. Но те поемат по-големи рискове, защитавайки хората\", казва Перънт, цитиран от Би Би Си.\r\n\tАмерикански експерти коментираха, че когато срещу полицай е насочен пистолет, той е длъжен да застреля заподозрения.\r\n\t\r\n\tДиректорът на полицията в Торонто Марк Сандърс съобщи пред журналисти, че полицаят се е справил блестящо в ситуацията и е успял да я разреши по мирен начин.\r\n\tТой отбеляза, че градската полиция е обучена така, че колкото се може по-рядко да прибягва до сила в каквато и да е ситуация.\r\n\tПредседателят на полицейската асоциация в Торонто Майк Маккормък коментира пред в. \"Глоуб енд мейл\", че полицаят е герой, защото той е можел просто да открие огън.\r\n\t\"Този полицай е оценил случващото се и е стигнал до извода, че може да се справи – така, както и постъпи\", смята Маккормък. Той разказа, че е говорил с полицая, който му казал:\"Аз просто си върших работата. Няма нищо изключително в това, което съм направил.\"\r\n\tКанадският министър на обществената сигурност Ралф Гудейл поздрави полицая за смелата и професионална реакция.\r\n\tСлужителят на реда бе засипан с похвали и в социалните мрежи за проявената сдържаност, но мнозина обърнаха внимание в какъв контраст е това с поведението на американските му колеги.\r\n\tСпециалистът от Колумбийския колеж в Мисури, САЩ, Майкъл Лимън обаче коментира, че вероятно правилата са изисквали от полицая да застреля заподозрения.\r\n\tДа предположим, че заподозреният държи пистолет и го насочва към полицая. Тревожно е, че полицаят в отговор не открива смъртоносен огън, допълва той.\r\n\tСпоред него полицаят се въздържал, опасявайки се от обществена критика.\r\n\t\"В резултат от действията на заподозрения са загинали хора. Да предположим, че полицаят е знаел за това. Ако е така, това променя нещата – степента на публичната заплаха се повишава. При тези обстоятелства може да се предположи, че полицаят е имал \"задължение\" да отвърне със смъртоносна сила – приемайки, че заподозреният е държал огнестрелно оръжие\", твърди Лимън.\r\n\tПроф. Уилям Терил от училището по криминология и криминално право в Аризона Стейт Юнивърсити смята, че полицаят може да е преценил, че предметът, който държи нападателят, не е истинско оръжие и не представлява заплаха.\r\n\tФактът, че полицаят напуска укритието на колата си и излиза на открито допълнително подкрепят това предположение, коментира той пред Би Би Си.", "date": "2018.04.25", "title": "Америка в шок от неагресивното поведение на канадския полицай при ареста в Торонто"}
{"url": "http://www.mediapool.bg/stiker-na-politseiskiya-sindikat-shte-bori-nasilieto-po-stadionite-news278356.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСиндикалната федерация на служителите в МВР (СФСМВР) обяви в сряда началото на кампания \"Не на насилието по стадионите\", изразяваща се в раздаването на стикери, които колегите им да си залепят, докато охраняват спортни мероприятия.\r\n\tПоводът за инициативата е инцидентът отпреди седмица, при който привърженик на \"Левски\" рани със самоделна бомбичка двама униформени по време на мача с ЦСКА-София.\r\n\tЗа начало на кампанията отново е избран този сблъсък, този път – полуфинален мач реванш от турнира за Купата на България.\r\n\tОт СФСМВР припомнят, че още миналата седмица призоваха властите да предприемат спешни мерки за гарантиране сигурността на колегите им, както и по-тежки санкции за футболното хулиганство. По този повод бе сформирана работна група между МВР, спротното министерство и парламента, която да изработи конкретни законови промени.", "date": "2018.04.25", "title": "Стикер на полицейския синдикат ще бори насилието по стадионите"}
{"url": "http://www.mediapool.bg/gerb-ne-vaznameryava-da-predprieme-deistviya-sreshtu-izyavite-na-siderov-ot-krim-news278370.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГЕРБ няма да предприема никакви действия срещу коалиционните си партньори, заради посещението на един от съпредседателите на ″Обединените патриоти″ – Волен Сидеров в Крим и изразените от него позиции в Ялта. Това стана ясно от обясненията на председателя на ГЕРБ в парламента Цветан Цветанов пред журналисти в сряда.\r\n\tСидеров и трима депутати от ″Атака″посетиха Крим и похвалиха Русия за грижите които полага за полуострова. Националистите обясниха също, че полуостровът не е анексиран, а подобни твърдения са хибридни.\r\n\t\"Не го приемаме за нормално. Разграничаваме се от позицията на Волен Сидеров, той не е изразител на външната политика на правителството\", каза още Цветанов и допълни, че въпросът е бил поставен във вторник пред депутати от \"Обединени патриоти\".\r\n\t\"Казах им, че това, което се случи последните няколко дни, не е здравословно за държавата, не е добре за управлението. Те отговориха, че това е било лично посещение, имали са срещи с българската общност в Крим\", уточни Цветанов.\r\n\tПо думите му Съветът на управляващата коалиция ще се събере в близките дни, а наред със законодателни и управленски инициативи, ще бъде поставен въпросът и за посещението на Сидеров и група парламентаристи в Крим.\n\n\r\n\tПо неофициална информация на Mediapool за момента няма панирано конкретно заседание на Съвета. От ГЕРБ обясниха, че ако се анонсира обсъждане на темата, това е най-лесният начин за туширане на напрежението.\r\n\tПред журналисти Цветанов подчерта, че не вижда никаква опасност от действията на\r\n\t″Атака″. \"Ние имаме коалиционно споразумение и управленска програма, която е съгласувана и одобрена. Подобни детайли в споразумението и програмата няма, но мога да кажа, че коалиционното споразумение и управленската програма имат много ясни сигнали и послания, че евроатлантическата ориентация на страната е без алтернатива, както и членството в ЕС\", каза още Цветанов и допълни, че все още не се е видял лично със Сидеров.\r\n\tТемата за Сидеров е била поставена и на заседание на групата на ГЕРБ в парламента и там е взето решение да се отговаря, че посещението му в Крим е лично и не представлява позицията на държавата.\r\n\tКоментирайки проруските позиции в българските институции, Цветанов коментира и отношенията си с президента Румен Радев.\r\n\t\"С президента Румен Радев имаме принципни политически различия, но не и междуличностни противоречия. Ще защитавам принципната си политическа позиция, която кореспондира с ЕНП и демократичната общност на България\", каза Цветанов на въпрос дали \"принципните различия\" ще продължат да ескалират между него и държавния глава.\r\n\tЦветанов каза още, че може да има нормален диалог с президента, стига да има единомислие.", "date": "2018.04.25", "title": "ГЕРБ не възнамерява да предприеме действия срещу изявите на Сидеров от Крим"}
{"url": "http://www.mediapool.bg/bulgaria-veche-posledna-i-na-balkanite-po-mediyna-svoboda-news278343.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария продължава да се срива в  на \"Репортери без граници\" за медийна свобода и заема 111-а позиция. Падането за последната година е с две позиции. Това нарежда държавата на последното място не само в ЕС, но и сред страните от Западните Балкани.\r\n\tЧастта за България е озаглавена .\r\n\t\"Макар че в момента е ротационен председател на Съвета на ЕС, България е по-ниско в индекса в сравнение със всички страни от Западните Балкани, някои от които са кандидати за членство в ЕС. Корупцията и тайното сговаряне между медиите, политиците и олигарските е широко разпространен. Най-видимото проявление на това ненормално положение е Делян Пеевски, бивш шеф на българска разузнавателна агенция и собственик на \"Нова българска медийна група\". Неговата група има шест вестника и контролира близо 80% от разпространението на печата. Отпускането на европейски фондове от правителството при пълна липса на прозрачност практически ги подкупва, за да не бъдат критични към правителство в своите публикации или за да се въздържат от покриване на проблематични истории. Заплахите и атаките срещу журналисти зачестяват през последните месеци. Може да е опасно да си журналист в България\", се посочва в доклада на \"Репортери без граници\".\r\n\tПрез последните години медийната свобода в страната непрестанно се влошава. От 36-та позиция, която заемаше България в годишната класация на \"Репортери без граница\" по индекса за свобода на словото, днес тя е на 111-о място в света от общо 180държави.\r\n\tТова поставя страната ни между Боливия и Централноафриканската република.\n\n\r\n\tБългария е не само медийно най-несвободната държава от Европейския съюз, но и е единствената в съюза в категорията \"трудна ситуация\". Това е предпоследната от 5 категории, в която попадат още Турция, Русия и Беларус.\r\n\t\"Репортери без граници\" оценяват Румъния (44) като държавата в региона с най-свободни медии. Следва Босна и Херцеговина (62), Хърватия (69), Гърция (74), Албания (75), Сърбия (76), Косово (78), Черна гора (103) и Македония (109).\r\n\tПрез миналата година България беше на 109-тото място, до което сега се е изкачила Македония, където медиите също са под невероятен натиск.\r\n\tЗасега на недостижимото за България 157-мо място се намира Турция.\r\n\tВ началото на година Европейският център за свободата на медиите предложи на Европейската комисия да упражни контрол при отпускането на средства от европейските фондове за медиите в България.\r\n\t\"Част от средствата от ЕС за проекти в България се раздават единствено на медии, които са приятелски настроени към властта. Това трябва да се прекрати. Българското правителство трябва да разпределя фондове равнопоставено за всички медии, включително за тези, които го критикуват. В същото време призоваваме ЕС активно да наблюдава как се изразходват средствата на европейските данъкоплатци в България\", каза тогава Луц Кинкелот, ръководител на европейския център. Друга препоръка на организацията бе българското правителство да предприе мерки, с които да гарантира плурализма, защото медийният пазар е почти монополизиран.\r\n\tПо същото време главният редактор на в. \"Монитор\" Любомира Будакова каза, че нейният шеф Делян Пеевски имаш само шест вестника и няма никакъв дял в разпространението. Тя напомни, че това може да се провери в Търговския регистър. Това наистина е така, а в случая основният проблем е непрозрачната собственост в сектора. Държавните институции не правят никакви усилия да разкрият реалните собственици.\r\n\tКогато Пеевски бе избран за шеф на ДАНС, а след това бързо се наложи да подаде оставка, той се обяви за \"успял\" млад мъж. Тогава той не изглеждаше толкова \"успял\", според Търговския регистър. През 2013 г. Пеевски притежаваше спестявания за около 50 000 лв, стар опел, два апартамента и къща. Четири години по-късно като с магическа пръчка спестяванията му вече са над 8 млн. лева, а вземанията от дивиденти и продажба на дялове са 56.5 милиона лв.\r\n\tСвободата намалява, цари климат на омраза срещу журналистите\r\n\t\r\n\tСвободата на печата през миналата година е намаляла още повече и климатът на омраза срещу журналистите, който се развива особено в Европа и САЩ, заплашва демокрациите, алармира \"Репортери без граници\" в годишния си доклад, цитиран от Франс прес.\r\n\t \r\n\tНа първо място в класацията за свободата на печата в 180 държави за втора година е Норвегия, следвана от Швеция.\r\n\t \r\n\tКартата на света, направена от РБГ за световната класация на свободата на печата, е потъмняла допълнително: положението на 21 държави е определено като \"много сериозно\", което е нов печален рекорд. Ирак се е присъединил към тази категория. Там са авторитарни режими като тези в Египет (161-о място), Китай (176-о) и Северна Корея, която остава на последното 180-о място в класацията.\r\n\t \r\n\tСловото на омразата и нападенията срещу журналисти вече не са привилегия само на авторитарните държави, се отбелязва в доклада.\r\n\t \r\n\tЧетири от най-големите регистрирани спадове са в европейски държави. Чехия, където президентът Милош Земан отиде на пресконференция с автомат \"Калашников\" с надпис \"за журналисти\", е слязла с 11 места на 34-о място. Словакия, където бившият министър-председател Роберт Фицо се отнасяше с журналистите като с \"мръсни антисловашки проститутки\" и \"прости и глупави хиени\", пада с 10 места до двайсет и седмо. Малта, където разследваща корупцията журналистка беше убита, пада с 18 места до шейсет и пето. Сърбия слиза с 10 места на 77-о място.\r\n\t \r\n\tПри управлението на Доналд Тръмп САЩ - страна, в която първата поправка на конституцията за свободата на словото е свещена, губи две позиции и се нарежда на 45-о място. Президентът Тръмп смята журналистите за \"врагове на народа\" - квалификация, приписвана на Сталин, посочват от \"Репортери без граници\".\r\n\t \r\n\t\"Класацията за съжаление отразява феномена на засилващо се изразяване на омраза срещу журналисти в редица държави и отприщването на тази омраза е наистина опасно\", обобщава Кристоф Дьолоар - генерален секретар на неправителствената организация.\r\n\t \r\n\tВ доклада се подчертава, че в определени държави като Турция (157-о място) и Египет (161-о) се е развила т.нар. \"медияфобия\" и журналисти редовно са обвинявани в тероризъм, а тези, които не са предани на управляващите, са произволно хвърляни в затвора.\r\n\t \r\n\tДокладът алармира, че в световен мащаб се размива границата между словесните нападки и физическото насилие. Във Филипините (спад с 6 места до 133-о) президентът Родриго Дутерте не само постоянно обижда журналистите, но ги предупреди, че не са застраховани да не бъдат убити.\r\n\t \r\n\tВ Индия (спад с 2 места до 138-о) словото на омразата срещу журналисти се споделя и усилва чрез социалните мрежи, често от армии от тролове, платени от министър-председателя Нарендра Моди.", "date": "2018.04.25", "title": "България вече последна и на Балканите по медийна свобода"}
{"url": "http://www.mediapool.bg/modelat-za-platenite-patishta-mozhe-da-bade-prekroen-news278360.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавата подготвя прекрояване на бизнес модела за въвеждането на платеното преминаване по пътищата, без да казва към момента как, твърдят неофициално представители на транспортния бранш пред Mediapool. Междувременно Министерският съвет съобщи, че подразделението на Световната банка – Международната банка за възстановяване и развитие - ще консултира пътната агенция при въвеждането на националната система за електронно събиране на пътни такси.\r\n\tКакво точно се променя в досегашния модел се очаква да стане ясно при ратифицирането на документа в парламента.\r\n\tМоделът, разработен от Световната банка преди няколко години, предвиждаше 80% от бъдещите приходи от платеното преминаване по пътищата да идват от тежкотоварния трафик чрез въвеждането на тол такси, а останалите 20% - от леките автомобили чрез въвеждането на електронна винетка.\r\n\tТова беше и лайтмотивът на всички правителства, начело с Бойко Борисов, които обещаха въвеждането на принципа \"замърсителят плаща\".\r\n\tНа базата на този модел и обхвата на пътищата, Световната банка предложи три варианта. Според тях таксите за автомобили над 3.5 тона трябваше да са 12, 20 или 26 стотинки за километър. Публично управляващите твърдяха, че цената на електронната винетка за леките автомобили се запазва на сегашните нива, след .  Годишните приходи, в зависимост от предпочетения от държавата вариант за тарифа и обхват на пътищата, варираха между 661 млн. и 1.5 млрд. лева, . Това е и причината Бойко Борисов непрекъснато да повтаря, че всеки забавен ден от въвеждането на тол системата струва на бюджета над 1 млрд. лева.\r\n\tСрещу този модел на платено преминаване по пътищата обаче се обяви бизнесът. Аргументите му бяха, че това ще оскъпи значително превоза на стоки, товари и пътници. В крайна сметка тежестта отново ще бъде поета от гражданите чрез увеличаване на крайните цени, обясняваха представители на транспортни и строителни компании.\r\n\tЗа да не се случи въвеждането на този бизнес модел, поръчката за изграждането на тол системата, която предвижда до 80% от републиканската пътна мрежа да стане платена, се обжалваше непрекъснато в продължение на близо две години.\r\n\tВ крайна сметка държавата успя да избере изпълнител, чийто избор не беше обжалван от нито един от останалите участници.\r\n\tСпоред представители на бизнеса до този компромис се е стигнало след поет ангажимент от страна на правителството моделът на платеното преминаване по пътищата да се промени. Бизнесът е настоявал за запазване на сегашната тежест – 20% от приходите да идват от тежкотоварния трафик, а останалите 80% от леките коли. Държавата е настоявала за съотношение 40 на сто за тежкотоварния трафик и 60 на сто за леките коли. Няма яснота какъв компромис е постигнат. От разпространеното съобщение на правителството това не става ясно. Mediapool не успя да се свърже с представители на пътната агенция и на МРРБ, а на зададените въпроси към момента няма отговор.\r\n\t\r\n\tСега правителството дава мандат на председателя на Управителния съвет на Агенция \"Пътна инфраструктура\" (АПИ) да подпише Споразумение за предоставяне на консултантски услуги за подпомагане на АПИ от Международната банка за възстановяване и развитие, която е подразделение на Световната банка.\r\n\tЕкспертите на финансовата институция ще консултират пътната агенция при въвеждането на Националната система за електронно събиране на пътни такси на база изминато разстояние (тол такса) за автомобилите над 3.5 тона и на база време за леките автомобили (електронна винетка).\r\n\tСпоразумението предвижда определяне на обхвата на таксуваната тол мрежа, както и на тарифата, е посочено в правителственото съобщение. Това вече беше направено на базата на предишното споразумение при бизнес модел 80% от приходите да идват от тежкотоварния трафик, а останалите от леките коли.\r\n\tОсвен това новото споразумение включва преглед на цялата техническа документация на проекта, включително всички аспекти на проекта, планиране и внедряване, проектиране на системата, оперативни процедури, графици за изпитване и изпробване и доклади от изпитвания и изпробвания, е посочено в съобщението. Това е нов модел, защото от края на миналата година  на системата – обединение от компании на австрийската \"Капш\". \r\n\tДругата новост е, че ще бъде направено тестване на системните компоненти и системи не само в България, но и на местата, където изпълнителят извършва разработки и извършва тестове в своите лаборатории, става ясно от правителственото съобщение.\r\n\tВ него е посочено още, че се предвижда и подпомагане за структуриране на организация за опериране на системата. По този въпрос Световната банка също беше предложила няколко варианта на правителството, което трябваше да си избере – публично-частно партньорство или държавен оператор. От последния коментар на регионалния министър Николай Нанков по темата , че правителството се е спряло на държавен оператор.\n\n\r\n\tНовото споразумението предвижда още експертите на международната финансова институция да помогнат за изграждане на капацитет на оператора и подобряване на капацитета и трансфер на знания, свързани с въвеждането на доставчиците на декларирани данни и националните доставчици на услуги.\r\n\tПлановете на правителството са новата система за платено преминаване по пътищата да бъде въведена през 2019 г. Тя ще е в сила само за пътища в добро състояние, по думите на регионалния министър.\r\n\tСистемата ще бъде внедрена от австрийската \"Капш\", но ще се управлява от държавен оператор, по думите на Нанков.\r\n\tАвстрийската компания ще внедри системата за своя сметка, а след това направените разходи ще бъдат изплатени от бъдещи постъпления за период от 2-3 години, след като тол системата започне да работи, каза Нанков при подписването на договора с \"Капш\".\r\n\tОбхватът на платените пътища и цената – това са двата основни въпроса, по които вече трета година правителството не може да вземе решение, въпреки направените предложения от Световната банка.\r\n\tНяма яснота и по отношение на оператора – нова държавна компания, която ще се занимава само с това, или отдел към някое от министерствата. Неофициално се твърди, че има напрежение между регионалното и финансовото министерство под чий контрол да е събирането на парите и изразходването им.\r\n\tВ същото време има сръхочаквания за постъпленията от 1 – 1.5 млрд. лв. годишно. С тези средства, по думите на Бойко Борисов, трябва да бъдат построени пътищата в Северна България – магистрала \"Хемус\", магистралата Русе – Бяла - Велико Търново, скоростният път Видин – София, втори мост при Русе, тунел под Шипка, както и да се ремонтират основно около 40% от републиканската пътна мрежа, която в момента не е в добро състояние.", "date": "2018.04.25", "title": "Моделът за платените пътища може да бъде прекроен"}
{"url": "http://www.mediapool.bg/vseki-treti-balgarin-e-zaplashen-ot-bednost-news278344.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБлизо 30 процента от българите живеят в сериозен риск от бедност, показват данните на Евростат за 2017 година, цитирани от „Дарик“. Средният показател за ЕС е 6.7%.\r\n\tБългария все пак отбелязва някакъв напредък за последните 8 години в тази област. П рез 2010 г. делът на хората, заплашени от бедност в България, е бил 46 процента. Това означава, че през 2010 г. в материални лишения са живели около 3.5 милиона българи, докато през 2017 г. техният брой е бил около 2.1 милиона.\r\n\tДанните на НСИ се различават от тези на Евростат. Те показват, че делът на хората, които живеят в сериозен риск от бедност или материални лишения, е най-висок сред българите в пенсионна възраст 65 + години - около 46%. Или 670 хиляди души.\r\n\tВтората голяма група, за която също се отчитат показатели на бедност и материални лишения, е на младите българи до 17-годишна възраст, които са около 42 процента или над 550 хиляди. Сред българите в активна трудова възраст 18-64 години процентът на риск от бедност е 37 на сто, показват данните на Националния статистически институ.\r\n\tСпоред европейската практика се счита, че един човек е изложен в риск от бедност, когато не може да си позволи следните неща - да плаща сметките си навреме, да поддържат дома си топъл, да посреща неочаквани разходи без сериозни проблеми, да яде месо (или добра вегетарианска храна) редовно, да може да си позволи една седмица почивка далеч от дом,; да ползва без проблеми телевизор, пералня, кола и телефон.", "date": "2018.04.25", "title": "Всеки трети българин е заплашен от бедност"}
{"url": "http://www.mediapool.bg/bryuksel-nyama-da-plashta-za-vodkite-i-tantsyorkite-na-mladezhkata-konferentsiya-news278345.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия ще плаща само за кафетата и закуските по време на младежката конференция в София, провела се преди седмица. Няма да се плаща за твърдия алкохол и сметката за нощния клуб с полуголите танцьорки, които ще бъдат покрити от българските данъкоплатци. Това става ясно от информацията на базираният в Брюксел европейски сайт “Юрактив“, позовайки се на свои източници в Европейската комисия.\r\n\tМладежката конференция в София (17-19 април) е платена предварително с пари на ЕС. Еврокомисията обаче си резервира правото да направи одит на разходите и да не покрие част от сумите, включени във финалния финансов доклад.\r\n\tЕК твърди, че младежите са били представени на конференцията и във всички дискусии.\r\n\t“Вижте, младите хора са имали възможност да представят своята работа пред хората, които взимат решенията. Младежите са присъствали в публиката, макар да не са били на сцената“, коментират от ЕК.\r\n\t“Комисията не е замесена (в историята с полуголите танцьорки) и отпуснатите европейски пари не покриват нощните партита, които са се провели между сесиите на младежката конференция“, заявява представителят на ЕК.\n\n\r\n\tНяма да бъдат платени и водките, защото европейските пари покриват само закуските и кафетата на конференцията. Според източника от ЕК на официалната част от конференцията не е била сервирана водка, а само умерени количества трапезно вино.\r\n\tСкандалът с конференцията избухна след разкритията на президента на Европейския младежки форум Луис Алварадо. Пред европейския сайт \"Юроактив\" той разказа, че Младежката конференция под егидата на Българското председателство е \"унищожила труда на няколко генерации европейски младежи и е показало пълно пренебрежение към младите хора изобщо\".\r\n\tАлварадо обяснява, че за първи път не са били платени билетите на участниците в конференцията, а те ще си чакат парите после. Той напомня, че България е взела пари от ЕС за нейното организиране. Неплатените билети са създали големи проблеми за хората в неравностойно социално положение, които са се чудили как да дойдат изобщо в София.\r\n\tМладежите не са били допуснати като говорители в нито един панел от дискусиите, допълва Алварадо. За сметка на това е имало твърд алкохол, сервиран още по време на конференцията, което е елиминирало част от по-неустойчивите участници от ранните дискусии на следващия ден. Българското председателство е организирало посещение в клуб с \"полуголи\" танцьорки за участниците след дискусията за равенството на половете.\r\n\tВицепредседателят на Българския младежки съвет Райчо Райчев потвърди твърденията на Алварадо. Той допълни, че българските организатори на конференцията са докарали доброволци, които да стават и аплодират премиера Борисов по време на речта му.\r\n\tБългарските институции не отричат за водките, нощния клуб и самолетните билиети. Те твърдят, че конференцията е била много успешна и младите хора са били включени във всички дискусии.", "date": "2018.04.25", "title": "Брюксел няма да плаща за водките и танцьорките на младежката конференция"}
{"url": "http://www.mediapool.bg/es-planira-namalyavane-na-agrosubsidiite-s-6-ot-2020-g-news278347.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБрюксел планира да намали субсидиите си за най-големите земеделски производители в Европа след 2020 г. като по този начин съкрати разходите за селско стопанство с 6%. Това съобщава изданието \"Политико\", цитирано от \"Дневник\". Световната медия се позовава на изказване на еврокомисаря по бюджетните въпроси Гюнтер Йотингер в Хановер.\r\n\tНа 2 май ЕК трябва да публикува предложението си за многогодишната финансова рамка за следващия програмен период между 2021 и 2027 г. Според \"Политико\" в нея ще бъде заложено орязване на разходите за земеделие, които годишно са за 59 млрд. евро или 40% от общия бюджет на ЕС.\r\n\tЕврокомисаря по бюджета на ЕС Гюнтер Йотингер е казал в кулоарите на конференция в Хановер в понеделник, че съществуващите програми не могат да бъдат \"напълно изключени\" от съкращения. По думите му в сравнение с 2020 г., която е последната година от настоящия програмен период, общите разходи за земеделие, които включват изплащането на директни субсидии и финансиране в програмите за развитие на селските райони, ще бъдат намалени с приблизително 6% в новия период.\r\n\t\"Политико\" коментира, че една от големите критики към селскостопанската политика на ЕС е, че е дала приоритет на големите земевладелци, които получават директни плащания на базата на заявените за подпомагане площи. Така около 80% от цялото подпомагане отива в 20% от стопанствата в ЕС.\r\n\tПо този повод Йотингер е съобщил пред изданието, че новият бюджетен модел ще се стреми да балансира това. За целта се предвижда големите стопанства да получават по-малко средства за своите обработваеми площи, отколкото ще получават малките фермери. Комисарят по бюджета е съобщил, че в сряда предстои обсъждане по въпроса заедно със земеделския комисар Фил Хоган, който вече е казал на фермерите да се готвят за \"затягане на коланите\".", "date": "2018.04.25", "title": "ЕС планира намаляване на агросубсидиите с 6% от 2020 г."}
{"url": "http://www.mediapool.bg/tsatsarov-nyama-osnovaniya-za-ekstraditsiya-na-zhelyaz-andreev-v-sasht-news278346.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария и САЩ са започнали консултации по искането за екстрадиция на българина Желяз Андреев, съобщи в сряда главният прокурор Сотир Цацаров пред Нова телевизия. Той твърди, че не съществуват необходимите предпоставки за задържането в ареста на Андреев и другите четирима българи, нито за тяхната екстрадиция в САЩ.\r\n\t“С оглед изискванията за двойна наказуемост, каквато съществува по силата на договора (за правна помощ между България и САЩ - б.а.), предпоставките за екстрадиция не са налице. Аз вярвам и в разума, и в правната подготовка на нашите съдии“, добави Цацаров.\r\n\tТерминът “двойна наказуемост“ означава, че по договор престъпленията, за които българите са обвиняеми в САЩ, трябва да са престъпления и по българския закон. Главният прокурор твърди, че това не е така.\r\n\t“Вторият етап е свързан неизбежно с екстрадиционно производство по същество, ако американската страна действително предяви молбите за екстрадиция. На този етап прокуратурата ще трябва да внесе исканията в съда”, казва Цацаров.\r\n\tПо думите му тази позиция на българските власти ясно е изразена пред американската страна и \"от страна на посланика на Съединените щати, а и от страна на колегите в хода на консултациите, на част от които присъствахме с госпожа Цачева, е налице разбиране и съвсем конструктивно отношение към проблема\".\r\n\tНа 7 април Желяз Андреев бе задържан от полицията в Добрич заради искането за екстрадиция. От май 2013 г. до април 2016 г. той е бил служител в отдел \"Продажби\" в българския офис на американската компания AW Tronics. Той е осъществявал продажби на авиационни части на авиокомпании, сред които и на сирийската авиокомпания \"Сириан еър\".\r\n\tЗащитата на Андреев твърди, че той не е подозирал, че тези сделки са в нарушение на ембаргото, наложено от САЩ на Сирия. Българинът е бил назначен на трудов договор по българското трудово законодателство в компания, регистрирана в България. Централният офис на фирмата е в САЩ. Той никога не е уведомяван, че работи по чуждо законодателство. Не е минавал и инструктаж за стоките с възможна двойна употреба.\r\n\tЖеляз Андреев не е подбирал сам и клиентите, които е обслужвал от позицията си на \"Продавач интернет търговия\", което е най-ниското ниво в йерархията на отдел \"Продажби\" на компанията. Американската компания не запознава служителите си със спецификите на тези клиенти или със съществуващите регулации на САЩ с държавите, в които са базирани тези фирми, твърдят близките на арестувания българин, цитирани от сайта \"Добрич онлайн\".\r\n\tСирийските авиолинии са били само една от компаниите в портфолиото на Желяз. В рамките на няколко месеца той осъществява няколко сделки с този клиент. Повечето от тях са по време на 6-месечния му изпитателен срок, разказват близките.\r\n\tСега американските власти издирват Желяз Андреев за седем сделки със сирийската авиокомпания, сключени от неговия работодател през 2013 г. и 2014 г. Той е напуснал AW Tronics през април 2016 г. и става служител на \"Луфтханза Техник\" в София. На 16 март т. г. е освободен от работа в \"Луфтханза\", тъй като името му фигурира в \"черния списък\" на Търговския департамент на САЩ.\r\n\tАмериканската прокуратура твърди, че фирмата е подавала неистинска информация на федерални агенции с цел да прикрие сделките със \"Сириън Еър\", а тримата шефове са \"насърчавали служителите си, които съзнателно са продавали забранени стоки на сирийските авиолинии\". Те от своя страна са съучастници на режима на президента Башар Асад, смятат обвинителите зад Океана.\r\n\tВ крайна сметка по искане на САЩ Желяз Андреев бе арестуван в Добрич в началото на април, но местният съд отказа да го задържи под стража. Аргументът бе, че липсват достатъчно данни за извършено престъпление, а и няма опасност той да се укрие. По-късно властите в САЩ изпратиха искане за екстрадиция и за други четирима българи, работили в същата фирма. Цацаров отказа да ги арестува, позовайки се на решението на съда в Добрич за Желяз Андреев.\n\n\r\n\t\r\n\tПо случая „Иванчева”, главният прокурор коментира, че прокуратурата е направила всичко възможно, за да изпълни своите задължения по закон.\r\n\t\"Аз считам, че колегите ми си свършиха работата и категорично стоя зад тях. Обвиняемата трябваше според изискванията на закона да присъства на всички действия по разследването, конкретно на огледа и на претърсването на автомобила. Не мисля, че беше прекрачена границата. Беше спазен законът\", обясни Цацаров.\r\n\tПо повод позицията на вицепремиера Екатерина Захариева за задържането на Десислава Иванчева, Цацаров заяви, че за него било важно да си изясни дали мнението ѝ е лично или изразяава обща позиция на правителството. Той казва, че е получил отговор на този въпрос.\r\n\tКолкото до инцидента по време на мача между ЦСКА-София и \"Левски\" преди седмица, при който бомбичка рани двама полицаи, Цацаров заяви, че ще бъдат въведени промени в законите, които да предвидят \"жестоки\" санкции за футболното хулиганство.\r\n\t\"Моята надежда е, че всички приказки, които се изприказваха по повод на този случай и по повод ранената служителка на МВР, няма да останат в публичното пространство до следващия инцидент, тоест че те в крайна сметка ще намерят някаква реализация, първо в изменения на закона, който регламентира наказанията за футболно хулиганство и второ, по отношение на организацията на футболните срещи. Аз трудно мога да приема насрочване на футболни мачове във време и място, което да блокира живота в цялата столица, което да налага едва ли не полицията да бъде концентрирана и от други градове, за да осигури охраната и което общо взето да води до подобни ексцесии. Мисля, че в крайна сметка своята отговорност носят и всички онези, които твърдят, че радеят за българския футбол - футболни федерации, ръководства на футболни клубове и така нататък\", коментира главният прокурор.\r\n\tОт думите му стана ясно още, че той си представя дори ефективни присъди в подобни случаи: \"В моите представи тежко наказание е лишаване от свобода реално. Трябва да има справедливост. Справедливостта в 90 процента от случаите минава и през възмездие.\"", "date": "2018.04.25", "title": "Цацаров: Няма основания за екстрадиция на Желяз Андреев в САЩ"}
{"url": "http://www.mediapool.bg/putin-podpisa-zakona-s-koito-vlastite-mogat-da-blokirat-saitove-zaradi-kleveti-news278348.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският президент Владимир Путин подписа закона, който позволява на властите да блокират уебсайтове, които публикуват клеветническа информация за публични фигури, пише руският вестник The Moscow Times, цитиран от Агенция “Фокус“.\r\n\tЗаконопроектът беше прокаран без проблеми през Държавната дума този месец.Приемането на закона позволява блокирането на сайтове в рамките на ден след съдебно решение, което установява, че е публикувана “информация, която дискредитира честта, достойнството или бизнес репутацията на даден гражданин“\r\n\tЗаконът влиза в сила седмица, след като руският държавен регулатор Роскомнадзор започна да блокира услугата за съобщения “Телеграм“заради отказ на компанията да предаде на властите ключове за дешифриране на съобщенията на потребителите. Блокирането на сайта причини разпад сред различни и несвързани помежду си онлайн услуги, включително блокиране на сървъри на Гугъл и Амазон.", "date": "2018.04.25", "title": "Путин подписа закона, с който властите могат да блокират сайтове заради клевети"}
{"url": "http://www.mediapool.bg/dve-romski-familii-se-zameryali-s-kamani-i-butilki-v-karlovsko-news278349.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДве ромски фамилии са предизвикали свада помежду им във вторник вечерта в карловското село Розино.\r\n\tУчастниците в мелето са се замеряли с камъни и стъклени бутилки, но местната полиция е успяла да предоврати масов бой, уточняват от МВР.\r\n\tПетима души са задържани за 24 часа, като двама от тях са с леки телесни повреди. Иззето е и газово оръжие, с което били произведени изстрели във въздуха.\r\n\tРайонната прокуратура в Карлово е образувала две разследвания по случая - за хулиганство и за нанасяне на телесни повреди по хулигански подбуди.", "date": "2018.04.25", "title": "Две ромски фамилии се замеряли с камъни и бутилки в Карловско"}
{"url": "http://www.mediapool.bg/blizo-100-000-leva-sa-otkradnati-ot-bankomat-v-pleven-news278350.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБлизо 100 000 лева са били задигнати от банкомат в Плевен, съобщи в сряда говорителят на местната прокуратура Рени Кирилова.\r\n\tПрестъплението е било извършено още в понеделник. Банкоматът се намира в плевенския кв. \"Сторгозия\".\r\n\tСпоред информацията на разследващите устройството не било разбито или взривено с газ, както при последните случаи, а е отворено с техническо средство.", "date": "2018.04.25", "title": "Близо 100 000 лева са откраднати от банкомат в Плевен"}
{"url": "http://www.mediapool.bg/video-evropa-za-vseki-izlozhba-na-raznoobrazieto-v-publichnoto-prostranstvo-news278352.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНе се налага да си организирате специални срещи със съвременно изкуство, да посещавате определни места, нарочно да се подготвяте – то застава пред вас само, идва до вас. Обърнете му внимание, отделете, макар и в крачка, малко време. Ще откриете, че е интересно, странно, поетично, атрактивно и предизвикателно... Ако сте привлечени или нещо е останало неясно – върнете се пак. Всеки от нас и всички ние сме публиката на съвременното изкуство!\r\n\t \r\n\tТака  обяснява една от идеите, залегнали в проекта му „Видео Европа за всеки”, с който от тази седмица може да се срещна софийската публика.\r\n\t \r\n\tПроектът е в полза на изкуството в софийския подлез. Представя поредица прожекции на видеотворби от водещи художници, родени и живеещи в различни европейски страни.\n\n\r\n\t \r\n\tВ подлеза пред сграда “Царевец“ на Орлов мост, в специално подготвени пространства ви очакват изненади и провокации, красота и мисъл, политика и романтика, една различна и противоречива Европа, богата с истории, култури, индивиди, мнения.\r\n\t \r\n\tПроектът се осъществява в контекста на Европредседателството на България и залага на нуждата не само да показваме нашето изкуство в Брюксел, но и да видим изкуството на нашите европейски съграждани тук.\r\n\t \r\n\tВидео творбите са подбрани след преговори с авторите и техни представители за необичайното място, където се показват.\r\n\t \r\n\tПрограмата не е посветена на определена тема, а залага именно на различията, на разнообразието, от които се формира целостта на Европа.\r\n\t \r\n\tНякои от видеата, направени още по времето, когато ние, българите се надявахме, борихме и стараехме да станем членове на ЕС, са вече световна класика, признати са за образци на националните си арт сцени, и подчертават огромните възможности на съвременното изкуство и неговите езици.\r\n\t \r\n\tАвтори на проекта са Яра Бубнова и Калин Серапионов. Той е продължение на „Клек-арт“, проект на ИСИ-София от 2007 г. – видеотворби на световни автори се прожектираха в софийско мазе в центъра като любителите на съвременно изкуство можеха да го възприемат почти денонощно от тротоара през малко прозорче, подобно на популярните улични магазинчета.\r\n\t \r\n\tОсъществява се с подкрепата на Програма „Култура – 2018“ на Столична община и със съдействието на „Егида – София“ ЕАД.\r\n\t \r\n\tПрожекциите са всеки ден от 17 ча до полунощ, организирани в групи по 3 на седмица. Проектът продължава до 31 май.\r\n\t \r\n\tТази седмица проектът на Института за съвременно изкуство „Видео Европа за всеки” представя:\r\n\t \r\n\tАнета-Мона Чиза и Луция Ткачова „Опитай пак. Сбъркай пак. Сбъркай по-добре.“, 2011\r\n\t \r\n\tКристина Лукас, „Пантон“, 2007 (на фото - стоп-кадърът на 1878 г.) ;\r\n\t \r\n\tЧиприан Мурешан, „Избери“, 2005", "date": "2018.04.25", "title": "\"Видео Европа за всеки\" – изложба на разнообразието в публичното пространство"}
{"url": "http://www.mediapool.bg/badeshteto-na-pushachite-namalyavaneto-na-vredata-pecheli-poddrazhnitsi-news278203.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tТютюневата индустрия отдавна разработва изделия с модифициран риск в сравнение с конвенционалните горими цигари. Този алтернативен подход за намаляване на вредата за пушачите, които не желаят или не могат да се откажат от пушенето, привлича все повече интереса и на регулаторните органи.\r\n\tЕдин пример е регулаторният орган в САЩ - Агенцията по храни и лекарства (АХЛ), която се опитва да наложи промяна на парадигмата за регулиране на тютюна и никотина, чрез тютюневите изделия с модифициран риск (ТИМР). Тази категория продукти е предвидена в законодателството през 2009 г. Централен елемент от новата стратегия за борба с тютюнопушенето през следващите години, оповестена от АХЛ през 2017 г., си остават никотинът и неговият потенциал за пристрастяване.\r\n\tНо що се отнася до детайлите, АХЛ въвежда едно тънко разграничение. Макар че отбелязва общия риск от зависимост към никотин, Агенцията посочва, че основният риск е свързан с горенето на тютюна в цигарата – и този процес на горене поражда рисковете за здравето. Затова сега Агенцията набляга и на контрола на вредното въздействие и на стимулиране на иновативни системи за нагряване, при които тютюнът се изпарява до освобождаване на никотина.\r\n\tЗа да получат одобрение за тютюнево изделия с модифициран риск (ТИМР), производителите следва да докажат на АХЛ, че продуктите, като например снус, електронни цигари или тютюневи изделие с нагряване, са по-малко вредни от конвенционалните тютюневи изделия или че са със значително намален рисков профил по отношение на заболявания, свързани с пушенето. Изделията следва да освобождават по-ниски концентрации на вредни вещества или изобщо да не съдържат такива.\n\n\r\n\tСпоред АХЛ между 2011 г. и 2017 г. са подадени 35 заявления за ТИМР, като всички са или отхвърлени, или оттеглени. Кандидатите не успяват да представят научни доказателства за намалена вреда.\r\n\tВ момента \"Филип Морис Интернешънъл\" има подадено заявление за одобрение на системата за нагряване на тютюн IQOS като тютюнево изделия с модифициран риск, а \"Р. Дж. Рейнълдс Табако\" очакват одобрение за шест вида снус с марка Camel.\r\n\tНезависимо от това, потребителите трябва да се вслушат в решенията на АХЛ, защото \"златният стандарт\" е всъщност равносилен на отказа от употреба.\r\n\tПрофесор Бернхард-Михаел Майер, токсиколог и фармаколог от Университета в Грац, е на мнение, че електронните цигари и изделията с нагряване са . Според него големият брой лабораторни изследвания, клинични проучвания и общо над \"100-те милиона години на употреба на изпарители\" без регистрирани вредни ефекти показват ясно положителните последствия от преминаването от цигари към продукти с намален риск. Подобно на Майер, все повече експерти по зависимости и по обществено здраве се обявяват в подкрепа на подходите за намаляване на вредата като сериозна алтернатива. В указанията, издадени от Британския национален институт за здраве и добра здравна грижа относно намаляването на вредата от тютюна, се казва, че \"токсините и карциногенните вещества в тютюневия дим, а не никотинът, са основен причинител на смърт и заболявания.\"\r\n\tНа този етап Коалицията срещу тютюнопушенето (ABNR, Aktionsbündnis Nichtrauchen) и Германският център за изследване на рака (Deutsches Krebsforschungszentrum) се придържат към класическите подходи за превенция на тютюнопушенето. В свой доклад ABNR призовава за по-сериозна подкрепа на усилията за отказ от пушенето:\r\n\t\r\n\tПациентите не са единствените, които изпитват разочарование, когато опитите им да спрат да пушат се провалят. Лекарите все още не са на едно мнение относно препоръката за преминаване на алтернативи с намален риск.\r\n\tЧетири от пет общопрактикуващи лекари са на мнение, че . Това е констатация на база качествено пазарно проучване, проведено по поръчка на \"Филип Морис Интернешънъл\". По данни на компанията, в проучването са запитани 54 общопрактикуващи лекари и 39 медицински специалисти в Германия. Резултатите не са изненадващи за преподавателката Уте Монс, директор на отдела за превенция на рака в Германския център за изследване на рака (DKFZ)\r\n\t, обяснява тя в интервю за Ärzte Zeitung.\r\n\tСпори се дали лекарите трябва да препоръчват от самото начало изделия с нагряване или електронни цигари като алтернативи с намален риск в рамките на подхода за намаляване на вредата в случаи на пациенти, които искат да спрат да пушат или такива, при които са налице затруднения при отказа. Данните на \"Филип Морис Интернешънъл\" за намалените нива на токсини в аерозола от системата за нагряване на тютюн IQOS бяха потвърдени до голяма степен от Федералния институт за оценка на риска по време на 15-тата Конференция за контрол на тютюна, проведена в Хайделберг. Според проучването на ФМИ, 96% от лекарите са съгласни с твърдението, че продуктите с намален риск представляват алтернатива за пациенти, които пушат и не искат да се откажат.\r\n\t\", казва експертът от DKFZ Уте Монс. Тя добавя, че по нейно лично мнение електронните цигари и тютюневите изделия с намален риск са по-добра алтернатива на продължителното пушене, но подчертава, че спирането на пушене при спазване на указанията трябва да е първият избор. DKFZ извършва преглед на публикуваните от ФМИ проучвания. Монс отбелязва, че лабораторните анализи са много обстойни, но остават известни съмнения, свързани с методологията на клиничните проучвания.\r\n\tПредмет на спор е и основата за сравнение. Попитан от Ärzte Zeitung, д-р Волфганг Гребе, специалист по вътрешни болести и спортна медицина с частна практика във Франкенберг, определя себе си по-скоро като хардлайнер. , отсича Гребе, който предлага редовни курсове за отказ от тютюнопушене.\r\n\tПалитрата от варианти за терапия е огромна – обяснява той и посочва поведенческа терапия или дори лекарства за никотин-заместваща терапия. Ако пациентът пропуши отново, се препоръчва повторно преминаване на курса от консултации за отказ от пушене.\r\n\tЗа разлика от него, д-р Кристоф Нилен, който има практика по вътрешни болести, ангиология и флебология в Мюонхенгладбах, . Неговите аргументи са ниският процент на възприемане на никотин-заместващите терапии и ниската успеваемост на консултациите за спиране на пушене.", "date": "2018.04.25", "title": "Бъдещето на пушачите: Намаляването на вредата печели поддръжници"}
{"url": "http://www.mediapool.bg/tusk-sreshtata-v-sofiya-shte-potvardi-evropeiskata-perspektiva-na-zapadnite-balkani-news278353.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСрещата на върха ЕС-Западни Балкани в София следващия месец ще потвърди европейската перспектива на Западните Балкани, регион с пресни спомени от войните и с дълга история на близки отношения с Русия, заяви председателят на Европейския съвет Доналд Туск, цитиран от Асошиейтед прес\r\n\t \r\n\tТуск предприе вчера обиколка на региона като подготовка за срещата в София, планирана на 17 май.\r\n\t \r\n\tМиналата седмица Европейската комисия оцени, че Албания и Македония са постигнали достатъчен напредък, за да започнат преговори за членство в ЕС.\r\n\t \r\n\tВчера в Тирана Туск каза, че пътят към членството ще бъде тежък, но \"си струва усилията\".\r\n\t \r\n\t\"Този процес ще прилича повече на бягане с препятствия, отколкото на автомагистрала. Но пълната интеграция остава наша обща съдба\", каза туск на пресконференция с албанския премиер Еди Рама.\r\n\t \n\n\r\n\tПо думите на председателя на Европейския съвет, срещата в София ще бъде добра възможност да се разговаря за общите предизвикателства за сигурността, каквито са трафикът на мигранти, тероризмът и организираната престъпност.\r\n\t \r\n\tСлед Тирана Туск посети Подгорица, където в разговор с премиера Душко Маркович каза, че Черна гора успешно изпълнява задълженията си, произтичащи от процеса на интеграция и представлява добър пример за държавите от Западните балкани.\r\n\t \r\n\tВ сряда Доналд Туск ще е в Сърбия.", "date": "2018.04.25", "title": "Туск: Срещата в София ще потвърди европейската перспектива на Западните Балкани"}
{"url": "http://www.mediapool.bg/id-premier-na-armeniya-predlozhi-novi-parlamentarni-izbori-news278354.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзпълняващият длъжността министър-председател на Армения Карен Карапетян предложи да бъдат свикани предсрочни парламентарни избори, за да се сложи край на политическата криза, предаде Ройтерс.\r\n\t \r\n\tСпоред Карапетян е възможно изборите да бъдат спечелени от опозиционния лидер Никол Пашинян.\r\n\t \r\n\t\"Сегашната ситуация е безизходна. Пашинян казва, че временен премиер трябва да стане кандидат от народа, тоест той. Аз поисках президентът на страната да се посъветва с политическите сили и да насрочи нови парламентарни избори. Ако гражданите на Армения поискат да изберат Пашинян, тогава той ще стане премиер на страната\", заяви Карапетян.\r\n\t \r\n\tСерж Саркисян, който преди това беше президент на Армения десет години, подаде оставка като министър-председател в понеделник след продължили почти две седмици протести заради обвинения, че е манипулирал конституцията, за да се задържи на власт.\r\n\t \r\n\tПашинян, който спомогна за оставката на Саркисян, каза, че е готов да стане премиер и че ще продължи натиска върху управляващия елит, докато той не се съгласи на истинска промяна.\r\n\t \n\n\r\n\tПривърженици на опозиционния лидер се събират на Площада на републиката в Ереван, където е планирана демонстрация. По-рано той призова за акции на гражданско неподчинение в сряда.\r\n\t \r\n\tАрменската полиция започна да се събира в центъра на столицата след избухването на протеста.", "date": "2018.04.25", "title": "И.д. премиер на Армения предложи нови парламентарни избори"}
{"url": "http://www.mediapool.bg/zhenata-na-siderov-s-nova-strast-trompetat-news278371.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДокато лидерът на \"Атака\" Волен Сидеров шета между София и Крим в името на проруската кауза, съпругата му Деница е открила нова страст – тромпетът. За това съобщава самата тя в партийния вестник \"Атака\". Изборът на този инструмент, чийто традиции и легендарни музиканти се свързват с Америка, опасно доближава семейството до идеологическия враг.\r\n\tНа въпрос дали свири на музикален инструмент, Деница Сидерова разказва пред партийното издание, че като малка свирела на пиано, но без да познава нотите: \"Просто бях наизустила някои песнички\".\r\n\t\"Сега вземам уроци по тромпет – това е новата ми страст. Избрах този инструмент, защото е много особен. Принципно е мъжки и за мен ще е огромно предизвикателство да се науча\"., казва Деница Сидерова. Тя демонстрира и познания, разказвайки историята на музикалния инструмент: \"Първите открити тромпети са в Китай и Южна Америка преди 3500 години. Тогава са били в малко по-различна форма и са били изработени от тънка сплав\".\r\n\tПо-нататък съпругата на Сидеров отбелязва, че \"хората, които са можели да свирят на тромпет, не са били случайни\": \"Те са специално подбирани, мъжете например били с военна подготовка. Т.е. трябвало е да са високопоставени в обществото и да имат висок морал\".", "date": "2018.04.25", "title": "Жената на Сидеров с нова страст – тромпетът"}
{"url": "http://www.mediapool.bg/normativni-nerazborii-ostavyat-izvan-zakona-malkite-vets-news278372.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВърховната административна прокуратура (ВАП) е открила редица нормативни неразбории с разрешителния и вещно-правния режим при изграждане на водноелектрически централи по коритата на реките, поради което голяма част от тях на практика са извън правните рамки. Тя също така е наредила на правителството да предприеме мерки за решаване на проблемите със заварените случая и да предложи законови или нормативни промени, които да урегулират процеса в бъдеще. Това става ясно от прессъобщение на ВАП, публикувано в сряда.\r\n\tПо сигнал за незаконосъобразно издаване на разрешителни за изграждане на руслови и деривационни водноелектрически централи (ВЕЦ) административната прокуратура е извършила проверки на всички 170 такива малки хидроцентрали в страната.\r\n\tРеално проверката  на Нова телевизия за нарушения при строежа на минивецовете. Според него около 140 малки ВЕЦ са построени незаконно от политици, техните деца или приближени, тъй като държавата не им е отстъпила правото за строеж на съоръженията в коритата на реките и прилежащите им терени.\r\n\tРеално прокурорската проверка потвърждава тези изводи. ВАП съобщава, че са установени случаи на изградени руслови ВЕЦ във води и терени публична държавна собственост, за които собствениците им нямат документ от държавни органи, че им се разрешава строителството в публични държавни имоти. В същото време този документ е необходим за съгласуване и одобряване инвестиционните проекти, по които съответните регионални дирекции на строителния контрол да издадат разрешение за строеж.\r\n\tУстановено е, че има нормативни пропуски по уреждането на целия процес по предоставянето на отстъпеното право на строеж, за което сега то прокуратурата настояват регионалното, енергийното и екоминистерствата да излязат с предложения как да се реши проблемът със съществуващите беззаконни минивецове, каквито реално са почти всички, и да се регламентира въпросът с бъдещите такива съоръжения.\n\n\r\n\tЗа изход от ситуацията вече е създадена междуведомствена работна група от представители на трите посочени министерства и Дирекцията за национален строителен контрол. Тя трябва да прегледа нормативната уредба за строежа на руслови централи и да анализира фактическото и правно състояние на вече изградените водни централи в речните корита. Групата трябва също така да предложи варианти за уреждане на вещно-правните отношения между инвеститорите и държавата, както и при необходимост да бъдат изготвяни предложения за изменение на съществуващата правна уредба.\r\n\tЗа работата на тази група в началото на април съобщи и регионалният министър Николай Нанков, след като жители на пострадалата от порой , че ги е наводнила съседна новоизградена ВЕЦ.\r\n\tСега той е информирал Върховната административна прокуратура, че се предвижда в действащата нормативна уредба да се запишат превантивни текстове, които да не допускат издаване на разрешения за строеж на руслови ВЕЦ на инвеститори, които не са собственици или на които няма законно учредено право на строеж в чужд имот.\r\n\tПаралелно ще се търсят възможности за уреждане на вещно-правните отношения между инвеститорите и държавата по отношение на заварените отношения, посочват от ВАП, но не става ясно дали вече се обмислят някакви варианти.", "date": "2018.04.25", "title": "Нормативни неразбории оставят извън закона малките ВЕЦ"}
{"url": "http://www.mediapool.bg/melaniya-tramp-v-palniya-si-blyasak-na-vecheryata-v-beliya-dom-v-chest-na-semeistvo-makron-news278373.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДарлийн Супървил и Катрин Луси, Асошиейтед прес\r\n\t \r\n\tСред гостите нямаше знаменитости, холивудски изпълнители или готвачи суперзвезди. Но когато тя се появи като домакиня на първата си държавна вечеря, Мелания Тръмп желаеше да блесне в своя момент под светлините на прожекторите.\r\n\t \r\n\tСлед като по-рано във вторник се отказа от тъмните слънчеви очила, които са нейна запазена марка, и беше с бял костюм с пола и шапка, първата дама се появи с тоалет на Шанел, за да приветства президента на Франция Еманюел Макрон и съпругата му Брижит, които дойдоха за първата държавна вечеря, давана от администрацията на Тръмп.\r\n\t \r\n\tТова беше знаменателен момент за модата - и обществения живот - за бившата манекенка, която рядко се появява на първи план откакто Тръмп встъпи в длъжност, и случващ се на фона на надвиснала съдебна заплаха върху съпруга й от порно актриса, твърдяща, че са й платили, за да си мълчи за сексуалнната си връзка с Тръмп, която той отрича.\r\n\t \r\n\tГоспожа Тръмп изглежда искаше да покаже личния си принос в разточителното събитие, наблягайки на участието си в избора на менюто и обточените със златен кант сервизи за хранене. Като реверанс към Франция тя носеше меняща цвета си според светлината сива рокля на Шанел с дантела от Шантийи върху бял фон, ръчно рисувана със сребро и извезана с кристалчета и пайети, както каза говорителката й. Нейната френска гостенка беше с рокля на Луи Вюитон.\r\n\t \n\n\r\n\tПрезидентът обсипа с похвали съпругата си докато вдигаше тост и я нарече \"абсолютно невероятната първа дама на Америка\". После приветства връзките между САЩ и Франция, казвайки: \"Нека нашето приятелство се задълбочава, нека нашето родство стане още по-силно и нека нашата свещена свобода никога не умира\".\r\n\t \r\n\tСъс 123-ма присъстващи, събитието беше по-малко и по-интимно от вечерите на президента Барак Обама. Сред присъстващите бяха вицепрезидентът Майк Пенс, председателят на Върховния съд Джон Робъртс, бившият държавен секретар Хенри Кисинджър и двама шампиони от зимни олимпийски игри, които показаха блестящите си златни медали на влизане за приема преди вечерята.\r\n\t \r\n\tГости на масата на Тръмп бяха изпълнителният директор на \"Епъл\" Тим Кук и директорът на ЦРУ Майк Помпейо, номиниран от президента за държавен секретар, както Макрон и съпругата му.\r\n\t \r\n\tВ тоста си Макрон говори за \"нерушимото\" приятелство между двете държави и визирайки своя и на Тръмп устремен политически възход каза: \"Преди около две години малцина от двете страни на океана биха се обзаложили, че днес ще бъдем заедно тук\".\r\n\t \r\n\tИванка Тръмп, старши съветник в Белия дом и по-голяма дъщеря на президента, и Луиз Линтън, съпругата на финасовия министър Стивън Мнучин, бяха с впечатляващи дизейнерски рокли, но за разлика от минали години на вечерята нямаше изненадващи знаменитости.\r\n\t \r\n\tПопитана какво е очаквала, Линтън отговори: \"Всичко, което е френско\".\r\n\t \r\n\tБелият дом подчерта, че г-жа Тръмп, която е планирала сватбата си през 2005 г., е участвала във всеки аспект от подготовка на социалните прояви, свързани с визитата на Макрон. Тя разпространи кратко видео, показващо я как работи по детайлите заедно с екипа си, включително по менюто и подреждането на масите.\r\n\t \r\n\tГостите, настанени около кръгли маси със свещи, украсени с букети от бели цветя, вечеряха агнешко на скара и плодов тарт, сервирани в сервизи от китайски порцелан от времето на президентите Бил Кинтън и Джордж Буш. За забавлението след вечерята се погрижи Вашингтонската национална опера.\r\n\t \r\n\tКабинетът на Тръмп беше представен подобаващо на вечерята. Министърът на търговията Уилбър Рос, военният министър Джим Матис и министърката на вътрешната сигурност Кирстен Нилсен присъстваха, наред с Мнучин и новият съветник по националната сигурност на Тръмп, Джон Болтън, както и новият главен икономически съветник Лари Къдлоу. Други отсъстваха, сред тях директорът на агенцията за защита на околната среда Скот Пруит, който е проверяван заради етични въпроси.\r\n\t \r\n\tИ макар че това беше празнична вечер, съветниците на Тръмп не можаха напълно да избегнат въпроси за вълненията в администрацията. Мнозина от тях отклоняваха въпроси за решението на Тръмп да избере за ръководител на агенцията за ветераните човек, който трябва да дава обяснения за неуместно поведение на работното място.\r\n\t \r\n\tПо-рано във вторник г-жа Тръмп беше облечена със стилен тоалет с колан и шапка с широка периферия при публичните си изяви, които включваха кратко посещение в Националната художествена галерия заедно с г-жа Макрон, за да разгледат изложба на творби на френския художник Пол Сезан.\r\n\t \r\n\tТя остана с шапка, когато се върна в Белия дом, за да седне в центъра в Източната стая за съвместната пресконференция на президента с Макрон. Шапката подскачаше нагоре надолу на телевизионните екрани докато г-жа Тръмп влизаше в стаята и после, когато стана, за да си тръгне, което предизвика много мемове в Туитър.\r\n\t \r\n\tШапката е по модел на Ерве Пиер, а костюмът с пола е на Майкъл Корс.", "date": "2018.04.25", "title": "Мелания Тръмп в пълния си блясък на вечерята в Белия дом в чест на семейство Макрон"}
{"url": "http://www.mediapool.bg/rusiya-mozhe-da-predizvika-golyama-voina-v-blizkiya-iztok-news278374.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзгледите за по-широка война, в която Израел да се изправи срещу Иран, Хизбула и шиитските милиции в Сирия и Ливан, са все по-големи, благодарение на Русия. Руснаците са тези, които \"изобличиха\" нападението на Израел на 9 април срещу иранската база Т-4 в Централна Сирия.\r\n\t \r\n\tПрактиката на Израел е да поразява в Сирия мишени, които са свързани, наред с други неща, с пренасянето на нови оръжия от Иран за Хизбула, но никога да не признава за ударите си.\r\n\t \r\n\tДокато израелците не казваха нищо публично, иранците и Хизбула нямаше нужда да отвръщат на ударите, за да избегнат унижение. Но тъй като загубиха поне седем войници от елитното звено \"Кудс\" при израелската атака, а руснаците обявиха израелците за виновни, иранците нямаше как да потулят нещата.\r\n\t \n\n\r\n\tСега медиите им отразяват напоително не само атаката, но и изявленията на високопоставени държавници като Али Акбар Велаяти, че Иран ще отвърне на удара.\r\n\t \r\n\tЗащо руснаците изобличиха израелците? Две причини: първо, в базата има и руски военни и въпреки че израелците удрят с голяма прецизност, бомбардировката бе в непосредствена близост до руските сили. Владимир Путин реши да покаже на израелците, че това е неприемливо.\r\n\t \r\n\tВторо, израелската атака бе извършена след като Башар Асад използва химически оръжия в Дума, а Путин искаше да се разбере, че това не е американски удар. Той е алергичен към всичко, което подсказва, че американската мощ може да диктува събитията в Сирия. Русия е арбитърът.\r\n\t \r\n\tАко не друго, то ограничената военна акция на американци, британци и французи срещу три обекта в Сирия, свързани с производството на химически оръжия, поне доказа гледната точка на Путин. Ударите с нищо не отслабиха Асад във военно отношение, за да променят баланса на силите в Сирия или да засегнат руските или иранските позиции в страната. Трите западни страни внимателно избегнаха обекти, намиращи се близо до руските или иранските сили, след като Русия заплаши да противодейства на всяко подобно нападение. Това на практика показа, че руските мерки за възпиране подействаха на правителството на Тръмп.\r\n\t \r\n\tЗаявената от Тръмп решимост да изтегли американските войски от Сирия и да остави \"други да се погрижат за нея\" несъмнено окуражи Русия и Иран и бе послание към израелците, че са сами. Може би отговорът на иранците към израелците ще бъде премерен; в края на краищата те все още укрепват присъствието си в Сирия и трябва да се справят с продължаващия бунт.\r\n\t \r\n\tТова предполага иранският отговор - било директен срещу Израел или срещу мека еврейска цел извън Израел - да бъде толкова ограничен, че след това Израел също да ограничи отговора си. Това предполага много неща, включително че иранците и израелците разчитат добре сигналите си. Възможността за грешка в изчисленията е голяма.\r\n\t \r\n\tДори сегашната ситуация да бъде овладяна, Иран и Израел са на път да се сблъскат. Иран е решен да изгради широка военна инфраструктура за себе си и за марионетките си в Сирия и да отвори нов фронт срещу Израел. Израел е също толкова решен да попречи на Иран да създаде в Сирия еквивалент на заплахата, идваща от Ливан, в лицето на Хизбула.\r\n\t \r\n\tОще един фактор засилва риска от ескалация. Иранската решимост да изгради сирийски фронт срещу Израел е отражение на убеждението, че ислямската република ще спечели асиметрично преимущество пред еврейската държава. Чрез Хизбула, която има над 120 000 ракети, Иран може да застраши Израел от териториите на Ливан и Сирия, докато Израел е ограничен във възможностите си да заплаши Иран пряко или поне така, изглежда, си мислят иранците.\r\n\t \r\n\tНе е обаче заложено в гените на Израел да приеме ситуация, в която Иран си мисли, че може да му обяви безнаказано война. Ако към Израел полетят 1000-2000 ракети дневно във война, в която иранците дърпат конците, той ще удари в Иран мишени, от които много ще заболи, например иранските петролни кладенци и рафинерии. Как ще отговори Иран? Ракетите на Хизбула вече ще са увеличили до възможно най-голяма степен причинените от Иран щети върху Израел. Ако иранските петролни обекти бъдат атакувани, ще позволи ли Техеран да бъдат оставени непокътнати саудитските петролни обекти?\r\n\t \r\n\tРаботата е там, че е твърде лесно да се предвиди как може да започне евентуална война между Израел и Иран, но не и как ще приключи. Правителството на Тръмп може да иска да изведе американските части от Сирия, но ако САЩ се отдръпнат, това ще увеличи опасността от регионална война.\r\n\t \r\n\tСега има нужда от американско възпиране. Путин трябва да разбере, че САЩ няма да стоят със скръстени ръце и да чакат иранската експанзия в Сирия да разпали война с Израел. Той може да предприеме действия за възпиране на разширяването на иранското присъствие и това на шиитските милиции. Ако ли не, това ще бъде сторено от Америка, която ще използва военновъздушните си сили.\r\n\t \r\n\tТръмп очевидно не се интересува от Сирия. Но също така той няма интерес от по-широкообхватна регионална война, която може да въвлече Америка и да навреди на световната икономика. Сега не е моментът нещата да се водят задкулисно.", "date": "2018.04.25", "title": "Русия може да предизвика голяма война в Близкия изток"}
{"url": "http://www.mediapool.bg/petkova-obeshta-promeni-v-smetkite-za-parno-news278351.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПромени в начина, по който се изчислява потреблението на топлинната енергия, обеща министърът на енергетиката Теменужка Петкова на протестиращи срещу високите си сметки за парно през март софиянци. Енергийният регулатор пък обяви, че започва проверка на случая като е изискал от общинската \"Топлофикация-София\" пълни данни за доставената и фактурирана на потребителите през миналия месец топлоенергия. Самото дружество твърди, че сметките са напълно коректни и отговорят на нормативните изисквания.\r\n\tНемното недоволни граждани от некоректните, според тях, изчисления на столичното парно за мартенските им сметки, се събраха в сряда пред енергийното министерство и техни представители бяха приети от Петкова. В разговора е участвал и заместникът й Красимир Първанов, съобщиха от ведомствения пресцентър.\r\n\tПротестиращите са настояли да се промени Наредбата за топлоснабдяване, след като преди дни тричленен състав на Върховния административен съд отмени формулата за дялово разпределение на сметките за парно. Решението обаче може да бъде обжалвано пред петчленка на ВАС.\r\n\t\"Ние смятаме, че формулата за дялово разпределение трябва да се промени и разчитаме на вашата експертна помощ за това\", каза пред протестиращите министър Петкова, цитирана от пресцентъра си. По нейните думи в момента експертите от Министерството на енергетиката анализират съдебното решение, за да не се допусне правен вакуум и хаос при окончателното изравняване на сметките в края на отоплителния сезон.\r\n\tПостигнато било съгласие, че промените в топлоснабдяването ще бъдат разработени от съвместна работна група и Петкова поканила представители на протестиращите софиянци да се включат в нея. Целта е промените да бъдат направени преди началото на новия отоплителен сезон, допълват от енергийното министерство.\r\n\tПреди седмица в парламента също бе постигнат консенсус за промени относно топлоснабдяването, така че да се решат сегашните проблеми с формирането почти всяка зима на шокиращи сметки за парно. Причината е в сегашното прогнозно калкулиране на фактурите на база миналогодишно потребление. Така в месеци, които предходната година са били топли, но следващата се окажат много студени, задължително се получават много високи сметки.\r\n\tМакар като цяло да е ясно, че проблемът е в нормативната база, от Комисията за енергийно и водно регулиране съобщиха, че са поискал от столичната топлофикация в тридневен срок да й представи пълни данни относно количеството топлинна енергия, която е доставена и фактурирана на клиентите на дружеството за март 2017 г. и за март 2018 г. – общо и по групи клиенти.\r\n\tОт дружеството е изискана информация и за броя на битовите клиенти, избрали дяловото разпределение да се извършва по прогнозни данни и консумираната от тях топлоенергия през март 2017 и 2018 г. Изискани са данни и за клиентите, предпочели реалния месечен отчет, а не сметки по прогнози. След получаването на цялата искана информация, КЕВР ще изготви подробен анализ, чиито резултати ще бъдат публично обявени.\r\n\t \"Топлофикация София\" на свой ред обяви за коректни сметките за парно и топла вода за март, тъй като са изготвени съобразно изискванията на Наредбата за топлоснабдяването. На сайта на дружеството беше пусната формулата, по която се изчисляват сумите във фактурите, за да могат клиентите сами да проверят дали сметките са верни.\r\n\t\r\n\tЗа база се приема реалната консумация във всеки отделен имот за предходния отоплителен сезон, отразена в изравнителната сметка.  Всеки клиент може да открие останалите необходими  данни, които да приложи  във формулата, в информационната част на месечното съобщение към фактурата си, пише в съобщението на \"Топлофикация\".\r\n\tОсвен това от компанията припомниха, че хората могат да задават въпроси, свързани с дължимите суми, \"по всички канали за комуникация\" – на телефон 0700 11 111, в клиентските центрове, на мейл inf_r@ toplo.bg или info_r@toplo.bg, в чат платформата на сайта www.toplo.bg, както и във Фейсбук страницата на дружеството.\r\n\tПреди дни от дружеството обясниха високите сметки за парно с това, че изминалият март е бил с три градуса средно по-студен от март 2017 г. Това довело до повишаване на т. нар. корекционен коефициент, по който се умножава прогнозното потребление на всеки абонат. Освен това цената на топлоснабдяването е по-висока от април миналата година.\r\n\tХората обаче негодуват, че сметките им за март са не само по-високи от преди година, но и с 40 - 50 на сто и дори двойно по-големи от тези за студените февруари и януари 2018 г.\r\n\tВъв вторник от Комисията за енергийно и водно регулиране обявиха, че ще проверят дали фактурите за март са формирани коректно.", "date": "2018.04.25", "title": "Петкова обеща промени в сметките за парно"}
{"url": "http://www.mediapool.bg/novite-plochki-pred-ndk-se-napukali-zaradi-dvizhenieto-v-tunela-news278375.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвариен ремонт на напуканите и разхлопали се нови плочки пред НДК, поставени заради европредседателството на България, започна в четвъртък фирмата изпълнител на ремонта от преди пет месеца \"Джи Пи Груп\", която получи 2.5 млн. лв. за него. Снимки на деформираните плочки бяха публикувани преди ден в групата \"Забелязано в София\" и предизвикаха възмущението и подигравките на потребителите в социалните мрежи.\r\n\t\"Ремонт на ремонта на ремонта . . . щеше да е смешно, ако не бяха думнали 40ина млн. за две години\", написа качилият снимките потребител Младен Манев.\r\n\tТъй като извършеният от \"Джи Пи Груп\" ремонт има петгодишна гаранция, фирмата започна подмяна на плочките.\r\n\t\"Причина за надигането и напукването на плочките е движението в тунела под НДК\", обясни Йордан Траханов, който е проектов ръководител във фирмата, цитиран от БГНЕС. Според него движението в тунела довело до деформации, които сегашните фуги не са успели да поемат. \"Затова ще бъдат направени още, които освен това ще са и по-големи, за да могат да поемат температурните разширения.”, каза още Траханов.\r\n\tПо думите му, възникналият проблем няма общо с качеството на ремонта, а с непредвидени обстоятелства. В доказателство на тезата си каза, че на други места няма дефекти. Ремонтът се очаква да приключи до неделя, когато ще бъде махната оградата пред НДК.", "date": "2018.04.25", "title": "Новите плочки пред НДК се напукали заради движението в тунела"}
{"url": "http://www.mediapool.bg/rumen-radev-obvini-gerb-che-sa-evroatlantitsi-samo-na-dumi-news278376.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗадочните атаки между президента Румен Радев и ГЕРБ вече са главно на тема \"евроатлантизъм\". Седмица след като Радев бе обвинен от зам.-председателя на ГЕРБ Цветан Цветанов, че иска да вади България от ЕС и НАТО, сега президентът отвърна със сходни обвинения към опонента си.\r\n\t\"Как да очакваме да бъдем приети в Шенген и в Еврозоната, когато властта насажда убеждението, че тук няма консенсус относно нашата европейска принадлежност?\", запита риторично Радев в сряда пред репортери и допълни, че колкото повече се дават клетви към евроатлантизма, толкова повече ни отдалечават от Европа. Според него нашата корупция е видима и \"отвъд океана\" и е отразена в  на Държавния департамент на САЩ.\r\n\t\"Има политици, които водят война с българската държавност, сами виждате какви лъжи се тиражират в медиите. С дискредитирането на президентската институция тези хора залагат на карта европейската принадлежност на България и то в разгара на европейското председателството. Колко струват техните евроатлантически идеи, след като деградират армията и заблуждават нашите съюзници?\", продължи с критиките към управляващите Радев.\r\n\tТой допълни, че ГЕРБ прави опит да приватизира европейската идея за лични политически цели.\r\n\t\"Какви европейци са тези политици след като допуснаха корупцията, бедността и несправедливостта да се превърнат във визитка на страната ни, а България да бъде изхвърлена от европейската карта що се касае до свободата на медиите?\", продължи той.\n\n\r\n\tВ отговор на въпрос дали е провел среща с министрите по заръка на премиера, за да го осветлят за борбата с корупцията, президентът каза, че ако Борисов счита, че някой друг трябва да контролира министрите му, то той трябва да инициира промени в конституцията.\r\n\tСкандалът между президента и ГЕРБ се разгоря с нова сила по време на последното заседание на Консултативния съвет по национална сигурност, които бе посветен на проблемите на сигурността. Тогава Цветанов обяви, че президентът е предложил , с която иска да извади България от ЕС и НАТО. След това обясни, че държавният глава откровено \"гледа на Изток\". Румен Радев отвърна, че Цветанов вероятно е функционално неграмотен, защото не може да разбере елементарен текст. Президентът продължи критиката си към ГЕРБ, че не изпълнява обещанията си за увеличаване на бюджета за отбрана.\r\n\tВ предложената от президента позиция на КСНС наистина се направи опит да се коригира позицията на правителството в подкрепа на ударите на Запада срещу режима на Асад заради употребата на химическо оръжие. В проекта на Радев се посочва, че ударите \"покачват риска от ескалация на напрежението в региона\" и са били предприети без резолюция на Съвета за сигурност на ООН. Такава е позицията на Москва.\r\n\tНападките продължиха и през уикенда, след като Цветанов обяви аргументите на Румен Радев за \"махленски\".\r\n\t\"Не сме влезли в политиката, за да водим махленски спорове\", каза заместник-председателят на ГЕРБ, след като бе обявен за функционално неграмотен. \"За мен това съвсем не е махленски дебат. Това е режисирана кампания и тя не е първата\", отвърна президентът в сряда.", "date": "2018.04.25", "title": "Румен Радев обвини ГЕРБ, че са евроатлантици само на думи"}
{"url": "http://www.mediapool.bg/es-rusiya-i-iran-nastoyavat-za-zapazvane-na-yadrenoto-sporazumenie-v-segashniya-mu-vid-news278377.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНастоящото ядрено споразумение с Иран действа и \"трябва да бъде запазено\", заяви Федерика Могерини в Брюксел, след като САЩ и Франция обявиха, че желаят нова сделка, предаде Франс прес.\r\n\t \r\n\tРъководителката на европейската дипломация заяви и миналия понеделник, че изключва \"отново да се обсъжда изпълнението на поетите от нас задължения в рамките сключеното с Техеран ядрено споразумение\".\r\n\t \r\n\tЕС участваше в сключването на договора, подписан във Виена през юли 2015 г. между Иран и групата 5 плюс 1 (САЩ, Франция, Великобритания, Китай, Русия и Германия).\r\n\t \r\n\tСъхраняването на международното споразумение за иранската ядрена програма е водещ приоритет за Германия и то не може да бъде предоговаряно. Това заяви говорител на министерството на външните работи в Берлин с оглед наближаващия на 12 май краен срок за решение на САЩ дали да върнат санкциите си срещу Техеран, предаде Ройтерс.\r\n\t \r\n\t\"За нас позицията остава ясна - главният приоритет е да бъде съхранено споразумението за ядрената програма, както и пълното му изпълнение от всички страни\", заяви говорителят.\n\n\r\n\t \r\n\t\"Споразумението за ядрената програма беше договорено от седем страни и ЕС и не може да бъде предоговаряно, но е и ясно, че абстрахирайки се от самото споразумение, бихме искали да е сигурно, че иранската ядрена програма служи изключително и само за мирни цели.\", добави той.\r\n\t \r\n\tГоворителят припомни, че френският президент Еманюел Макрон е предложил допълнително споразумение за уреждане на проблема.\r\n\t \r\n\t\"Трябва да разгледаме това предложение внимателно. Въпросът е при какви обстоятелства Иран би бил готов да позволи подобен процес. Поддържаме тесен и конструктивен обмен на мнения в рамките на тройката от ЕС, както и със САЩ.\", каза говорителят.\r\n\t \r\n\tГоворителят на Кремъл Дмитрий Песков каза днес, че съществуващото ядрено споразумение е \"без алтернатива\".\r\n\t \r\n\t\"Ние сме за запазване на споразумението в сегашния му вид - това беше продукт на деликатни и напрегнати дипломатически усилия от страна на много държави. Тези усилия заслужават висока оценка. Дали е възможно в сегашната ситуация да се повтори такава успешна работа е под въпрос\", каза още Песков, цитиран от ТАСС.\r\n\t \r\n\tИранският президент оспорва легитимността на нова ядрена сделка \r\n\tИранският президент Хасан Рохани оспори легитимността на евентуално ново споразумение по иранската ядрена програма, предаде Франс прес.\r\n\t \r\n\t\"Заедно с президента на една европейска държава те казаха: \"Искаме да вземем решение за споразумение, сключено между седем страни. Кому е нужно това? С какво право?\", попита Рохани в Табриз, в Северен Иран, визирайки изявленията на Тръмп и Макрон.\r\n\t \r\n\tРохани поиска от западните държави да покажат те какво са направили в изпълнение на подписаното през юли 2015 г. споразумение по ядрената програма на Иран.\r\n\t \r\n\t\"Искате да решавате бъдещето на споразумението. Тогава първо трябва да ни кажете какво сте направили досега вие по неговото прилагане\", каза Рохани.\r\n\t \r\n\tТой обвини също така американското министерство на финансите, че е взело за заложник целия свят със своите санкции, насочени срещу банките, търгували с Иран.\r\n\t \r\n\tИранският президент посочи, че Международната агенция за атомна енергия (МААЕ) редовно удостоверява, че Иран изпълнява поетите по споразумението задължения за ограничаване на ядрената си програма, така че да даде гаранция, че не иска да се сдобие с атомна бомба.\r\n\t \r\n\t\"С ядреното споразумение ние засвидетелствахме нашата добра воля на света. Ние искаме да докажем на света, че Иран не се опитва да се сдобие с оръжия за масово поразяване\", каза Рохани.\r\n\t \r\n\tБез да назовава Тръмп, Хасан Рохани каза: \"Вие сте само един бизнесмен. Нямате никакъв опит в политиката, правото или с международните договори\".", "date": "2018.04.25", "title": "ЕС, Русия и Иран настояват за запазване на ядреното споразумение в сегашния му вид"}
{"url": "http://www.mediapool.bg/tramp-pravi-golyam-zavoi-otsenyavaiki-kim-chen-un-kato-mnogo-pochten-news278378.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Доналд Тръмп каза вчера, че Ким Чен-ун иска историческа среща с високи залози колкото е възможно по-скоро и изказа мнението, че севернокорейският диктатор е \"много отворен\" и \"много почтен\" - доста различна оценка за лидер, когото той по-рано заклеймяваше като \"Малкия човек ракета\".\r\n\t \r\n\tСъединените щати и Северна Корея договарят среща на върха между Тръмп и Ким, която да се проведе през май или юни с цел постигане на сделка за ядрената програма на Пхенян.\r\n\t \r\n\tТръмп, който възприема решително оптимистичен тон във връзка със ситуацията през последните дни, каза вчера, че Съединените щати и Северна Корея водят \"добри дискусии\".\r\n\t \r\n\t\"Директно ни се се казва, че те биха желали срещата да се състои колкото е възможно по-скоро. Смятаме, че това е голямо нещо за света\", заяви Тръмп в Белия дом редом до френския президент Еманюел Макрон. \"Ким Чен-ун наистина е много отворен и, мисля, много почтен, съдейки по всичко, което виждаме.\"\r\n\t \n\n\r\n\tТръмп предупреди, че Северна Корея не е изпълнявала предишните си обещания, но похвали твърдите стъпки на своето правителство, включително санкциите и организирането на натиск от международните съюзници, като имащи заслуга за това Пхенян да бъде принуден да преговаря. Той отново намекна, че ще \"напусне масата\", ако преговорите не бъдат продуктивни или ако Северна Корея не действа добросъвестно.\r\n\t \r\n\t\"Ще видим докъде ще стигне всичко това\", каза президентът. \"То може да бъде чудесно, а може и да не бъде.\"\r\n\t \r\n\tТръмп направи тези коментарите дни след поредица от севернокорейски ходове, които Белият дом побърза да изтъкне като признаци, че усилията му за оказване на принуда работят. В събота Северна Корея обяви, че ще затвори свой обект за ядрени изпитания и ще прекрати ядрените опити и изпитанията на междуконтинентални балистични ракети - ход, приветстван от Тръмп като \"голям напредък\".\r\n\t \r\n\tСеверът обаче не стигна дотам да намекне, че ще се откаже от ядрените си оръжия, както загатна Тръмп в изявление в Туитър през уикенда, или ще намали своето производство на ракети и свързани с тях компоненти. Когато вчера беше притиснат да каже какво има предвид под целта за \"денуклеаризация\", Тръмп заяви: \"Това значи те да се отърват от своите ядрени оръжия. Много просто.\"\r\n\t \r\n\t\"За мен би било лесно да сключа проста сделка и да обявя победа. Не искам да правя това\", каза президентът.\r\n\t \r\n\tТази седмица южнокорейският президент Мун Дже-ин, който е съюзник на САЩ, и Ким ще имат среща на върха в демилитаризираната зона между двете Кореи, която може да подготви почвата за планираната среща на Тръмп със севернокорейския диктатор. Лидерите на САЩ и Северна Корея никога не са се срещали през шестте десетилетия на враждебност след Корейската война.\r\n\t \r\n\tТочната дата и място на възможната среща на върха не са определени.\r\n\t \r\n\tПрессекретарят на Белия дом Сара Хъкаби Сандърс каза в понеделник, че целта на САЩ е пълната денуклеаризация на Корейския полуостров. Когато беше попитана дали президентът е готов да приеме нещо по-малко от тази цел преди отмяна на санкциите или иска да действа постепенно, тя каза пред репортери: \"Със сигурност няма да има отмяна на санкциите, докато не видим конкретни действия към денуклеаризация от страна на Северна Корея.\"\r\n\t \r\n\tМиналата година САЩ прокараха в Съвета за сигурност на ООН най-суровите международни санкции досега срещу Северна Корея в отговор на три изстрелвания на ракети с голям обсег и най-мощния й взрив при ядрен опит до момента. Правителството на Тръмп допълни тези ограничения с едностранни американски санкции срещу фирми, извършвали незаконна търговия със Севера.\r\n\t \r\n\tТази година Ким направи завой от конфронтация към дипломация и според Южна Корея и Китай изразява ангажимент за денуклеаризация. Все още не е сигурно какво иска той в замяна.\r\n\t \r\n\tПохвалите, отправени вчера от Тръмп към Ким, рязко контрастират с предишната му войнствена реторика към севернокорейския лидер. Преди да го нарече \"Малкия човек ракета\" от трибуната на ООН миналата есен, Тръмп заплашваше да изсипе \"огън и ярост\" върху Северна Корея и се присмя на Ким, че собственото му ядрено \"копче\" е по-голямо от това в Пхенян.\r\n\t \r\n\tПо-късно вчера Тръмп заобиколи въпрос защо използва думата \"почтен\" спрямо Ким, който е обвиняван, че подлага на глад своя народ, екзекутира политическите си противници и е заповядал убийството на свой роднина.", "date": "2018.04.25", "title": "Тръмп прави голям завой, оценявайки Ким Чен-ун като \"много почтен\""}
{"url": "http://www.mediapool.bg/datski-izobretatel-poluchi-dozhivotna-prisada-za-ubiystvoto-na-shvedska-zhurnalistka-news278379.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДатският изобретател Петер Мадсен беше осъден на доживотен затвор за това, че е изтезавал и убил шведската журналистка Ким Вал на частната си подводница, предаде Асошиейтед прес.\r\n\t \r\n\tСъд в Копенхаген постанови, че смъртта на Вал е настъпила в резултат на предумишлено убийство и че Мадсен не е дал \"достоверно\" обяснение.\r\n\t \r\n\tМадсен каза, че ще обжалва присъдата. Той не се признава за виновен в предумишлено убийство и казва, че Вал е умряла случайно в подводницата, но признава, че е нарязал на парчета тялото й и е изхвърлил частите в морето.\r\n\t \r\n\tСпоред прокуратурата убийството на Вал е било сексуално мотивирано и предварително обмислено, защото Мадсен е взел със себе си инструменти, които обикновено не носи при плаване. Причината за смъртта така и не е установена.", "date": "2018.04.25", "title": "Датски изобретател получи доживотна присъда за убийството на шведска журналистка"}
{"url": "http://www.mediapool.bg/ek-i-chastniyat-sektor-shte-investirat-nad-20-mlrd-evro-v-izkustven-intelekt-do-2020-g-news278380.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия ще увеличи инвестициите си в изкуствени интелект с още 1.5 млрд. евро за периода 2018 - 2020 г., като се надява това да доведе до привличането на допълнително частно финансиране в размер на 2.5 млрд. евро.\r\n\tЦелта е публично-частният сектор да инвестира в научни изследвания и иновации в областта на изкуствения интелект и да постигнат заедно повече от 20 милиарда евро до края на 2020 г., съобщи Европейската комисия.\r\n\tСредствата за разработки за изкуствен интелект се отпускат чрез програмата за научни изследвания и иновации \"Хоризонт 2020\".\r\n\tОсвен увеличаване на публичните и частните инвестиции в областта на изкуствения интелект, ЕК ще подготви социално-икономическите промени свързани с обучението на бъдещите кадри и ще подсигури подходяща етична и правна рамка.\r\n\t\"Изкуственият интелект преобразява нашия свят също както парната машина или електричеството в миналото. Той представя нови предизвикателства, с които Европа следва да се справи, за да може изкуственият интелект да бъде успешен и да работи в полза на всички\", каза зам.-председателят по въпросите на цифровия единен пазар Андрус Ансип.\r\n\tВ областта на изкуствения интелект Европа разполага с научни изследователи, лаборатории и стартиращи предприятия на световно равнище. ЕС също така има силни позиции в областта на роботиката и е на водещо място в света в областта на транспорта, здравеопазването и производствените сектори, които следва да въведат изкуствен интелект, за да останат конкурентоспособни.\r\n\tСилната международна конкуренция обаче изисква координирани действия, за да може ЕС да бъде в авангарда на въвеждането на изкуствения интелект.\r\n\tУвеличаване на финансовата подкрепа и насърчаване на използването в публичния и частния сектор ЕС (публичният и частният сектор) следва да се стремят да увеличат инвестициите в научни изследвания и иновации в областта на изкуствения интелект и да постигнат заедно повече от 20 милиарда евро до края на 2020 г., се казва в съобщението на ЕК.Разработване на нова платформа \"при поискване\"\r\n\tУвеличаването на средствата с още 1.5 млрд. евро, които се очаква да прилекат още 2.5 млрд. евро от частния сектор, ще свърже и укрепи европейските научноизследователски центрове в областта на изкуствения интелект и ще насърчи изпитването и експериментирането.Еврокомисията ще подпомага разработването на платформа за изкуствен интелект \"при поискване\", която ще осигури достъп до съответните ресурси от изкуствен интелект в ЕС за всички потребители, се казва в съобщението.\r\n\tОсвен това ще бъдат привлечени средства от Европейския фонд за стратегически инвестиции за допълнителна подкрепа на инвестициите на дружествата и стартиращите предприятия в изкуствен интелект.\r\n\tС помощта на Европейския фонд за стратегически инвестиции се цели мобилизирането на повече от 500 милиона евро инвестиции до 2020 г. в редица ключови сектори.\r\n\tЕК също така ще продължи усилията си по изграждане на благоприятна инвестиционна среда. Тъй като данните са \"суровината\" за повечето технологии на изкуствения интелект, ЕК предлага законодателство в подкрепа на повторното използване на данни, както и мерки за улесняване на обмена на данни. Тук спадат данни за обществените услуги и околната среда, както и научноизследователски и здравни данни.Социално-икономическите промени с изкуствения интелект\r\n\tСъс зараждането на изкуствения интелект ще бъдат създадени нови работни места, но други ще бъдат закрити, а повечето преобразувани. По тази причина ЕК ще насърчи държавите да модернизират системите си за образование и обучение и да подкрепят прехода на пазара на труда с помощта на Европейския стълб на социалните права.\r\n\tЕК ще подкрепя партньорствата между бизнеса и образователните институции, за да бъдат привлечени и да останат в Европа повече талантливи специалисти в областта на изкуствения интелект.\r\n\tЕК ще създаде с финансовата подкрепа на Европейския социален фонд специални схеми за обучение на професионалните профили и ще подпомага цифровите умения, компетентностите в областта на науките, технологиите, инженерството и математиката, както и предприемачеството и творчеството.\r\n\tПредложенията по следващата многогодишна финансова рамка на ЕС (2021—2027 г.) ще включват засилена подкрепа за придобиването на специализирани умения в областта на цифровите технологии, включително експертни познания в областта на изкуствения интелект.Осигуряване на подходяща етична и правна рамка\r\n\tКакто при всяка друга революционна технология, някои приложения на изкуствения интелект могат да породят нови етични и правни въпроси, свързани с отговорността или евентуалното пристрастно вземане на решения. Новите технологии не следва да означават нови ценности, посочват от ЕК.\r\n\tЗа това до края на 2018 г. ЕК ще представи насоки за етиката във връзка с разработването на изкуствен интелект, въз основа на Хартата на основните права на Европейския съюз. Ще се вземат предвид принципи като прозрачност и защита на данните, както и въз основа на работата на Европейската група по етика в науката и новите технологии.\r\n\tЗа да подпомогне разработването на тези насоки, ЕК ще обедини всички заинтересовани страни в рамките на Европейски алианс за изкуствен интелект. Към средата на 2019 г. ЕК ще издаде насоки за тълкуването на Директивата относно отговорността за вреди от стоки в светлината на технологичните промени, за да се гарантира правната яснота за потребителите и производителите в случай на дефектни продукти.Следващи стъпки\r\n\tВ съответствие с декларацията за сътрудничество, подписана от 24 държави членки и Норвегия на 10 април 2018 г., днес се поставя началото на работата на ЕК и държавите членки по изготвянето на координиран план за изкуствен интелект до края на годината.\r\n\tОсновните цели са постигане на максимално въздействие на инвестициите на равнище ЕС и на национално равнище, насърчаване на сътрудничеството в ЕС, обмен на добри практики и определяне на начините за гарантиране на глобалната конкурентоспособност на ЕС в тази област.\r\n\tЕК също така ще продължи да инвестира в ключови инициативи в областта на изкуствения интелект, включително в разработването на по-ефективни електронни компоненти и системи. Например чипове, специално разработени за операции на изкуствен интелект, компютри на световно равнище, както и водещи проекти в областта на квантовите технологии и \"картографирането\" на човешкия мозък.\r\n\tИзкуственият интелект не е научна фантастика, а вече е част от нашето ежедневие - от използването на виртуален личен асистент при организирането на деня ни до телефоните, предлагащи ни песни, които бихме могли да харесаме.\r\n\tОсвен че улесняват живота ни, интелигентните системи помагат за решаването на някои от най-големите световни проблеми, като лечението на хронични заболявания, борбата с климатичните промени и предвиждането на заплахи в областта на киберсигурността.\r\n\tИзкуственият интелект е една от най-важните стратегически технологии на 21-ви век.\r\n\tЕвропа иска да играе водеща роля в тези промени — много от неотдавнашните открития в областта на изкуствения интелект са направени в европейски лаборатории. Около една четвърт от цялата промишлена и на професионална обслужваща робототехника е произведена от европейски предприятия.", "date": "2018.04.25", "title": "ЕК и частният сектор ще инвестират над 20 млрд. евро в изкуствен интелект до 2020 г."}
{"url": "http://www.mediapool.bg/naprezhenie-v-sofiyskiya-universitet-zaradi-priema-po-meditsina-news278384.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРешението на Академичния съвет на Софийския университелимент Охридски” (СУ)  предизвика напрежение във висшето училище. Преподаватели и студенти от факултетите по биология и по химия и фармация искат преразглеждане на решението в името на авторитета на университета.\r\n\tПреди седмица Академичният съвет реши кандидат-студентите по медицина да държат изпити по биология и химия в Медицинския университет-София, вместо в Софийския университет. В четвъртък с декларации Биологическият факултет и Факултетът по химия и фармация поискаха това решение да бъде прегласувано и ако мнозинството в съвета реши - отменено. Точката обаче така и не влезе в дневния ред, тъй като не се събраха достатъчно гласове за това.\r\n\tПредставителите на Академичния съвет дори не чуха мнението на студентите и преподавателите, дошли на заседанието им. Нещо повече - имаше опит то да бъде закрито за външни лица. След като той не успя, по предложение на декана на Факултета по журналистика и масова комуникация заседанието беше частично закрито, а недоволните студенти и преподаватели, както и медиите - изкарани от залата.\r\n\tАргументите за отмяна на решението са, че то е позорно, петни авторитета на най-старото висше училище и освен това противоречи на правилника за прием на първокурсници. С него се нарушава цялостната структура на кандидатстудентската кампания, чиято първа изпитна сесия приключи. Освен това правилата за прием се променят в крачка при положение, че бяха приети и публикувани преди месеци.\r\n\tАргументите решението да остане в сила са, че в противен случай първокурсници по медицина въобще няма да се приемат. Освен това то на практика вече е приложено - ректорът на Софийския университет проф. Анастас Герджиков вече е подписал меморандум с Медицинския университет - София за съвместните изпити, а до Министерството на образованието и науката е изпратено писмо да се промени първоначалното предложение за нулев прием по медицина и бройката за първокурсници да е 80.\r\n\tПротестите на преподаватели и студенти може и да продължат и вече да не са толкова мълчаливи.\r\n\tПреди заседанието на Академичния съвет залата се напълни със студенти и преподаватели от Биологическия факултет и от Факултета по химия и фармация, дошли да чуят дебата по спорното решение и евентуално да изразят мнението си. До дебат, както и до изслушване на присъстващите външни за Академичния съвет лица така и не се стигна.\r\n\tОще в самото начало на заседанието беше направено предложение то да е закрито. То обаче не събра нужната подкрепа. Предложението да се гледа точката за прегласуване на спорното решение обаче също не беше подкрепено. Срещу ново решение по казуса се обяви и ректорът проф. Анастас Герджиков. Аргументът - не може за трети път университетът да променя решението си. , попита Герджиков. Той допълни, че решението кандидатите по медицина да се изпитват и оценяват от друг университет ще важи само за тази година, а за следващата ще се търси друго решение.\r\n\tРекторът каза още, че е спрял ответна реакция от страна на Медицинския факултет, чиито студенти и преподаватели също имали намерение да дойдат на заседанието на Академичния съвет.\r\n\tСрещу прегласуването на решението очаквано се обяви и деканът на Медицинския факултет проф. Любомир Спасов, който от доста време иска студентите по медицина да се приемат с отделни изпити от тези за останалите специалности. , обърна се в емоционално изказване проф. Спасов към колегите си. Той обясни, че медицинската химия и биология били различни от тези, с които се кандидатства и приема в другите факултети. За това изпитите трябвало да са различни.\r\n\tВ аргументите си проф. Спасов се върна към времето на Хипократ. , каза Спасов. Според него университетът се е превърнал във “феодално владение”, но не каза на кого. Той смята, че с налагането на общи изпити се нарушава автономията на факултетите.\r\n\t, отговори акад. Петър Кралчевски, декан на Факултета по химия и фармация.\r\n\tНикой от подръжниците на проф. Спасов не заяви, че смята, че автономията на факултетите е накърнена. Единствените мотиви против преразглеждането на решението бяха, че така “ставаме смешни”. Ректорът пък каза, че не може да наложи на един факултет да обучава студенти, които не иска., заяви преподавателят от Факултета по химия и фармация проф. Тони Спасов.\r\n\tДокато недоволните студенти и преподаватели присъстваха на заседанието, обсъждане по същество на проблема така и нямаше. Хората бяха изведени от залата по формално предложение на декана на Факултета по журналистика и масова комуникация доц. Теодора Петрова. Аргументът ѝ беше, че една от точките в дневния ред е свързана с пенсионирането на преподаватели от факултета и не било редно то да се обсъжда пред медиите и външни хора. В крайна сметка целта хората да бъдат изведени от залата беше постигната.\r\n\tВъпреки това те успяха да говорят на двора с ректора проф. Герджиков и се разбраха за допълнителна среща с него на 8 май.\r\n\tСпоред студентите не е добре за Софийския университет да провежда изпити с Медицинския университет в София, който в последните месеци беше дискредитиран след проверки на прокуратурата и обвинения за порочни практики, включително и за прием на студенти.\r\n\tНедоволните смятат, че с отказа си да изпитва и оценява бъдещите медици Софийският университет само губи, тъй като кандидатите за Медицинския факултет го избират заради различния формат на изпита. Сега те вероятно щели да предпочетат да учат в Медицинския университет, а СУ да обере по-посредствените.\r\n\tВ декларация от Биологическия факултет припомнят, че от миналата учебна година изпитът по биология се подготвя заедно с преподаватели от Медицинския факултет. В нея се казва, че спорното решение нарушава цялостната организация на кандидатстудентската кампания, тъй като според правилника за приема на студенти кандидатстудентските изпити от предварителната сесия, която вече приключи, и от редовната, \"се провеждат по едни и същи програми\".\r\n\tОсвен това вече е утвърдено учебното съдържание за всеки изпит, а сега кандидатите за медицина са изправени пред промяна в крачка. В правилника за прием на студенти в СУ пък пише, че не се признават \"оценки от конкурсни изпити, положени в друго висше училище\". Сред предвидените изключения не е приемът в Медицинския факултет.\r\n\tВ нея се казва още, че спорното решение за приема по медицина накърнява \"интересите на четири факултета извън Медицинския факултет, в които се обучават студенти от 14 специалности, приемани с изпита по биология\".\r\n\tОще преди седмица решението беше критикувано от членове на Академичния съвет и определено като позорно.\r\n\tОт Софийския университет не дадоха смислени аргументи защо друго висше училище ще изпитва и оценява бъдещите първокурсници по медицина. За сметка на това за киндидат-студентите със сигурност ще има неудобства. Те ще трябва да подадат документи за препитванията в Медицинския университет, работите им ще бъдат оценени от преподавателите в него, а документите за класиране ще се подават в Софийския университет.\r\n\tЩе трябва да платят и с 40 лева повече за изпитите в Медицинския унивреситет. Според проф. Спасов обаче ще си спестят неудобството да държат изпити на 6 места, което според него било “чергарство”.\r\n\tОценките от Медицинския университет ще важат само за прием в специалността медицина в Алма матер, но не и за останалите специалности, в които се приема с препитвания по биология химия. За тях кандидат-студентите ще трябва да полагат изпитите на Софийския университет.\r\n\tКандидатите за медицина в СУ ще трябва да участват и в отделно класиране, тъй като ще изпуснат сроковете за общото класиране.", "date": "2018.04.25", "title": "Напрежение в Софийския университет заради приема по медицина"}
{"url": "http://www.mediapool.bg/uotsap-povishava-minimalnata-vazrast-za-potrebitelite-si-v-evropa-na-16-godini-news278381.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПопулярното мобилно приложение за текстови съобщения \"Уотсап\", собственост на Фейсбук, вдига минимално разрешената възраст за потребителите си в Европа от 13 на 16 години. Целта е така да се изпълнят новите изисквания за личните данни в ЕС, влизащи в сила от другия месец, предаде Ройтерс.\r\n\t \r\n\t\"Уотсап\" вече ще иска от европейските си потребители да потвърждават, че са поне на 16 години. Това ще става чрез известие за нови правила за ползването на услугата и политиката на \"Уотсап\" в областта на личната информация. Тази политика ще се осъществява от ново юридическо лице, \"Уотсап Ирландия\", дружество с ограничена отговорност, което ще заработи през следващите седмици.\r\n\t \r\n\tНе е ясно как и дали изобщо спазването на възрастовото ограничение ще бъде проверявано с оглед на лимитирания обем данни, който услугата има право да изисква и съхранява.\r\n\tКомпанията майка Фейсбук, която има своя отделна политика в областта на личната информация, възприе различен подход, що се отнася до децата в юношеска възраст между 13 и 15 години. Целта тук също е да се изпълнят изискванията на предстоящия да влезе в сила нов регламент на ЕС за защитата на личните данни.\r\n\t \r\n\tФейсбук иска от децата на тази възраст да посочат родител или настойник, който да даде съгласие те да споделят информация за себе си в социалната мрежа. В противен случай не получават напълно персонализирана версия на социалната мрежа.\r\n\t \r\n\tВ съобщение в блог \"Уотсап\" - по данни на Фейсбук към януари приложението има над 1,5 милиарда потребители - заяви, че с новите промени за потребителите в ЕС няма да се искат и нови права за събиране на лична информация. \"Целта ни е просто да обясним как използваме и защитаваме ограничената информация, която имаме за вас\", се допълва в публикацията.\r\n\t \n\n\r\n\tВ последните години създаденото през 2009 г. приложение \"Уотсап\" беше подложено на натиск от няколко европейски правителства заради предлаганата от него система за изпращене на текстови съобщения, която е напълно криптирана. Друга причина беше намерението да се споделят още данни с компанията майка Фейсбук.\r\n\t \r\n\tСамата компания Фейсбук е под засилено наблюдение от различни регулаторни органи и парламенти по света, откакто миналия месец разкри, че личната информация на милиони потребители е попаднала по неправомерен начин в компанията за политически консултации \"Кембридж Аналитика\". Това породи безпокойство изобщо за начина, по който компанията управлява потребителските данни.\r\n\t \r\n\tСред другите обявени днес промени от \"Уотсап\" е и тази, че потребителите ще могат да свалят обобщение за съхраняваните за тях данни, като например модела и марката на използваното от тях устройство, контактите и групите им и всякакви блокирани номера.", "date": "2018.04.25", "title": "\"Уотсап\" повишава минималната възраст за потребителите си в Европа на 16 години"}
{"url": "http://www.mediapool.bg/5-zvezdi-i-demokraticheskata-partiya-v-italiya-sa-gotovi-da-obsadyat-obshta-programa-news278382.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталианското антисистемно Движение \"5 звезди\" и Демократическата партия, които дълго време бяха в остра конфронтация, заявиха, че са готови да обсъдят обща управленска програма, предаде Франс прес.\r\n\t \r\n\tВ случая на неуспех на това ново партньорство Движение \"5 звезди\" е склонно да се свикат нови избори.\r\n\t \r\n\tСлед като претърпя поражение на изборите на 4 март, които не излъчиха ясно мнозинство, Демократическата партия (ДП) отказваше да влиза в каквито и да било съюзи, за да не служи за \"патерица\" на никоя политическа сила. Вчера обаче тя каза \"че е склонна да обмисли\" споразумение с Движение \"5 звезди\", но настоя лидерът на Движението Луиджи Ди Майо да прекрати окончателно разговорите, които водеше от седмици с крайнодясната формация \"Лига\" на Матео Салвини.\r\n\t\r\n\t\"Искам да заявя официално, че за мен всякакви дискусии с \"Лигата\" приключват тук\", заяви снощи Ди Майо, след като разговаря с председателя на Камарата на депутатите Роберто Фико. Той каза, че Салвини и \"Лигата\" са се обрекли на незначителност, отказвайки да скъсат с партията на бившия премиер Силвио Берлускони \"Форца Италия\".\r\n\t \r\n\tПрезидентът Серджо Матарела възложи на Фико да проучи възможностите за договаряне между Движение \"5 звезди\" и ДП след провала миналата седмица на варианта за съюз между Движението и дясната коалиция.", "date": "2018.04.25", "title": "\"5 звезди\" и Демократическата партия в Италия са готови да обсъдят обща програма"}
{"url": "http://www.mediapool.bg/obshtinarite-shte-poveryat-raion-mladost-na-posocheniya-ot-ivancheva-chovek-news278366.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтоличният общински съвет вероятно ще избере зам.-кметът на район \"Младост\" Владимир Клисуров за изпълняващ длъжността кмет, въпреки че той не иска да поема ръководството на администрацията. Решението за това предложение беше взето на извънредно заседание на председателския съвет на общинския съвет и ще бъде гласувано в четвъртък. Клисуров беше предложен за временно изпълняващ длъжността от самата Иванчева, но отказа да поеме поста заради съображения дали заповедта на Иванчева по въпроса е легитимна.\r\n\tВ момента няма кой да подписва документи, включително и за изплащане на парите на училища, детски градини, за заплати на медицински сестри.\r\n\tДо решението на председателскя съвет се стигна, след като двамата заместници на Иванчева, които могат да поемат управлението, поискаха общинарите да посочат кой да я замества. Те предложиха това да е арх. Румен Русев. Именно него Иванчева обяви за организатор на схема, в която тя да бъде заловена с подкуп и отстранена от поста, а той да заеме мястото ѝ.\r\n\tПо закон при отсъствие кметът трябва да посочи свой заместник. Иванчева е направила това със заявление, изпратено от ареста. В него се посочва за изпълняващ длъжността заместник-кметът Владимир Клисуров. В писмо, подписано от Клисуров и Русев и изпратено до общинския съвет и кмета Йорданка Фандъкова, се казва, че заявлението е получено в района във вторник. Клисуров обаче няма да поеме задълженията на Иванчева, тъй като двамата с Русев се опасявали дали документът, подписан от арестувания районен кмет, е легитимен.\r\n\t\"Казусът има правна страна, тъй като юристите не са единодушни дали отпускът е законосъобразен\", пише в писмото. Ако отпускът на Иванчева е нелегитимен, тя не може да посочи кой да я замества. Ако пък е легитимен, тя не може да издава заповед кой да я замества, докато е в отпуск. \"И в двата случая всички последващи административни актове биха били незаконосъобразни\", смятат от районната администрация.\r\n\t\n\n\r\n\t\"За излизане от ситуацията, зам.-кметовете арх. Румен Русев и Владимир Клисуров взимаме решение в нашите компетенции. Въпреки очакваните удари, предлагаме да продължим да работим в екип. С това поемаме отговорността пред избирателите, посочили г-жа Иванчева за кмет, а тя от своя страна нас - за нейни заместници\", пише в писмото на двамата.\r\n\tТе също така предлагат общинският съвет да посочи за временно изпълняващ не определения от Иванчева Клисуров, а арх. Русев. Аргументът им е, че проблемите в района касаят \"задълбочен и компетентен анализ на процедури, свързани със строителство\". А Русев е \"архитект и инженер с огромен стаж\". Клисуров се самоотвежда като вариант за поста.\r\n\t\"Надяваме се, че предложението ни ще бъде разгледано в най-кратки срокове, предвид спешността на проблемите, решаването, на които е в правомощията на общинската администрация\", пишат двамата.\r\n\tНа заседанието на председателския съвет обаче е решено все пак районът да бъде поет от Клисуров, за да се спази волята на легитимно избраната за районен кмет Иванчева, обясни по-късно председателят на общинския съвет Елен Герджиков.\r\n\t\"В случай, че то бъде прието, ръководството на район \"Младост\" декларира, че ще продължи да търси подкрепа на гражданите за продължаване на посоката за запазване на междублоковите пространства, с която г-жа Десислава Иванчева бе избрана за кмет. За целта разчитаме на сътрудничество с ръководството на Столична община и всички институции, за справяне с проблемите на гражданите на района\", завършва писмото.", "date": "2018.04.25", "title": "Общинарите ще поверят район \"Младост\" на посочения от Иванчева човек"}
