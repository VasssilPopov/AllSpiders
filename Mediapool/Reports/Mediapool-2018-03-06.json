{"url": "http://www.mediapool.bg/ruskiyat-patriarh-izopachava-istoriyata-i-yavno-si-misli-che-nie-pasem-treva-news276352.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\t \r\n\tЗа всички, които добре знаят руски език – вижте видеото; вслушайте се в думите на човека, който говори; чуйте внимателно какви опашати лъжи казва не кой да е, а . Наглостта на руския патриарх Кирил няма граници! При това той не говори на президента Радев – не, напротив, обръщайки се към камерите, той нарежда това му послание да стигне до всички българи.\r\n\t Ние сме за историческата истина (3:57 мин.).\r\n\t Да разгледаме какво по-конкретно казва той и дали казаното отговаря на историческите факти.\n\n\r\n\tРуско-турската война била продиктувана от любовта на Русия към България.(1:58)\r\n\t Тази причина я няма в нито един от учебниците по история. Нещо повече, в  ( април 1877 г.) руският цар Александър II споменава България след Херцеговина, а и след Босна. В него се говори за \"облекчаване участта на християните на Балканите\". Разбира се, основната причина е друга – и патриархът я споменава малко преди това: загубата на територии и пари в резултат от Кримската война. В България обаче знаем колко беди е донесла тази война на българското население, а самият факт, че патриархът я споменава на няколко пъти е ясен знак, че той или не знае, или знае, но се подиграва на българите.\r\n\t Войната била обявена в пълна дипломатическа изолация, цяла Европа била против, (1:38), даже целият свят (2:16).\r\n\t Това е, разбира се, лесна за опровергаване лъжа – на 8-ми юли 1876 г. Русия сключва тайно споразумение с Австро-Унгария, т.нар. Райхщадско споразумение, с което си осигурява дипломатическа помощ за войната, която ще бъде обявена едва през 1877 г. На 15-и януари 1877 г., още преди да завърши  – и пак преди да бъде обявена войната – между двете страни е сключена и допълнителна тайна Будапещенска конвенция, с която се уточняват подробностите по предстоящата война. Така че не е вярно, че Русия е била в пълна дипломатическа изолация.\r\n\tТрудно ми бе да слушам как други страни участвали във войната. Нито полският сейм, нито литовският сейм са взимали решение за обявяване на войната. (2:54)\r\n\t Опит за заблуда. И Полша, и Литва са тогава част от руската империя. Но в руската армия има румънци, финландци – с цял Лейбгвардейски финландски пехотен полк, украинци, поляци… Във войната загиват също така и сърби, и черногорци. И накрая, но в никакъв случай не по значение, във войната участват хиляди български доброволци, които изиграват особено важна роля в боевете на Шипка, но не само. В наши дни за подобни армии се казва, че са многонационални. Впрочем, добре е да напомним на патриарха, че във войната загиват 11905 души, на които признателният български народ е издигнал стотици паметници по територията на цялата страна. Менторският тон и лъжите не помагат с нищо за опазване паметта на загиналите воини.\r\n\t Освобождението било безкористно (5:33)\r\n\t Всъщност Русия получава значителни територии и пари от Турция, но и България е задължена да заплаща поддържането на окупационния руски корпус на своята територия. Преди някой да се развика, че не е имало такъв корпус, препоръчвам му да прочете  на Берлинския договор, а по-специално внимание да отдели на чл. XXII.\r\n\t\r\n\tДори кратък преглед на казаното от руския патриарх демонстрира (без да обръщаме внимание на тона, с който го казва!) наглост и чувство за безнаказаност, както и изключително лошо възпитание и поведение на човек, дошъл на гости в чужда държава и чужда къща, в която се опитва да наложи на българския президент, на българската държава и на българския народ някакво чувство за вина.\r\n\tБългарският народ е признателен на всички загинали във войната и им отдава напълно безкористно почит – и така вече 140 години!\r\n\tБългарският народ няма нужда от постоянно натякване, че трябва да бъде благодарен за освобождението, още повече, че от този народ са излезли хора като Левски, Ботев, Волов и хиляди други, които са отдали живота си в борба за свободата на България – и при тях това е действително напълно безкористно. Българският народ няма нужда от фалшива история.", "date": "2018.03.06", "title": "Руският патриарх изопачава историята и явно си мисли, че ние пасем трева"}
{"url": "http://www.mediapool.bg/23-ot-makedontsite-podkrepyat-zaev-za-reshavane-na-spora-s-imeto-news276339.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМнозинството от гражданите на Република Македония подкрепят усилията на премиера Зоран Заев и правителството за решаването на спора за името с Гърция, съобщи БГНЕС.\r\n\t \r\n\t63% от анкетираните подкрепят правителствения курс, само 11% са против, а 26% нямат мнение. Това сочат данните от анкетата, проведена от Международния институт за близкоизточни и балкански изследвания в Любляна. Социологическото проучване е направено в периода от 19 до 28 февруари с участието на 998 души.\r\n\t \r\n\tПовечето македонски граждани смятат Гърция за приятелска страна. 41% отговарят положително на този въпрос, на обратното мнение са 33%, а 26% - нямат позиция.\n\n\r\n\t \r\n\t59% от анкетираните оценяват положително работата на правителството на Зоран Заев. Негативна оценка поставят 25%, а 16% нямат мнение.\r\n\t \r\n\tВ същото време работата на президента Георге Иванов се оценява положително от едва 14%. 70% дават негативна оценка на държавния глава.\r\n\t \r\n\tГолямото мнозинство от гражданите също така подкрепят работата на Специалната прокуратура на Катица Янева.\r\n\t \r\n\tМакедонците подкрепят и членството на страната в НАТО и Европейския съюз. На тази позиция са съответно 71% и 83% от анкетираните граждани. Противоположна позиция споделят само 8% и 6% съответно.", "date": "2018.03.06", "title": "2/3 от македонците подкрепят Заев за решаване на спора с името"}
{"url": "http://www.mediapool.bg/borisov-iska-barza-namesa-ot-rumaniya-za-da-sprat-opashkite-na-gkpp-ruse-news276340.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов е поискал румънското правителство да се намеси и бързо да реши проблема с опашките от тирове на граничния пункт на Дунав мост при Русе. Това е станало по време на телефонен разговор с румънския му колега Виорика Дънчила, съобщи правителствената информационна служба.\r\n\tДънчила е поела ангажимент пред българския премиер, че още днес лично ще провери системата за вход и изход в страната, както и възможността за подобряване на организацията и състоянието на цялата инфраструктура от румънска страна. Румънският премиер се е ангажирал да предприеме незабавни действия за облекчаване на трафика, е посочено в съобщението.\r\n\tЗаради тежките метеорологични условия миналата седмица за няколко дни Румъния затвори граничния си пункт с България при Русе. И при хубаво време обаче там периодично се образуват колони от чакащи тежкотоварни автомобили.\r\n\tСпоред специалисти основната причина за това е лошата организация за проверка на автомобилите, които подлежат на двоен контрол – от страна на българските и от страна на румънските власти. Според тях на държавно ниво трябва да се договори контролът да е един. Той може да бъде организиран по два начина. Единият вариант е съвместен граничен екип, а другият е излизащите от Румъния автомобили да се проверяват от румънските власти и у нас да влизат безпроблемно, а напускащите България от българските власти и да не подлежат на проверка от румънските.\r\n\tДвамата премиери са обсъдили още развитието и изграждането на транспортните инфраструктурни проекти в региона, пристанищната свързаност и Дунавската стратегия. Те са подчертали, че тези проекти ще доведат до повече инвестиции, преки бизнес контакти и повече работни места в държавите от тази част на континента, се казва в съобщението на българското правителство.\r\n\tБорисов и Дънчила са били единодушни, че всички регионални проекти са изключително важни и ще бъдат полезни не само за балканските страни, но и за всички държави-членки на ЕС.\r\n\tДънчила е поканила Борисов за съвместно правителствено заседание в Румъния.\r\n\tПо време на разговора между двамата премиери са били отбелязани и положителните резултати от проведените до момента четиристранни срещи на високо ниво между България, Румъния, Сърбия и Гърция. Румънският премиер е посочил, че следващата среща в този формат, която ще е в Букурещ, вече е в процес на организация.\r\n\tВиорика Дънчила е поздравила Борисов и с успешното водене на председателството на Съвета на ЕС, като е отличила приоритетната тема за приобщаване на страните от Западните Балкани, се казва още в съобщението на правителствената пресслужба.", "date": "2018.03.06", "title": "Борисов иска бърза намеса от Румъния, за да спрат опашките на ГКПП-Русе"}
{"url": "http://www.mediapool.bg/rumen-galabinov-potrebitelite-shte-platyat-dvoino-za-vlizane-na-darzhavata-v-chez-news276341.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t Такова мнение изказа финансистът Румен Гълъбинов във вторник пред БНР по повод плановете на правителството да придобие активите на ЧЕЗ в България, за които чешкото дружество подписа договор с фирмата \"Инерком\" на Гинка Върбакова.\r\n\tТезата за пълно или частично одържавяване се подкрепя от БСП, от синдикатите и мнозинството от българските граждани (според експресно проучване на \"Галъп интернешънъл\" от миналата седмица).\r\n\tЕкспертът напомни, че и в момента ролята на държавата в енергетиката не е малка, а допълнително влизане на държавата във вече приватизирани субекти в енергетиката носи две тежести за данъкоплатците.\r\n\t\r\n\tМного бих искал тази сделка да не е пример, който да отблъсква инвеститорите, каза той. Той подчерта, че досега инвеститори са напускали България след намеси на държавата в енергийния сектор.\n\n\r\n\tНе съумяваме все още да се представим като доверено, спокойно, предвидимо място за инвестиции, обобщи Гълъбинов:", "date": "2018.03.06", "title": "Румен Гълъбинов: Потребителите ще платят двойно за влизане на държавата в ЧЕЗ"}
{"url": "http://www.mediapool.bg/stranitsi-ot-cherveniya-teror-news276342.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 7 март (сряда) от 18 часа в Новотел-Пловдив, зала Пловдив ще бъде представена книгата на Борислав Скочев . Предлагаме ви рецензията на историка Поля Мешкова:\r\n\tВ ръцете на читателя е  първото цялостно научно-документално изследване в българската историография, посветено на темата, чийто автор е Борислав Скочев.\r\n\tВъвеждащата част на монографията подсказва, че той си е поставил амбициозната цел да проследи институционалното развитие и функциониране на концлагерната система, по неговите думи, през един 40-годишен мирен период, \"но в перманентна война на тоталитарната държава срещу една или друга група от собственото й население, в непрестанна насилствена промяна на обществото и човека\".\r\n\tАвторът проявява забележителен обективен подход при осветляването на фактите, основавайки се на различни и огромни по обем източници и архивни материали. Без да натрапва предварително идеологеми и схеми, той оставя на читателя правото сам да си направи изводите.\r\n\tКнигата впечатлява със стилистичния изказ и богатството на фразата.\n\n\r\n\tНаучните приноси на монографията са много и обхващат редица неизяснени досега факти, събития и процеси, целящи унищожаването на човешката същност, чувството за свобода и достойнство на инакомислещата личност. Не е възможно да се направи анализ на всички аспекти, защото това означава да се напише отделна книга.\r\n\tБезспорна заслуга на Борислав Скочев е разкриването в пълнота и изчерпателност на същността на лагерите. Авторът убедително доказва, че това е форма на организирана държавна репресия за физическо изолиране и унищожаване на политическите противници на тоталитарния режим от съветски тип, наречен в България \"народна демокрация\".\r\n\tНа тази тема са посветени две отделни глави – \"Законово основание и ред на въдворяването\" и \"Организация на концлагерната система\" с подзаглавия \"Политическо ръководство\".\r\n\tВ Конституцията на НРБ от 1947 г., редактирана и донесена от Москва от Антон Югов, е заложено разбирането, че със закон се регламентират само основните обществени отношения, а всички други на институционален принцип. С изключителна точност и обективност Борислав Скочев е документирал как той се прилага при създаването и функционирането на концлагера \"Белене\" през отделните етапи на неговото съществуване. Без да е записано изрично в Конституцията, че \"ръководната роля\" на държавата принадлежи на комунистическата партия, всички главни решения за въдворяванията и изселванията се вземат от ръководството на партията. \"Политбюро на ЦК на БКП, четем в книгата, поставя общите цели и задачи на политическата репресия и посочва политическите и социалните групи, които са обект на конкретната репресивна кампания\". Институционално и нормативно те се уреждат с Укази на Президиума на Народното събрание, Постановления на Министерски съвет, Заповеди на министъра на вътрешните работи и разпореждания надолу по структурите на администрацията.\r\n\tАвторът описва много подробно механизма на въдворяванията и на изселванията от столицата и от други големи градове на страната, квалифицирани в документите като \"акции за прочистване\". Характерен е случаят за София, когато това става, за да се реши, по думите на министъра на вътрешните работи Руси Христозов, \"квартирният въпрос\" на служителите от Държавна сигурност. Поради непрекъснатото нарастване на щата на ДС много от тях идват от провинцията заедно със семействата си и няма къде да живеят. Само за 1950 г. МВР изготвя списъци с данни \"за няколко стотни\" жители на София, наречени \"активни вражески елементи\" и \"паразитни такива\".\r\n\t\r\n\tВ книгата е засегнат един по-общ, но много съществен проблем – за реалното съотношение на властите при централизираната система на еднопартийно управление. Конкретно, става въпрос за възникналия още през 1949 г. конфликт между Главна прокуратура и ръководството на МВР във връзка с констатирани от нея \"редица беззакония\" и \"произволи\" при въдворявания, изселвания и задържане под стража. Борислав Скочев документирано проследява спора, който се разрешава на партиен принцип. Вместо да повдигне обвинения, \"независимият\" по Конституция /чл.63/ Главен прокурор моли министър-председателя В. Коларов \"да се разреши\" длъжностните лица от ДС и МВР да бъдат \"отдадени под съд\" \"за тежките беззакония\", извършени от тях. Като висша инстанция на върха на държавата, без да е овластена за това, главен арбитър на конфликта между двете институции се явява Политбюро на ЦК на БКП. Действително, набелязани са мерки за \"спазване\" на \"законността\", но в рамките на репресивната система. Въпросът за търсене на съдебна отговорност на виновните лица повече не се повдига, защото това означава да се посегне на нейната същност.\r\n\tГолямо откритие на автора е осветляването на дълбоко пазения в тайна и засекретен дори до неотдавна, действащ извън системата на ТВО лагер \"С\" /специален лагер/, намиращ се в гр. Пазарджик. Съвременниците, които са дочули за неговото съществуване, са го наричали \"лагер на смъртта\" заради тежкия режим, сходен с този в нацистките концлагери и високата смъртност. Каква е истината четем на страниците на книгата: \"Създаден е в края на 1947 г. като поделение на контраразузнавателния отдел ІІ в ДДС. Функционира без никаква законова регламентация, нелегално и секретно за всички институции извън ДДС, със знанието и разрешението само на Георги Димитров и Антон Югов от политическото и държавното ръководство\". Там са държани хора, срещу които не могат да бъдат повдигнати обвинения, за да бъдат съдени и са оставени, образно казано, \"на измиране\". Между тях четем имената на дейци на ВМРО, заловени по време на \"юнската акция\" на милицията от 1946 г. \"Обезвреждането\" на \"михайловистите\" е предприето във връзка с нареждането на Сталин \"да се даде културна автономия на Пиринска Македония\" като първа стъпка към нейното влизане \"в състава на Югославска Македония\".\r\n\tМного сполучлива е идеята на автора да отдели място в книгата на автентични свидетелства за човешкото страдание на хора от различни социални и етнически групи. Този подход не само насища съдържанието емоционално, но дава възможност на читателя, особено от по-младото поколение, да вникне в грозотата на тогавашната действителност, при която основните човешки права и свободи не се зачитат. Неслучайно на България дълго време е отказвано да бъде приета за член на ООН, а западният печат я характеризира като \"полицейска държава.\r\n\tКнигата на Борислав Скочев поставя редица проблеми, които представляват интерес за широк кръг читатели и изследователи – историци, юристи, социолози, философи и за всички онези, които искат да научат истината за тоталитарната комунистическа система. И ако обявилата се за \"победител\" в перманентната гражданска война Българска комунистическа партия не може да бъде осъдена за извършените от нея престъпления, то думата е дадена на съда на историята...", "date": "2018.03.06", "title": "Страници от червения терор"}
{"url": "http://www.mediapool.bg/nova-misiya-bulgaria-da-stane-antikoruptsionen-tsentar-na-balkanite-news276343.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФаворитът на управляващите за шеф на Антикорупционната комисия Пламен Георгиев разкри във вторник мечтите си да превърне България в антикорупционен център на Балканите. Той възнамерява да работи и за въвеждане на часове по антикорупционно поведение в средното образование.\r\n\tПламен Георгиев и номинираният от БСП Николай Николов бяха изслушани от Комисията за борба с корупцията в парламента, която е водеща при избора на шеф на новия мегаорган. Доскоро Пламен Георгиев бе шеф на Комисията за отнемане на незаконно придобитото имущество (КОНПИ), а преди това и наблюдаващ прокурор по делото, което доведе до направата на записите от скандала \"Ало, Ваньо\". По-късно делото бе прекратено без последствия за главните действащи лица.\r\n\tПод ръководството на Пламен Георгиев Комисията за конфискация поиска и получи запор на голяма част от активите на съсобственика на \"Икономедия\" Иво Прокопиев, въпреки че парите са генерирани от законна продажба. Именно тази му активност бе изтъкната миналата седмица, когато депутатите от комисията одобриха и двамата кандидати за изслушване.\r\n\tТъй като КОНПИ е гръбнакът на новата \"Антикорупция\", Пламен Георгиев стана неин временен шеф до избора на постоянен ръководител, за какъвто междувременно го номинира ГЕРБ.\r\n\tБСП издигна Николай Николов, член на КОНПИ, който изпълняваше функциите на неин шеф до закриването й през януари.\n\n\r\n\tПарламентът ще гласува двете кандидатури до края на седмицата.\r\n\tИзборът изглежда предопределен в полза на Пламен Георгиев, който според източници от ГЕРБ се ползва и с подкрепата на главния прокурор Сотир Цацаров и на депутата от ДПС Делян Пеевски, смятан за поръчител на акцията срещу Иво Прокопиев. Поради тази причина очакванията са \"Антикорупция\" да само трамплин за следващия кариерен скок на Георгиев, който да бъде избран за главен прокурор в края на 2019 г.\r\n\t\r\n\tПламен Георгиев обяви пред депутатите в комисията, че ако бъде избран за шеф на новия антикорупционен орган, ще засили сътрудничеството с балканските държави. Според него това е необходимо, защото незаконните капитали първо се изнасяли от България към най-близките страни. Георгиев обясни, че новата българска антикорупционна комисия е \"уникален\" проект и България има потенциал да се превърне в  Това по думите му може да стане чрез откриване на множество контактни точки в съседните страни.\r\n\tАмбициите на Георгиев са в абсурдно противоречие с факта, че България все още е под специално наблюдение от страна на Европейската комисия заради несправяне с корупцията по върховете на властта и проблеми с независимото правосъдие.\r\n\tВ този контекст неадекватно звучи и предложението му за нуждата от .\r\n\t, каза той и допълни, че предстоят разговори с министъра на образованието Красимир Вълчев. В качеството си на временен шеф на Антикорупционната комисия Пламен Георгиев вече уреди неговите подчинени .\r\n\t\r\n\tДругата идея на Георгиев е да въведе масови проверки за служителите си. Става дума за тест за почтеност, който ще ги оценява по скалата от 1 до 10.\r\n\t, разясни Георгиев.\r\n\tСпоред него тестовете за почтеност, които ще са достъпни за съдиите, ще изяснят всичко за служителите на \"Антикорупция\".\r\n\tПламен Георгиев каза, че вече се е доказал в своята работа и че миналата година е конфискувано незаконно имущество за 28 млн. лв. , декларира Георгиев.\r\n\tВ началото на изслушването той бе представен от депутата от ГЕРБ Красимир Велчев, който поясни, че го познава отскоро, но гарантира, че Георгиев притежава .\r\n\t\r\n\tДо 2010 г. Николай Николов беше член на Комисията за конфискация, когато тя се ръководеше от скандалния \"царист\" Стоян Кушлев. По-късно Николов стана член и на Комисията за конфликта на интереси. Той е автор на повечето учебни помагала за гражданската конфискация и конфликта на интереси.\r\n\tПо време на изслушването му пред депутатите Николов звучеше доста по-обран от Пламен Георгиев.\r\n\tТой говори подробно за осигуряване на вътрешна и външна независимост на новата антикорупционна комисия, коато трябва да е дистанцирана от политическите среди: \r\n\tПо думите му институцията трябва да бъде много внимателна и при упражняването на репресията –\r\n\tСпоред Николов антикорупционната комисия притежава всички механизми, за да създаде среда за превенция на корупцията в обществото. \", каза той.\r\n\tНиколов коментира, че комисията трябва да бъде много активна и по отношение на превенцията на корупцията в обществените поръчки. , каза той и предложи комисията да се превърне в арбитър като назначава независими външни експерти за някои търгове.\r\n\t\r\n\tДвамата кандидатите бяха попитани дали ще назначат конкурента си за свой заместник, ако бъде избрани за шефове. Николай Николов бързо отговори положително. Пламен Георгиев даде да се разбере, че няма да върне жеста.\r\n\t (за шеф на антикорупционната комисия – б.р.)\", каза Георгиев. Той не отговори на въпроса какво би сторил, ако бъде избран.\r\n\tДвамата кандидати показаха единомислие по един от конфликтните въпроси в новия антикорупционен закон. Управляващите започнаха ремонт на закона по искане на общински съветници заради въведената забрана да правят бизнес с общините.\r\n\t, коментира Николай Николов, а Пламен Георгиев обяви, че се присъединява към това мнение.\r\n\tЧленовете на парламентарна комисия бяха много пасивни и не проведоха дебат след изслушването. Впечатление направи Спас Гърневски (ГЕРБ), който обяви своята рецепта за справянето с корупцията:.\r\n\tБез въпроси за Месинг\r\n\t \r\n\tПо време на изслушването на Пламен Георгиев не бе зададен въпрос за скандала с вдигнатия запор над активи за 23 млн. лв., собственост на издирваната в момента подсъдима за пране на близо 1.6 млрд. лв. финландка от руски произход Елизабет Елена фон Месинг.\r\n\t \r\n\tОтблокирането на активите става през 2015 г. по решение на тогавашната Комисия за отнемане на незаконно придобито имущество. Случаят се разиграва по време на мандата на Пламен Георгиев. Комисията за конфискация не само вдига запора върху активите на Месинг, но и прекратява производството срещу нея с мотива, че тя представила пред комисията документ от следствения комитет на Русия. В този документ пишело, че е прекратено разследването срещу нея за участие в организирана престъпна група за незаконни финансови операции. Преводът на документа обаче не е заверен.\r\n\t \r\n\tНеправителствената организация \"Антикорупционен фонд\"  прокуратурата за случая.\r\n\t \r\n\tСлед изслушването Пламен Георгиев обясни, че прокуратурата е проверила вече дейността на Комисията за конфискация по този случай. Това е станало преди няколко месеца и не е открито нарушение. Той допълни, че действителността на представените от Месинг документи са били потвърдени от международния отдел на Комисията за конфискация.", "date": "2018.03.06", "title": "Нова мисия: България да стане антикорупционен център на Балканите"}
{"url": "http://www.mediapool.bg/darzhavata-se-gotvi-da-stane-sadruzhnik-na-varbakova-v-chez-samo-sreshtu-15-hil-lv-news276344.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОсновният вариант за държавно участие в сделката за ЧЕЗ е придобиване на 34% от компанията на Гинка Върбакова \"Инерком\", което би струвало на фиска едва около 15 000 лв., научи Mediapool.\r\n\tСправка в Търговския регистър сочи, че капиталът на \"Инерком инвестмънтс\" ЕАД на Гинка Върбакова е 50 000 лв. Ако държавата придобие около 1/3 от него, за което се твърди, че има принципно съгласие от страна на пазарджишката бизнесдама, бюджетът ще трябва да плати към 15 000 лв.\r\n\tВъпреки че обяви, че ще се намеси в сделката за бизнеса на ЧЕЗ в България, правителството досега не е казвало, че има намерение да придобива директно активи на чешката компания, което би струвало на бюджета десетки или стотици милиони левове. Неофициално се твърди, че покупката на седемте фирми на ЧЕЗ в България ще струва към 340 млн. евро.\r\n\tАко държавата стане съдружник в компанията на пазарджишката бизнесдама, това ще легитимира дружеството на Гинка Върбакова и ще го постави в много по-благоприятна позиция при евентуални преговори за финансиране с международни или български финансови институции. Освен това, чисто политически излиза, че премиерът Бойко Борисов ще влезе в сделка, за която само , че е заговор за свалянето му от власт по подобие на февруарските протести през 2013 г.\r\n\tПрез уикенда  обяви пред бТВ, че е против държавата да купува активите на ЧЕЗ в България, но ще се съобрази с общото решение на правителството.\r\n\t\"Продължавам да смятам, че няма нужда от подобна сделка (държавата да купува активите на ЧЕЗ в България, б. р.), но сме готови да влезем и в подобна сделка, ако това ще гарантира спокойствието на битовите абонати\", каза тогава той.\n\n\r\n\tГоранов уточни, че влизането на държавата в сделката зависи от съгласието на ЧЕЗ да предоговори клаузата от договора с Гинка Върбакова, според която няма няма право да препродава бизнеса за пет години напред. Финансовият министър каза още пред бТВ, че ако все пак се стигне до положително решение от страна на чехите, държавата може директно да влезе в сделката, като купи компанията на Гинка Върбакова \"Инерком” или част от нея.\r\n\tАко се стигне до участие на държавата в \"Инерком\", правителството ще отговаря само с размера на внесения капитал, тоест с въпросните 15 000 лв., при евентуални проблеми на компанията да връща заемите си от банките, с които ги е договорила, твърдят запознати със схемата.\r\n\tВ момента ЧЕЗ води арбитражно дело срещу българската държава за десетки милиони и затова се счита, че директните преговори между компанията и българската държава ще са трудни.\r\n\tПо предварителна информация днес Гинка Върбакова се очаква да се срещне с ръководството на ЧЕЗ в Прага, където ще увери чешката компания, че парите за сделката са осигурени и ще преговаря за включването на държавата.\r\n\tМеждувременно БСП внесе в прокуратурата три сигнала по сделката за ЧЕЗ. От партията настояват да се провери произходът на средствата, с които \"Инерком България\" кандидатства за купуването на енергийното дружество. От левицата питат прокуратурата още дали продажбата на държавния дял в дружеството през 2012 година е станала по закон, тъй като смятат, че противоречи на две енергийни стратегии. Третият сигнал е във връзка с досъдебно производство от 2013 година, срещу неизвестен извършител, за неполагане на грижи към имуществото на ЧЕЗ. От левицата искат да знаят до къде е стигнал случаят.", "date": "2018.03.06", "title": "Държавата се готви да стане съдружник на Върбакова в ЧЕЗ само срещу 15 хил. лв."}
{"url": "http://www.mediapool.bg/32-ma-dushi-zaginaha-pri-katastrofa-na-ruski-samolet-v-siriya-news276345.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\tРуски транспортен самолет Ан 26 се разби при кацане в руската военновъздушна база Хмеймим в Сирия. При инцидента са загинали всичките 32 души на борда, съобщи руското министерство на отбраната.\r\n\t\r\n\t\t \r\n\t\r\n\t\tПо първоначални данни на борда му е е имало 32 човека - 26 пътници и шестима членове на екипажа.\r\n\t\r\n\t\t \r\n\t\r\n\t\tКатастрофата, както изглежда, се дължи на технически проблем, съобщиха от руското министерство на отбраната.\n\n\r\n\t\r\n\t\t \r\n\t\r\n\t\tСпоред първоначалната информация се отхвърля възможността самолетът да е бил обстрелван. \r\n\t\r\n\t\t \r\n\t\r\n\t\tТова не е първото произшествие с руски транспортен самолет, пътуващ към базата \"Хмеймим\".\r\n\t\r\n\t\t \r\n\t\r\n\t\tПрез декември 2016 г. самолет Ту-154, превозващ руски военен оркестър към Сирия, се разби в Черно море и загинаха всички 92 души на борда. През октомври 2017 г. бомбардировач Су-24 се разби при излитането си от база \"Хмеймим\", при което загинаха двамата пилоти.\r\n\t\r\n\t\t \r\n\t\r\n\t\tОт началото на военната си намеса в Сирия през септември 2015 г. руската армия разположи десетки изтребители и бомбардировачи в тази база, намираща се близо до град Латакия, в подкрепа на военната кампания на сирийския президент Башар Асад. \r\n\t\r\n\t\t \r\n\t\r\n\t\tБез да се брои последната катастрофа, официалният брой на загиналите руски военни при военната интервенция в Сирия е 45. \r\n\t\r\n\t\t \r\n\t\r\n\t\tРуският президент Владимир Путин, който ще се бори за преизбиране по-късно този месец, нареди през декември \"значителна част\" от руския военен контингент в Сирия да започне изтегляне, като заяви, че той си е свършил до голяма степен работата.", "date": "2018.03.06", "title": "32-ма души загинаха при катастрофа на руски самолет в Сирия"}
{"url": "http://www.mediapool.bg/zapochna-zapisvaneto-za-maturite-zadalzhitelnite-izpiti-shte-sa-na-21-i-23-mai-news276346.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт вторник, 6 март, до 16 март учениците от ХII клас, които желаят да се явят на държавни зрелостни изпити, трябва да подадат заявления до директорите на училищата, в които се обучават. Това съобщиха от Министерството на образованието и науката.\r\n\tПромени в учебно-изпитните програми, както и във вида и формата на матурите няма.\r\n\tЗадължителният изпит по български език и литература ще е на 21 май, а вторият задължителен изпит - на 23 май. Матурите по желание ще са от 29 май до 1 юни по график, който ще бъде обявен допълнително.\r\n\tВ заявленията си учениците трябва да посочат по кой предмет ще е втората им задължителна матура, както и да заявят дали ще се явяват на изпит по желание. Зрелостниците могат да избират за втора задължителна матура или за такава по желание от следните предмети - математика, физика и астрономия, химия и опазване на околната среда, география и икономика, история и цивилизация, биология и здравно образование, философски цикъл и чужд език. Зрелостниците в професионалните гимназии могат да не се явяват на втори задължителен държавен зрелостен изпит. Законът за предучилищното и училищното образование позволява като оценка от втората матура в дипломата им да се запише средноаритметичната стойност от оценките, получени на държавните изпити за придобиване на професионална квалификация.\r\n\tДържавните зрелостни изпити са писмени и анонимни. Провеждат се в рамките на 4 астрономически часа, като за учениците със специални образователни потребности са предвидени допълнително 2 астрономически часа. По всеки от предметите учениците отговарят на отворени въпроси, както и на такива с избираем отговор. По български език и литература, чужд език, история и цивилизация, география и икономика и по философия се изисква създаване на текст, а по математика – решаване на задачи. Всеки изпит се оценява с максимум 100 точки.\r\n\tПочти всички университети признават оценките от матурите за балообразуващи при приема на кандидат-студенти. Те заменят оценката от изпит в съответното висше училище. Изключение има само за някои специалности като право, медицина и архитектура.\r\n\tНа (рубрика Общо образование, подрубрика Държавни зрелостни изпити) е публикувана информация, актуална към 28 февруари 2018 г., за решенията на висшите училища в кои професионални направления и специалности ще приемат с оценките от матурите, както и за кои специалности оценките ще бъдат включени в балообразуването.\r\n\tДо 18 май 2018 г. учениците ще получат служебна бележка за допускане до матурите и ще бъдат обявени списъците с разпределението на учениците по училища, сгради и зали.\r\n\tИзпитните работи ще бъдат оценени в периода от 25.05.2018 г. до 08.06.2018 г. Резултатите от матурите ще бъдат обявени до 13 юни 2017 г.", "date": "2018.03.06", "title": "Започна записването за матурите, задължителните изпити ще са на 21 и 23 май"}
{"url": "http://www.mediapool.bg/ruskiyat-patriarh-se-nakara-na-balgarskiya-prezident-news276317.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският патриарх Кирил се е скарал остро на президента Румен Радев за неправилните според него исторически интерпретации на събитията, свързани с освобождението на България.\r\n\tТова става ясно от публикуван видеоклип на срещата между двамата на 4 март в президентството. Toй е качен от руската православна църква и на него не се вижда дали българският държавен глава е реагирал.\r\n\tПатриарх Кирил обяснява, че въпреки нежеланието на Европа, Русия е решила да освободи България, след като е загубила Кримската война, която цяла Европа водила срещу нея.\r\n\t\"Още веднъж искам да ви кажа, и то много ясно, че България я освободи Русия. Нито Полша, нито Литва, нито други страни. Русия. И искам откровено да кажа, че ми бе трудно да слушам всички тези позовавания на участия на други страни в освобождението. Нито полският Сейм, нито литовският Сейм са вземали решение за започване на война с Османска Турция. Много се надявам, че медиите ни чуват и ще предадат някои разочарования на патриарха, който чу неправилна историческа интерпретация на събитията, свързани с освобождението на България\", заявява патриарх Кирил.\r\n\t\"Ние сме за историческата истина, г-н президент. Ние тази историческа истина сме я извоювали с кръвта си. И няма никакви исторически или прагматични причини тази историческа истина днес да се премълчава или да се интерпретира лъжливо\", допълва той.\n\n\r\n\tТой продължава като посочва, че има \"двойствено впечатление\" от този юбилей.\r\n\t\"Казвам ви го открито. Ще го кажа, разбира се, открито на всеослушание\", казва патриарх Кирил.\r\n\tОт президентството не съобщиха за гневната реакция на патриарх Кирил.\r\n\tНа тръгване от София патриарх Кирил сподели пред журналисти, че е разочарован, че ролята на Русия в освобождението на България се размива.\r\n\t\"Има много положителни неща, които видях по време на посещението ми в България, но има и неща, които ме огорчават. Много ме огорчи в официалната реторика на представители на държавата, че наравно с Русия същата роля почти са изиграли Полша, Литва, Финландия\", каза пред журналисти патриарх Кирил на летище \"София\", преди да отпътува от България.", "date": "2018.03.06", "title": "Руският патриарх се накара на българския президент"}
{"url": "http://www.mediapool.bg/zheleznichari-i-taksimetrovi-shofyori-stachkuvat-v-gartsiya-news276318.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tВ Гърция за вторник е планирана еднодневна стачка на железопътните работници и 9-часова предупредителна стачка на таксиметровите шофьори, съобщава БГНЕС. Поради това до летището в Атина може да се стигне само с автобус.\r\n\tЖелезничарите протестират срещу приватизацията, а таксиметровите шофьори настояват да се забрани услугата Uber, която позволява на всички водачи без разрешително за таксиметров шофьор да търсят клиенти.\r\n\tОбщогръцката федерация на железничарите в понеделник проведе три тричасови стачки, а във вторник спира работа за един ден, за да протестира срещу предстоящата приватизация на компанията Rosco, срещу влошаването на железопътните компании и заради недостига на персонал, се каза в изявление на федерацията. Заради стачката се отменя движението по маршрутите на цялата железопътна мрежа, влаковете от градската железница в Атина, Солун и Патра, както и метрото до станцията до международното летище в Атина \"Елефтериос Венизелос\".", "date": "2018.03.06", "title": "Железничари и таксиметрови шофьори стачкуват в Гърция"}
{"url": "http://www.mediapool.bg/mvnr-poiska-obyasnenie-ot-konsula-ni-v-odrin-zashto-e-otmenil-programata-za-3-ti-mart-news276320.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на външните работи поиска обяснение от генералния консул в Одрин Васил Вълчев за решението му да отмени празничната културна програма на 3 март. Това съобщиха от МвнР във вторник.\r\n\tОт там припомнят, че в посолството ни в Анкара беше проведен прием на 1 март с представителство на най-високо ниво от приемащата държава начело с вицепремиера Фикри Ъшък. В Генералното консулство в Истанбул на 2 март близо 600 души уважиха тържествата по случай националния ни празник, които завършиха с голямо хоро.\r\n\tМВнР изиска обяснения от генералния консул Васил Вълчев.\r\n\tТой е аргументирал решението си с отмяна на всички културни прояви в Турция. \"В памет на загиналите на 1 март турски войници в операция \"Маслинова клонка\", на 3 и 4 март в Република Турция са били отменени всички културни прояви, а в джамиите са отслужени заупокойни литургии, затова съгласно дипломатическия протокол реших да призова за минута мълчание и да отменя културната програма. По отношение на боевете на Шипка призовах единствено за почитане на паметта на загиналите наши сънародници\", пише Вълчев.\r\n\tВсички обстоятелства ще бъдат изяснени в следващите дни в тясна комуникация с Вълчев, отбелязват от министерството.", "date": "2018.03.06", "title": "МВнР поиска обяснение от консула ни в Одрин защо е отменил програмата за 3-ти март"}
{"url": "http://www.mediapool.bg/razchistvat-svlachishteto-po-patya-kam-samokov-news276321.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tВъв вторник се очаква да започне разчистването на свлачището, което затвори пътя София - Самоков. Тонове скали и земна маса се стовариха върху пътното платно на няколко километра от Кокаляне.\r\n\tОт вчера свлачището е под наблюдение. По-големите камъни вече са премахнати от платното.\r\n\tЧакат се на място да пристигнат екипи от геодезисти и алпинисти, както и специализирана техника, която да премахне скалната маса от платното.\r\n\tКамъните са се свлекли в тъмната част на деня и като по чудо няма пострадали. Причината за аварията е обилното снеготопене и валежи от дъжд.Предвижда се пътят да остане затворен до днес на обед. Движението се пренасочва през обходните маршрути през Бистрица, през магистрала \"Тракия\" и Ихтиман и през АМ \"Струма\" и Дупница.", "date": "2018.03.06", "title": "Разчистват свлачището по пътя към Самоков"}
{"url": "http://www.mediapool.bg/oskarite-sabrali-rekordno-nisak-broi-zriteli-news276322.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tЗа първи път церемонията за наградите Оскар е привлякла интереса на по-малко от 30 милиона зрители в Съединените щати, предава Асошиейтед прес. Обикновено тя е най-гледаното телевизионно шоу след футболното първенство за суперкупата. Тази година обаче церемонията за откриването на зимната олимпиада миналия месец са гледали близо 28 милиона души, докато филмовите награди са имали само 26 и половина милиона зрители.\r\n\tТелевизионната аудитория като цяло намалява, а рейтингът на вечерта на Оскарите се свързва с успеха на номинираните филми, отбелязва АП и допълва, че \"Формата на водата\", който получи Оскар за най-добър филм, изглежда не е много популярен.\r\n\tМеждувременно от полицията в Лос Анджелис съобщиха, че е арестуван мъж, защото откраднал наградата \"Оскар\" за най-добра актриса на Франсис Макдорманд. 47-годишният Тери Брайънт бил задържан снощи, в деня на раздаването на най-престижните отличия в света на киното. Полицията смята, че той е откраднал скъпоценната статуетка на парти след церемонията. Крадецът бил спипан от фотограф на място, съобщи вестник \"Ню Йорк таймс\". Статуетката била върната на Макдорманд, която казала на охраната да пусне мъжа. Брайънт обаче бил арестуван, като за освобождаването му е определена гаранция от 20 000 долара.", "date": "2018.03.06", "title": "\"Оскарите\" събрали рекордно нисък брой зрители"}
{"url": "http://www.mediapool.bg/mateo-rentsi-podade-ostavka-kato-lider-na-demokraticheskata-partiya-v-italiya-news276323.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерът на италианската Демократическа партия (ДП) Матео Ренци обяви, че подава оставка след нейното поражение на проведените в неделя парламентарни избори, съобщиха световните агенции. \r\n\tФормацията загуби недвусмислено изборите и \"е очевидно при тези условия, че аз напускам ръководството на партията\", каза Ренци. Бившият италиански премиер уточни, че няма да се кандидатира на следващия конгрес на лявоцентристката формация.\r\n\tТой обаче обясни, че според него ДП не бива да влиза в следизборни споразумения с \"екстремистки партии\".\r\n\tРенци подчерта, че лявоцентристката формация ще е в опозиция на следващото правителство.\r\n\tВ случай че ДП остане в опозиция, това на практика прави невъзможно съставянето на управляваща коалиция без участието на популисткото Движение \"Пет звезди\" и накрайнодесни формации.\r\n\tМеждувременно бившият италиански премиер Силвио Берлускони се срещна ден след изборите с лидера на евроскептичната, антиимигрантска партия \"Лига\" Матео Салвини.\r\n\tБерлускони потвърди готовността си за съставяне на управляваща дясноцентристка коалиция в Италия. Бившият премиер, който няма право да заема изборен пост заради присъда, прие Салвини във вилата си в Аркоре, в северната част на страната.\r\n\tПреговорите за съставяне на управляваща коалиция се очертават много сложни. Най-много гласове измежду партиите получи популисткото Движение \"Пет звезди\", което изрази готовност да формира правителство и да преговаря с други политически сили.\r\n\tЛидерът на Движение \"Пет звезди\" Луиджи ди Майо смята, че има правото да състави следващото правителство на Италия, след като формацията му стана най-голямата партия на Италия след изборите.\r\n\t\"Имаме отговорността да дадем правителство на Италия. Ние сме политическа сила, която представлява цялата страна, нещо, което не мога да кажа за другите формации, и това неизбежно ни придвижва към управлението на страната\", заяви 31-годишният Ди Майо на пресконференция в Рим.\r\n\t\"Движение \"Пет звезди\" утрои броя на депутатите си, както и бяхме обявили по време на кампанията\", добави той и благодари на 11-те милиона избиратели, които са дали доверието си на движението му. \"Има цели области, където получихме над 50 процента, има райони, където взехме 75 процента от гласовете\", изрази задоволство Ди Майо.\r\n\tТой изброи основните проблеми, с които трябва да се захване следващото управление: бедността, разхищенията, имиграцията, сигурността и заетостта. \"Имаме историческата възможност да отговорим на тези проблеми, да направим неща, които чакаме от 30 години\", заяви Ди Майо. Той изрази готовност да преговаря с всички политически партии за съставянето на следващия кабинет, отбелязва ДПА.", "date": "2018.03.06", "title": "Матео Ренци подаде оставка като лидер на Демократическата партия в Италия"}
{"url": "http://www.mediapool.bg/merkel-ne-smyata-che-germanskiyat-himn-tryabva-da-se-promenya-news276324.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКанцлерът Ангела Меркел не вижда необходимост от промяна на текста на германския химн, каза неин говорител, след като представител на коалиционния партньор Германската социалдемократическа партия (ГСДП) заяви, че думи като \"отечество\" и \"братство\" трябва да бъдат променени с нещо полово неутрално, предадоха \"Ройтерс\" и \"Франс прес\", цитирани от БТА.\r\n\tСпоред в. \"Билд\" Кристин Розе-Мьоринг от ГСДП, която отговаря за равенството на половете в министерството на семейството, е заявила във вътрешноведомствено писмо, че в химна думата \"отечество\" (Vaterland) би трябвало да се замени с \"родина\" (Heimatland), а думата \"братски\" със \"смело\".\r\n\tРозе-Мьоринг дава пример с Канада и Австрия, които неотдавна коригираха националните си химни в такава посока. Канада смени думите \"твоите синове\" на \"всички нас\", а Австрия добави думата \"дъщери\" към място от химна си, където допреди това се говореше само за \"синове\".\r\n\t\"Канцлерът е много доволна от националния ни химн в традиционната му форма и не вижда необходимост от промяна\", заяви говорителят на Меркел Щефен Зайберт.", "date": "2018.03.06", "title": "Меркел не смята, че германският химн трябва да се променя"}
{"url": "http://www.mediapool.bg/dps-smyata-che-vlastta-ne-ovladyava-krizite-v-plovdiv-i-s-chez-news276325.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУправляващите не се справят при кризи и това се вижда и при ситуацията, тръгнала от Пловдив с лекаря, и в ситуацията с продажбата на ЧЕЗ. Такова мнение изказа във вторник пред Нова телевизия депутата от ДПС Рамадан Аталай.\r\n\tПо думите му сюжетът с лекаря д-р Иван Димитров, застрелял Георги Джевизов - Жоро Плъха, се използва за отвличане на вниманието от другите скандари в държавата - като продажбата на електроразпределителното дружество, напрежението около НЗОК и др.\"Ситуацията в Пловдив показва слабостта на управляващите да се справят с кризисни ситуации. Готови са на всичко да покрият предишен скандал със следващ. Да оставиш в кризисна ситуация улицата да управлява – това е проблем. Улицата заема страна, а ние още не знаем какво се е случило\", обясни Аталай.\r\n\tТой сравни случая със шесторното убийство по Нова година и заяви, е ако тогава органите на реда са информирали обществото за случващото се, сега официалните власти не дават почти никаква информация.\r\n\tСпоред депутата от ДПС пробремите идват от начина, по който е формирано управлението - това е и проблемът с ЧЕЗ. По думите на Аталай няма как ГЕРБ, която се обявява за дясна партия, да управлява заедно с формации, чиято позиция е за национализация, влизане на държавата в управление на предприятия и именно там е проблемът с ЧЕЗ в момента.\r\n\t\"Като че ли като настъпи паника или страх от неуправляваемост на процесите, премиерът се съгласява с подобни идеи\", каза Аталай.\r\n\tПреди ден от ДПС излязоха официално с позиция против влизането на държавата в сделката за електроразпределителното дружество.\r\n\t\"ДПС няма да смени курса за поддържа сигурността и стабилността. Това, че управляващите не могат да ги осигурят не значи, че ДПС сменя курса\", каза още депутатът от движението на въпрос какво точно иска ДПС. На уточнението иска ли движението предсрочни избори, или друг начин да участва във властта, Аталай отвърна, че \"гражданите решават кой да управлява\", а политическата обстановка показва дали има предпоставки за избори.\r\n\tАталай коментира и евентуалното рестартиране на АЕЦ “Белене”.\r\n\tВсички разговори за бъдещето на АЕЦ \"Белене\" с европейските и балканските лидери, както и с президента на Русия Владимир Путин са безсмислени докато управляващите не вземат решение какво ще правят, каза той.\r\n\t\"Ако не се изясни какво ще правят управляващите с енергетиката и ако нямаме решение за \"Белене\" от Народното събрание, всички други разговори и с руския, и с европейските и балканските лидери - не искам да го нарека фикс идея, но как сядаш на масата и казваш: \"Европа, давайте парите, защото имаме съоръжения, завити в найлони?!\", коментира депутатът.\r\n\tТой припомни, че е в сила мораториум върху строителството, одобрен от Народното събрание, като едновременно с това премиерът Бойко Борисов говори за възобновяване на строителството като балкански проект с еврофинансиране. Вчера Борисов обсъди идеята си и с руския президент Владимир Путин.\r\n\tАталай каза, че ДПС има \"особено отношение\" към ядрената енергетика.", "date": "2018.03.06", "title": "ДПС смята, че властта не овладява кризите в Пловдив и с ЧЕЗ"}
{"url": "http://www.mediapool.bg/plovdivskiyat-lekar-priznal-che-e-ubil-kradetsa-v-dvora-si-i-e-opital-da-skrie-sledite-news276326.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПълен обрат претърпя фактическата обстановка около убийството на Жоро Джевизов, известен с прякора Плъха, извършено от рентгенолога д-р Иван Димитров в малките часове на 2 март в центъра на Пловдив.\r\n\tСлед като в продължение на три дни бяха организирани масови протести в защита на лекаря, който бе задържан за 72 часа, прокуратурата най-накрая изнесе в понеделник официална информация от разследването.\r\n\tОкръжният прокурор на Пловдив Румен Попов на практика опроверга почти всички твърдения, гравитиращи в публичното пространство през последните дни, обявявайки, че д-р Димитров е признал, че всъщност застрелял Плъха пред гаража си в двора на кооперацията, а не в дома си. След това мъжът успял да измине около 110 метра и се скрил зад кола, където издъхнал от кръвозагуба.\r\n\tОсвен това убийството е извършено с незаконно притежаван от лекаря пистолет \"Валтер\", след като той наблюдавал около 30 минути как крадецът влиза в гаража му, но не се обадил на полицията. В този момент нито съпругата на рентгенолога, нито децата му са били в къщата, както се твърдеше досега.\r\n\t\"Към момента на извършения опит за кражба от страна на убития, в жилището на обвиняемия, намиращо се на втория етаж в град Пловдив, не се е намирала съпругата, нито двете деца, а те са живеели и живеят и понастоящем в с. Крумово. Това се установява от самите показания на съпругата на обвиняемия и от неговите обяснения, дадени пред адвокат. Не е имало какъвто и да е било съучастник на крадеца. Опитът за кражба в гаража в двора на кооперацията е извършен само и единствено от него – обяснява се от обясненията на самия обвиняем, от иззетите записи от видеокамери и показания на свидетели. Категорично е установено, че изстрелите и настъпилия сблъсък са станали в двора на кооперацията. Категорично се изключва това да е станало в жилището, което беше коментирано\", разказа прокурор Попов.\n\n\r\n\tСпоред признанията на самия Димитров той е изпразнил целия пълнител по крадеца. Това се виждало и на част от записите от охранителните камери в района, тъй като рамата на пистолета застава в задно положение след стрелбата, което става при празен пълнител.\r\n\tОт прокуратурата опровергаха и наложената версия, че лекарят бил нападнат и наръган с нощ от крадеца. Всъщност Джевизов не е заплашвал лекаря с нож, а го е замервал с предмети, за които обвияемият сменил на три пъти версията си – първо заявил, че е бил целен с метална тръба, после с табела, а накрая с нож.\r\n\tД-р Димитров действително имал прорезна рана на крака си, но засега не е ясно как я е получил, като разследващите не изключват възможността да си я е нанесъл и сам в опит да представи случая като самоотбрана.\r\n\tКатегорично доказано е, че стрелецът не е позвънил в нито един момент на спешния тел. 112, а вместо това дори извикал приятели, които да му помогнат да прикрие следите от убийството. Заедно са събирали гилзи и са чистили кръв, което било заснето от охранителни камери. Направил е и опит да убеди собствениците им да изтрият записите, но това така и не се е случило и те са били предадени на разследващите.\r\n\tЕдин от повиканите на местопрестъплението приятели на обвиняемия взел и скрил оръжието, като засега лекарят отказва да разкрие къде се намира то, нито откъде се е сдобил с него. Медикът дори си измил ръцете, за да няма по тях барутни частици, но такива са открити по дрехите му.\r\n\tВ дома на Димитров разследващите са открили незаконни боеприпаси и ножа, с който той твърдял, че е бил нападнат, но хладното оръжие било измито, а и било негова собственост, а не на крадеца. В дрехите на Джевизов пък били открити отвертка и специален нож, който според показанията на съпругата му, използвал, за да влиза в различни помещения. Според прокуратурата този нож обаче не е ваден и използван срещу Димитров.\r\n\tВъпреки всички тези доказателства, държавното обвинение освободи д-р Димитров от ареста, определяйки му най-леката мярка за неотклонение – \"подписка\". Това обаче не било решено под натиска на общественото мнение и засилващите се протести, а защото в случая нямало опасност обвиняемият да се укрие или да извърши друго престъпление.\r\n\tИван Димитров е привлечен към наказателна отговорност за умишлено убийство при превишаване на пределите не неизбежната отбрана и за незаконно притежаване на оръжие. По първото обвинение предвиденото наказание е до 5 години затвор, а по второто – от 2 до 8 години зад решетките. Предстои да се изясни и дали някой от приятелите на доктора, помогнали му в укриване на пистолета и заличаване на следите, ще бъде привлечен като обвиняем.\r\n\tПо повод множеството критики и коментари за работата на прокуратурата по случая, направени включително и от юристи, окръжният прокурор на Пловдив отбеляза, че те не са били съобразени с фактите по делото.\r\n\t\"Прокуратурата никога не се е крила, тя говори, когато има какво да каже. Никой от вас, медиите, не може да се оплаче от липсата на информация. Но не сме длъжни в рамките на 24 часа да кажем как се развива разследването. Не може да търпим упреци. Хората имат право на протест, но първо трябваше да бъдем чути\", посочи Румен Попов.\r\n\tБез да споменава името на адвокат Марин Марковски, който определи ареста на д-р Димитров като глупост и заключи, че той несъмнено е действал при неизбежна отбрана, обвинителят заяви, че това изказване е било неколегиално. И добави, че лекарят е бил задържан за 72 часа, за да бъдат извършени всички необходими действия по разследването, включително разпити и експертизи. По случая засега показания са дали около 15 души.\r\n\t\"При тези факти, прокуратурата е поставена в положение на въпроси защо е бил задържан дори за 72 часа обвиняемият. Защото при тези престъпления е необходимо да се извършат редица действия, да се съберат доказателства, и тогава да се говори за факти\", обобщи Попов.\r\n\tПопитан дали идеите за разширяване на пределите на неизбежната отбрана, лансирани от ВМРО и ГЕРБ, са основателни, окръжният прокурор на Пловдив предпочете да бъде лаконичен: \"И на мен не ми харесва, че все още не е криминализирана подготовката за заливане с киселина или за осакатяването на даден човек. Многократно сме отправяли апели това да бъде въведено, но не е сторено. Ако някой по някакъв повод се подготвя да залее нас или близките ни с киселина, да ги осакати, това не е наказуемо. Трябва да го хванем, когато вече го е направил, за да му се търси наказателна отговорност.\"\r\n\tЗа вторник отново е насрочен протест в защита на рентгенолога. Той ще се проведе в 17.30 часа пред паметника на Съединението в Пловдив. Провокирани от този случай, от ВМРО обявиха, че ще предложат законови промени, разширяващи възможностите за отбрана при подобни случаи. Подобно намерение изрази и депутатът от ГЕРБ Маноил Манов.\r\n\tМалко след пресконференцията на Пловдивската окръжна прокуратура във вторник д-р Димитров бе освободен от следствения арест и направи кратко изявление пред чакащите го журналисти.\r\n\t\"Съжалявам за това, което се случи. Моят живот не е това, разбирате ли, аз не съм убиец. Аз не искам това да става и не съм искал да става\", заяви развълнувано обвиняемият, след което на свой ред опроверга разследващите, повтаряйки, че е бил нападнат от крадеца.\r\n\tПо думите му Джевизов на два пъти замахвал към него с нож. В подкрепа на думите си Димитров показа на репортерите малка рана в областта над единия му глезен.\r\n\t\"Наистина не ви пожелавам на никой от вас, на никой българин тея изроди, които постоянно се подиграват с нас, да причини на някой подобно нещо. Аз имам две малки дъщери\", каза през сълзи медикът, добавяйки, че не се чувства престъпник и, че е бил обиран общо 6 пъти.\r\n\tВъв връзка с твърденията на семейството му, че имотът им многократно е бил обект на кражби, от прокуратурата посочиха във вторник, че последната подобна жалба от доктора датира от 2003 г., когато е имало опит за кражба от същия гараж.\r\n\tПопитан какво би казал на хората, които участват в протестите в негова защита, Димитров добави: \"Аз им благодаря от сърце. Разбирате ли – аз не мога да изкажа благодарността си към тях. Това е подкрепа към всеки, която аз бих направил също, просто наистина чашата преля.\"", "date": "2018.03.06", "title": "Пловдивският лекар признал, че е убил крадеца в двора си и е опитал да скрие следите"}
{"url": "http://www.mediapool.bg/zashtitena-svidetelka-vliza-v-italianskiya-parlament-news276328.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВдовицата на убит от сицилианската мафия син на мафиотски бос беше избрана в италианския парламент като представител на Движение \"Пет звезди\", съобщи Франс прес, позовавайки се на официалните резултати.\r\n\t \r\n\tПетдесет и една годишната Пиера Айело живее под закрила, откакто преди години решила да свидетелства в съда. Тя бе принудена да води кампанията си без обичайните публични прояви и криейки лицето си, за да избегне отмъщение на мафията. Това не й попречи да спечели 52,9 процента от гласовете в изборния си район Марсала, Западна Сицилия, изпреварвайки значително съперника си от дясната коалиция, получил едва 26.1 на сто от гласовете.\r\n\t \r\n\tПрез 1991 г. Пиера Айело става свидетел на убийството на съпруга си Николо Атрия, син на мафиотския бос Вито Атрия. Вито Атрия е убит 1985 г. и Николо публично се заканва да си отмъсти. Затова е ликвидиран от съпернически клан.\n\n\r\n\t \r\n\tПиера Айело издава двамата убийци на съпруга си и свидетелства срещу десетки мафиоти пред прокурор Паоло Борселино, който няколко месеца по-късно, през 1992 г., е убит от заложено в колата му взривно устройство.\r\n\t \r\n\tАйело обясни по време на кампанията си, че е решила да се кандидатира заради ангажимента на Движение \"Пет звезди\" да се бори с неравенството и за да \"си върне лицето\", както казва тя, след като преди 26 години от съображения за сигурност е била принудена да се премести в друга част на Италия и да крие коя е.", "date": "2018.03.06", "title": "Защитена свидетелка влиза в италианския парламент"}
{"url": "http://www.mediapool.bg/zadarzhaniyat-separatistki-lider-zhordi-sanches-be-predlozhen-za-premier-na-kataluniya-news276329.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на каталунския парламент Роже Торен предложи Жорди Санчес, който е в предварителния арест, за кандидат за премиер на автономната област, след като Карлес Пучдемон оттегли кандидатурата си, съобщи Франс прес.\r\n\t \r\n\t53-годишният Жорди Санчес има малко шансове да стане премиер на Каталуния заради разделенията в сепаратисткия лагер и защото е в затвора.\r\n\t \r\n\tПредседателят на парламента го предложи, след като се консултира с политическите групи и стигна до извода, че той разполага с най-голяма подкрепа, се казва в съобщение на парламента.\n\n\r\n\tНе е предложена дата за сесия, на която парламентът да гласува кандидатурата на Санчес, обвинен в бунт и разкол. Той е смятан за представител на твърдото ядро от привърженици на независимост на Каталуния, които обявиха \"Каталунска република\" на 27 октомври.\r\n\t \r\n\tСепаратистките партии имат абсолютно мнозинство от 70 мандата в 135-членния парламент. Но ако приеме да се кандидатира за премиер, Санчес няма гаранции, че ще получи доверие, тъй като крайнолява сепаратистка партия не го подкрепя.\r\n\t \r\n\tОт 27 октомври Каталуния е под пряко управление на испанското централно правителство, което ще продължи до избирането на нов премиер, посочва АФП. \r\n\t \r\n\tЦентралното правителство отхвърли номинацията на Санчес, съобщи ДПА.", "date": "2018.03.06", "title": "Задържаният сепаратистки лидер Жорди Санчес бе предложен за премиер на Каталуния"}
{"url": "http://www.mediapool.bg/razvedryavane-phenyan-gotov-da-se-otkazhe-ot-yadrenite-opiti-news276330.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\tДвете Кореи се договориха за среща на върха в демилитаризираната зона между тях в края на следващия месец, съобщи Асошиейтед прес, като се позова на канцеларията на южнокорейския президент Мун Дже-ин.\r\n\t\r\n\t\t \r\n\t\r\n\t\tПо време на посещението на високопоставена делегация на Сеул в Пхенян те се споразумяха още за създаване на \"гореща телефонна линия\" между своите лидери с цел намаляване на военното напрежение.\r\n\t\r\n\t\t \r\n\t\r\n\t\tСеверна Корея е дала да се разбере, че е готова на мораториум върху ядрени и ракетните си опити, ако Съединените щати се съгласят на преговори с нея. Тя е подчертала, че няма нужда от ядрени оръжия, в случай че има гаранции за своята сигурност.\n\n\r\n\t\r\n\t\t \r\n\t\r\n\t\tСеверът освен това е обещал да не използва ядрени и конвенционални оръжия срещу Южна Корея.\r\n\r\n\t \r\n\tПо-рано севернокорейският лидер Ким Чен-ун обсъди с южнокорейската делегация, която бе на посещение в Пхенян, възможностите за разведряване на Корейския полуостров, предаде Франс прес, като цитира севернокорейската агенция КЦТА.\r\n\t \r\n\tКим Чен-ун прие на вечеря и разговаря с открито сърце с делегацията на Юга по проблемите, свързани с ефективно подобряване на отношенията между Севера и Юга и с поддържане на мира и стабилността на Корейския полуостров, гласи съобщението на КЦТА.\r\n\t \r\n\tОбсъдени бяха възможността за среща на високо равнище, начините за намаляване на силните военни напрежения на Корейския полуостров и продължаването на диалога, се казва в съобщението, цитирано от ДПА. \r\n\t \r\n\tКим е казал на южнокорейските представители, че \"твърдата му воля е бързо да се подобрят връзките\" между двете корейски държави и да се \"напише нова история на национално обединение\", посочва КЦТА, цитирана от Ройтерс.\r\n\t \r\n\t\"След като изслуша специалния пратеник на Юга за намерението на президента (на Южна Корея) Мун Дже-ин за среща на високо равнище, Ким размени мнения и постигна задоволително споразумение\", гласи съобщението. Ройтерс посочва, че КЦТА не уточнява какво споразумение е постигнато.\r\n\t \r\n\t10-членната южнокорейска делегация, оглавявана от директора на Службата за национална сигурност Чун Ею-йо, направи посещение в Северна Корея с надеждата да я насърчи да преговаря със САЩ, отбелязва Ройтерс.\r\n\t \r\n\tЧленовете на делегацията са най-високопоставените представители на южнокорейското правителство, които са се срещали с Ким чен-ун, откакто той пое властта от баща си Ким Чен-ир през 2011 г. \r\n\t \r\n\t\r\n\t\tСрещите на Ким Чен-ун с южнокорейските дипломати доведоха до задоволително споразумение, но все още не е ясно какво включва то. Въпреки отправената покана, не е договорена дата за посещение на южнокорейския президент Мун Дже-ин в Пхенян, отбелязва британският в. \"Гардиън\".\r\n\t\r\n\t\t \r\n\t\r\n\t\tПосещението беше организирано след два месеца на отслабване на напрежението между Северна и Южна Корея и е първото по рода си от встъпването в длъжност на либералното правителство на Мун миналата година.\r\n\t\r\n\t\t \r\n\t\r\n\t\tОрганизираната за посетителите вечеря в централата на Корейската трудова партия, домакини на която бяха самият Ким и съпругата му, беше първият случай, когато южнокорейски представители са били допуснати в сградата.\r\n\t\r\n\t\t \r\n\t\r\n\t\tПреди да отпътува за Сеул ръководителят на южнокорейската делегация Чун Ею-йо заяви, че ще наблегне на необходимостта от денуклеаризация на Корейския полуостров и ще подкрепи преките преговори между Вашингтон и Пхенян. Северна Корея неведнъж е обявявала, че е готова да преговаря с представители на САЩ, но засега американският президент Доналд Тръмп отхвърля тези предложения и продължава с кампанията на максимален натиск. Според САЩ всякакви преговори трябва да се фокусират върху премахването на ядрената и ракетна програма на Пхенян, който обаче смята тези оръжия за жизненонеобходими.\r\n\t\r\n\t\t \r\n\t\r\n\t\tСрещата на Ким с южнокорейските представители е последното изненадващо развитие в дипломатическата офанзива, за която Северна и Южна Корея се надяват да отдалечи заплахите от САЩ, където все повече се говори за военни варианти, отбелязва в. \"Вашингтон пост\", цитиран от БТА. \r\n\t\r\n\t\t \r\n\t\r\n\t\tСевернокорейският лидер, който не се е срещал с друг държавен глава след встъпването си в длъжност, изведнъж изглежда готов да приеме маслиненото клонче, протегнато от Сеул, може би под натиска на водените от САЩ санкции и поради опасения, свързани с неортодоксалния стил на Тръмп. \r\n\t\r\n\t\t \r\n\t\r\n\t\t\"Това показва колко е отчаян\" севернокорейският лидер, заявява Чой Джин-ук, предишен ръководител на южнокорейския Институт за национално обединение, цитиран от американското издание. \"Неговият план да превърне Северна Корея (КНДР) в ядрена държава почти е успешен, но какво от това? Не може да яде ядрени бомби, затова сега чука на вратата на Южна Корея\", добавя експертът.", "date": "2018.03.06", "title": "Разведряване: Пхенян готов да се откаже от ядрените опити"}
{"url": "http://www.mediapool.bg/balgarski-kompanii-uchastvat-v-proekti-za-nad-500-mln-evro-v-indiya-news276331.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарски компании участват в изпълнението на проекти за над 500 млн. евро в Индия. Проектите са в сферата на информационните технологии, интернет, био-тоалетни, соларни паркове, продукти за ветеринарната медицина.Това съобщиха от Министерството на икономиката по повод 18-тата сесия на българо-индийската Междуправителствена смесена комисия за икономическо и научно-техническо сътрудничество, която се провежда в Индия. Българската делегация се води от зам.-министъра на икономиката Александър Манолев. Той е имал срещи с представители на някои от компаниите.\r\n\tМанолев се е ангажирал, че българската страна ще продължи да подкрепя българските компании, които оперират на индийския пазар. Запознал се е с проблемите и трудностите, които те срещат на място.Заместник-министърът на икономиката ще има срещи в министерствата на търговията и на информационните технологии, с ръководството на най-голямата бизнес организация в Индия и с потенциални инвеститори.\r\n\tКомпанията \"Ексайтъл\" (Excitel Broadband) е българско предприятие в Индия, което е бързо развиващ се доставчик на интернет в градовете Ню Делхи и Хайдерабад. Компанията работи с почти всички водещи доставчици на интернет в 150 индийски града.\r\n\tПрез 2016 г. \"Ексайтъл\" е получила лиценз за директен доставчик на интернет в Делхи и Хайдерабад. С днешна дата има над 190 000 потребители, а за компанията работят около 500 души в Индия.\r\n\tНадявам се вашият пример да е основа за задълбочаване на партньорството с Индия в сферата на информационните и комуникационните технологии, в това число и с разкриването на повече смесени компании, е казал Александър Манолев.\"В следващите дни ми предстои среща на високо ниво в индийското Министерство на електрониката и информационните технологии и по време на нея ще акцентирам на резултатите на вашата компания като пример колко много можем да постигнем в тази сфера, ако обединим усилия\", е посочил Манолев.\r\n\tПрез юли 2016 г. българската компания “Грийнзоун България”, която е част от българския консорциум \"АСПА Инженеринг\" е сертифицирана заедно с техните индийски бизнес партньори по програмата Make in India за реализация на мащабен инвестиционен проект за изграждането на виртуална канализационна мрежа в страната. Проектът включва изграждане, инсталиране и поддръжка на стотици хиляди био-тоалетни в Индия, е посочено в съобщението.\r\n\tПрез 2017 г. \"Грийнзоун България\" ЕООД стартира и друг мащабен инвестиционен проект в Индия за изграждането на голям фотоволтаичен парк, с капацитет 500 MW, близо до град Патна в индийския щат Бихар. Към момента се планира българско участие за 5 млн. долара в проекта, а прогнозите са общата му стойност да достигне около 500 млн. евро.\r\n\t\"Грийнзоун България\" е собственост на регистрираното в Норвегия дружество \"Грийнзоун\", показва справка в Търговския регистър. Негов е управител е Красимир Герасимов.\r\n\t\"АСПА Инженеринг\" е еднолична собственост на Валентин Милев и последният му публикуван финансов отчет в Търговския регистър е от 2009 г.Български завод за опаковане на течен битум\r\n\tПрез ноември 2014 г. бе пуснат в експлоатация за опаковане на течен битум край Мумбай на стойност 2.2 млн. евро. Той е изграден от българо-индийския холдинг \"Прайм Стар Петролиум енд Инфрастръкчър Лимитед\".\r\n\tБългаро-индийският завод е разположен върху 28 декара и има дневен капацитет за опаковане на битумни варели 450 тона на смяна. Това е и най-голямото съоръжение за опаковане на битум в Азия.\"Хювефарма\" със завод за продукти за ветеринарната медицина\r\n\tПрез 2014 г. българската компания \"Хювефарма\" откри джоинт‐венчър завод за производство на ветеринарни фармацевтични продукти край индийския град Пуне.\r\n\tТогава Кирил Домусчиев обяви, че първоначално са вложени 5 – 6 млн. долара, а в следващите етапи на разширяване да бъдат инвестирани още средства.Български ИТ специалисти с приложения за мобилна безопасност\r\n\tБългарски ИТ специалисти са разработили и иновативни приложения за мобилна безопасност - iSOSu App и Imarecon.\r\n\tПриложенията могат да изпращат незабавни спешни SOS сигнали само с едно кликване и да анализират изображения и видеозаписи за разпознаване и проследяване в реално време.\r\n\tДвете заявки успешно обслужват отделни клиенти и полицейски управления в Индия, се казва в съобщението на Министерството на икономиката.", "date": "2018.03.06", "title": "Български компании участват в проекти за над 500 млн. евро в Индия"}
{"url": "http://www.mediapool.bg/ot-si-tszinpin-do-putin-erdogan-ili-orban---shestvieto-na-avtoritarnite-upravnitsi-news276332.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъс Си Цзинпин, който може да остане на власт за неопределено време, Китай ще се присъедини към растящата група страни с авторитарно управление. Експанзията на режимите, управлявани със силна ръка, поставя под въпрос западния демократичен модел.\r\n\t \r\n\tВладимир Путин, Реджеп Тайип Ердоган, Виктор Орбан, Абдел Фатах ас Сиси, Родриго Дутерте. . . Тези управници, според мнозина демократично избрани лидери, са попътен вятър в платната на политическия нелиберализъм - концепция за управление, неблагоприятна за защита на правата на човека, изправен срещу властите.\r\n\t \r\n\tА точно това поставя под въпрос модела на либералната демокрация - съчетаващ демократично избиране на лидерите и публични свободи, гарантирани от правовата държава.\n\n\r\n\t \r\n\tТези режими \"отхвърлят демократичния модел, в който ние (на Запад) сме израсли и който смятаме за нормален, но очевидно не е, защото от гледна точка на човешката история той не съществува от толкова отдавна\", каза пред АФП британският изследовател на Китай в Оксфордския университет Джордж Магнъс. \r\n\t \r\n\tОсвен това сърцето на либералните демокрации - Съединените щати и Европа - е пронизано от избирането на Доналд Тръмп или референдума за Брекзит - тенденции, които не са благоприятни за либералния аспект на демократичното управление.\r\n\t \r\n\t\"Сигурно е, че клубът на управляваните демокрации се увеличава\" и че Китай е \"виден член на този нов \"вътрешен кръг\", който не е съгласен САЩ да имат водеща роля в световната дипломация, казва Карълайн Галактерос, доктор на политическите науки и ръководителка на консултанската компания \"Планетинг\".\r\n\t \r\n\t\"Залогът за тези държави е да прекъснат връзката между икономическото и финансовото си развитие - което в много отношения се опира на принципите на глобалния либерализъм и глобализацията - и политическия и социалния контрол над множеството им народи. . . за да избягнат съдбата на Русия от 90-те години\", затънала в дълбок упадък след разпадането на СССР, обяснява Галактерос.\r\n\t \r\n\tВ началото на 90-те години мислители като Франсис Фукуяма се питаха дали човечеството приближава към \"края на историята\" с неизбежното установяване на либералната демокрация, победила комунизма и диктатурите.\r\n\t \r\n\tНо преди края на десетилетието Фарид Закария писа в сп. \"Форин афеърс\" за възникването на \"нелиберална демокрация\" в режими, вместили се в демократичния калъп.\r\n\t \r\n\tИ това продължава - някои страни постепенно се хлъзгат към нелиберализма, след като избраха авторитарни лидери, както стана в Турция или Унгария.\r\n\t \r\n\t\"От гледна точка на управлението на международните отношения това е много опасна епоха\" за застъпниците на либералната демокрация, смята Магнъс. Те несъмнено обмислят как да се изправят срещу това явление, добавя той.\r\n\t \r\n\tРедица лидери \"във възникналите нелиберални демокрации се възползват от недоволството (срещу глобализацията, автоматизацията, миграциите и т.н.)\", смята Кенет Рот, директор на неправителствената организация \"Хюман райтс уоч\".\r\n\t \r\n\t\"Важно е демократичните (либерални) лидери да откроят несъстоятелността на политическите програми на автократите\", каза той пред АФП. Освен това \"Китай оказа икономическа помощ на редица други автократи в света\", например Пекин поддържа значителни икономически връзки със Венецуела и Зимбабве.\r\n\t \r\n\tМакрон предупреждава\r\n\t \r\n\t\"Нелибералното изкушение е нещо, на което трябва да обърнем сериозно внимание. То е несъмнено една от битките, които Франция, но и Европейският съюз ще трябва да водят през 2018 г. в редица страни членки\", предупреди Макрон през януари.\r\n\t \r\n\tИзточна Европа е една от сцените на противостоенето между управленските модели - например Виктор Орбан в Унгария или Полша, критикувана от ЕС, че подкопава правовата държава. Китай \"обработва тази нива\" със своя дипломатически формат 16+1 - между Пекин и 16 страни от Централна и Източна Европа, както и с проекта за \"новите търговски пътища на коприната\".\r\n\t \r\n\t\"В крайна сметка страните от Източна Европа няма как да не си спомнят, че са излезли от ситуацията, в която все още бяха през 90-те години, благодарение на привлекателността на западноевропейския модел, колкото и несъвършен да е той или опетнен от \"американска парвенющина\" според критиките, идващи от Китай и от други посоки.\r\n\t \r\n\tНо един от проблемите на либералните демокрации може да изникне от самите тях. Според Рот например \"е очевидно, че американското правителство вече не е мотор на либералната демокрация, откакто президентът Тръмп се нахвърля срещу балансите на властта му - журналисти, съдии, активисти\", добавя Рот.", "date": "2018.03.06", "title": "От Си Цзинпин до Путин, Ердоган  или Орбан - шествието на  авторитарните управници"}
{"url": "http://www.mediapool.bg/norvezhkoto-razuznavane-tvardi-che-moskva-trenira-udari-po-tseli-v-severna-norvegiya-news276347.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНачалникът на военната разузнавателна служба на Норвегия генерал-лейтенант Мортен Хага Лунде заяви, че военно-космическите сили на Русия миналата година са тренирали за нанасяне на удари по цели в Северна Норвегия, съобщи електронното издание \"Индипендънт баренц обзървър”, цитирано от БГНЕС.\r\n\t \r\n\tГенерал Лунде е обявил това в понеделник по време на лекция във Военното дружество в Осло.\r\n\t \r\n\t\"Преди по-малко от година, на 24 март, руски бомбардировачи извършиха тактически полет срещу съоръжения в град Вардьо. Бомбардировачите тренираха настъпателни действия преди да се върнат в базите си на Колския полуостров. В операцията участваха общо 9 самолета”, каза норвежкият генерал, цитиран от изданието.\n\n\r\n\t \r\n\tВисокопоставеният норвежки военен съобщи още, че през 2017 e имало поне още 2 подобни случаи. Лунде каза, че и през май м. г. руски военни самолети са тренирали нанасяне на удари по военна техника и съдове, включени в международни учения, в които Норвегия тогава е участвала.\r\n\t \r\n\tВ съответствие със стандартната процедура, срещу тях са били изпратени изтребители на норвежките ВВС, но не е имало нарушения на норвежкото въздушно пространство.\r\n\t \r\n\tНорвежкият генерал посочи, че по време на руските учения \"Запад 2017” ракетни комплекси \"Искандер” са били прехвърлени в района на Мурманска област, който е на 40 км.от границата с Норвегия.", "date": "2018.03.06", "title": "Норвежкото разузнаване твърди, че Москва тренира удари по цели в Северна Норвегия"}
{"url": "http://www.mediapool.bg/forbs-shefat-na-amazon-dzhef-bezos-e-nai-bogatiyat-chovek-v-sveta-news276348.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШефът на гиганта в онлайн търговията \"Амазон\" (Amazon) Джеф Безос е начело на класацията на списание \"Форбс\" на най-богатите хора в света. Списъкът бе публикуван днес на сайта на изданието.\r\n\tСписанието оценява богатството на Безос на 112 млрд. долара. Той е първият и единствен човек в списъка, чието богатство се изписва с 12-цифрено число. За изминалите 12 месеца акциите на \"Амазон\" са поскъпнали с 59 на сто, което е увеличило състоянието на ръководителя ѝ с 39.2 млрд. долара. Това е най-големият растеж, откакто \"Форбс\" започва да следи богатството на милиардерите през 1987 година.\r\n\tРазликата между Безос и доскорошният първи в класацията - Бил Гейтс, е най-голямата регистририрана между първите двама в подреждането от 2001 г. досега. \"Форбс\" оценява състоянието на филантропа и основател на \"Майкрософт\" на 90 млрд. долара.\r\n\tТрети е инвеститорът Уорън Бъфет с 84 млрд. долара.\r\n\tНай-богатият европеец е французинът Бернар Арно, шеф на компанията LVMH. Тя притежава над 70 марки, сред които модния бранд \"Луи Вютон\" (Louis Vuitton) и веригата за козметика \"Сефора\" (Sephora). Богатството му се оценява на 72 млрд. солара и нарасна след придобиването на модната марка \"Диор\" (Dior).\r\n\t\"Форбс\" е отчел 2208 милиардери от 72 държави за тази година. Общото им богатство се оценява на 9.1 трилиона долара и е нараснало с 18% спрямо миналата година. В класацията на милиардерите най-много са американците - 585, следвани от китайците - 373.\r\n\tЗа първи път в списъка попадат 259 души, сред които и първия в историята милиардер от криптовалути. Дори в такава силна година от класацията са отпаднали 121 души, а причината е загуба на богатство или политическа нестабилност. В това число влизат и десет богаташи от Саудитска Арабия, обясняват от \"Форбс\".", "date": "2018.03.06", "title": "\"Форбс\": Шефът на \"Амазон\" Джеф Безос е най-богатият човек в света"}
{"url": "http://www.mediapool.bg/sapruzite-obvineni-za-ubiystvo-na-vazrasten-mazh-v-sofiya-ostavat-v-aresta-news276349.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъпрузите Свилен и Мария Велеви, обвинени за убийството на бащата на жената – 87-годишният Стефан Янев, остават за постоянно в следствения арест, реши във вторник Софийският апелативен съд (САС).\r\n\tПо време на заседанието обвиняемият Свилен Велев призна, че е извършил убийството, пребивайки дядото с арматурно желязо, а съпругата му бе изгонена от залата заради невъздържаното ѝ поведение.\r\n\tУбийството бе предшествано от редица сигнали до различни институции, че двамата държат в изолация трите си дъщери в семейния апартамент в столичния кв. \"Люлин\". Преди да бъде убит, Стефан Янев дори бе потърсил телевизионното предаване \"Съдебен спор\", за да разкаже за съдбата на внучките му. Той обаче така и не се появи в ефир, тъй като не бе открит, а накрая се разбра, че е бил убит.\r\n\tСофийският градски съд прие на първа инстанция, че има достатъчно уличаващи данни срещу Велеви, както и опасност да се укрият или да извършат друго престъпление и затова ги остави в ареста. САС потвърди това определение.\r\n\tВ мотивите си апелативните съдии записаха, че въпреки признанията на съпруга и твърденията му, че жена му нямала общо с убийството, по делото има достатъчно доказателства и срещу нея. Включително показанията на голямата дъщеря, според които двамата съпрузи от години тормозели психически и физически възрастния мъж\n\n\r\n\t\"Просто се сдърпахме и го ударих. Исках просто да го набия, ама стана фаул. С арматурно желязо. Просто го извлачих на едно балконче... Първо ме обиди с думи, които сега не мога да ги кажа, и след това заплаши, че ще ми разпродаде децата. Точно това му бяха думите\", разказа Велев пред медиите извън съдебната зала.\r\n\tОпределението е окончателно и в него Апелативният съд разкритикува остро институциите, допуснали въпреки сигналите, дългогодишното домашно насилие и пълната изолация на трите момичета.", "date": "2018.03.06", "title": "Съпрузите, обвинени за убийство на възрастен мъж в София, остават в ареста"}
{"url": "http://www.mediapool.bg/bsp-provokira-protesti-sreshtu-dzhendar-pravitelstvoto-i-sdelkata-za-chez-news276350.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 7 март в София се организират два протеста, но с една цел - срещу правителството. Само единият от тях е официално подкрепен от БСП, която яха общественото недоволство от сделката на Гинка Върбакова за ЧЕЗ. Другата акция е организирана от верни привърженици на БСП, които обаче атакуват правителството далеч по-всеобхватно, обединявайки пропагандната анти-джендър \"кауза\" с патриотарски лозунги за \"смяна на системата\" и \"нов курс и нова власт\".\r\n\tПодобни послания звучаха по улиците на големите градове и през февруари 2013 г. по време на бунта срещу цените на тока и парното, прераснал в бунт срещу всички и всичко. Както се оказа впоследствие, в основата на тогавашните демонстрации са стояли откровени провокатори и бунтът, увлякъл масите, е бил режисиран. Това не попречи на Бойко Борисов да се уплаши и да подаде оставка.\r\n\tПреди седмица, когато се възмущаваше на глас от сделката за ЧЕЗ като \"ювелирна акция\" за свалянето му от власт, Борисов се закани да гони до край \"гадовете\" и се зарече, че този път оставки няма да има.\r\n\tПредстоящите протести като че ли доказват, че Борисов не страда от политическа циклофрения, а наистина има опит ситуацията да се повтори.\r\n\tОрганизацията на протеста за оставка на кабинета заради сделката с ЧЕЗ набра скорост през почивните дни в социалната мрежа Фейсбук.\n\n\r\n\tМитингът е планиран на 7 март пред Министерския съвет под наслов. За това, че се иска оставката на Бойко Борисов, се разбира от приложения колаж, изобразяващ протестна тълпа на пл. \"Народно събрание\" и премиерът, излязъл на перваза на прозореца си в Министерския съвет.\r\n\tСъбитието е целодневно – от 9 до 21 часа, пише на страницата му във Фейсбук. Около 380 души са натиснали иконката \"ще присъствам\", а над 3 000 са \"заинтересовани\" от проявата.\r\n\t\r\n\tВъзванията на протеста са следните:\r\n\t\r\n\t\r\n\t\r\n\tВсички споменати тезиси са от арсенала на БСП в последните седмици (както и на \"Обединени патриоти\", които обаче са във властта и едва ли са тръгнали да се свалят).\r\n\tЕдин от организаторите на протеста е внукът на Георги Димитров, който носи същото име, а другият – бившият журналист и симпатизант на БСП, живеещ към момента в Лондон – Йордан Мичев.\r\n\tГеорги Димитров е участник във всички протести, организирани от БСП в последно време. Особено активен е в акциите срещу приемането на Истанбулската конвенция. Участниците в тези прояви твърдяха, че Брюксел иска да наложи \"трети пол\" в България, а посланията им бяха антиевропейски.\r\n\tВ социалната мрежа Димитров е публикувал свои снимки и от централата на БСП на \"Позитано\" 20, както и от различни събития, свързани с партията.\r\n\t  \r\n\t\r\n\tМеждувременно още един протест се организира в сряда, но от 11 часа - на същото място. Той е обявен като , организиран във Фейсбук от инициативата \"Защото ми пука за България\". Заявилите, че ще отидат на този протест в социалната мрежа, са 125.\r\n\tВторото събитие е аноснирано далеч по-лаконично, а в дискусиите под него не се ползва лумпенската лексика на Фейсбук-ивент.\r\n\tПреглед на организатора показва, че групата се активизира по протест и избори, предимно с анти-ГЕРБ послания. Последната активност на групата е преди президентския вот 2017 година.\r\n\tОт фейсбук страницата на партийната структура на БСП в Дупница става ясно, че партията дава рамо на протестите с хора и автобуси от провинцията.\r\n\t, пише в мрежата БСП-Дупница.\r\n\tПроверка на Mediapool показва, че социалистите от \"недалечните на София населени места ще се организират за посещение в града\". Депутати от левицата твърдят, че транспорт ще има и от други градове. Според тях второто събитие е направено, за да не бъдат обвинени БСП в излишна \"агресия\", каквато личи в първото събитие, организирано от Георги Димитров. По същество обаче ставало дума за един и същи протест.\r\n\t\r\n\tПо-късно от ГЕРБ обвиниха БСП в опити да бъде свалено правителството с незаконни средства и с манипулации за вдигане на цената на тока. \"Това е незаконен опит на БСП за сваляне на правителството, след като не успяха законно да вземат властта на парламентарните избори. Опит да се яхне един проблеми, така както направиха преди време сцената на водата в София\", коментира на брифинг депутатът от ГЕРБ и зам.-шеф на енергийната комисия в парламента Валентин Николов.\r\n\t\"Вече е очевидно кой иска да свали преватилството\", допълни той по повод думите на премиера Бойко Борисов от миналата седмица, че скандалът покрай покупката на ЧЕЗ от неизвестната и малка фирма \"Инерком\" е явелирна операция за неговата оставка, на такава няма да има.  \r\n\t″Категорично няма да има вдигане на цената на тока. Потребителите да бъдат спокойни - държавата с всички законни средства ще се противопостави на всяко самоволно искане за увеличение на цената на тока″, каза още Николов\r\n\tЕлектроразпределителните дружества не влияят пряко върху цената, а косвено с таксите си за пренос и разпределение. Цената на тока се определя основно от произведената енергия от АЕЦ \"Козлодуй\", ТЕЦ \"Марица Изток 2\" и НЕК, които са собственост на държавата. \r\n\tСлед като стана ясна сделката за ЧЕЗ, БСП започна да говори, че новият собственик веднага е поискал повишаване на цената на тока, но това направиха и другите двама доставчика на ток - ЕВН и \"Енерго-Про\", както и НЕК, \"Електроенергийният системен оператор\", АЕЦ-а и въобще всички енергийни дружества, каквито са изискванията за закона за енергетиката, посочи още Валентин Николов. По думите му са пълин глупости как взетите от фирмата на Гинка Върбакова \"Инерком\" заеми за приключване на сделката ще бъдат вкарани в цената на тока за потребителите. \"Такива разходи КЕВР не одобрява в цената на тока. В тарифите може да влезе само размера на привлечени средства с цел инвестции или ремонт на мрежата\", уточни той. \r\n\t\"Лъжи и манипулации\", заяви той по повод твърденията на социалистите. \"Лъжа е, че новият собственик на ЧЕЗ може да дръпне шалтера на 3 млн. потребители\", допълни колегата му от ГЕРБ Александър Иванов.\r\n\tНиколов припомни, че преди държавата да продаде миноритарния си дял от 33 на сто в електроразпределителните дружества, в техния надзор е имало представители на БСП, които сега са в парламента и нажежават скандала със сделката за ЧЕЗ. В надзора на ЧЕЗ е Антон Кутев, а Валери Жаблянов - в надзора на разпределителното дружество на Е.ОН, което в момента е притежание на Енерго Про, изреди зам.-председателят на енергийната комисия.", "date": "2018.03.06", "title": "БСП провокира протести срещу \"джендър-правителството\" и сделката за ЧЕЗ"}
{"url": "http://www.mediapool.bg/oskverniha-pametnik-na-savetskite-voini-v-tsentara-na-viena-news276351.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНеизвестни злосторници оскверниха паметник на съветските воини на площад \"Шварценбергплац\" в центъра на австрийската столица Виена, съобщи БТА във вторник.  Паметникът е бил залят с черна боя, предаде ТАСС, като се позова на руското посолство в Австрия.\r\n\tПаметникът редовно става мишена на вандали. На 10 януари неизвестни извършители го заляха с черна боя, а на 16 януари миналата година - с тъмночервена. Руското посолство всеки път изпраща протестна нота до австрийското външно министерство с искане да се вземат спешни мерки за отстраняване на щетите, за установяване на виновните и недопускане на подобни случаи в бъдеще.\r\n\tПаметникът на \"Шварценбергплац\" е най-известният монумент на съветските воини в Австрия. Той е издигнат в памет на 17-те хиляди съветски военнослужещи, загинали при Виенската настъпателна операция през 1945 г., и е открит на 19 август същата година.", "date": "2018.03.06", "title": "Оскверниха паметник на съветските воини в центъра на Виена"}
{"url": "http://www.mediapool.bg/oshte-poveche-elektrotsentrali-se-izkarvat-na-borsata-za-tok-news276319.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт 1 юли на борсата за ток ще бъдат изкарани повече от първоначално планираните възобновяеми енергийни източници (ВЕИ), когенерации, заводски централи и топлофикациите. На свободния пазар вече ще са принудени да излязат всички тези производители с инсталирана мощност над 4 МВ, а не над 5 МВ, както се предвиждаше. Доставчиците на ток няма да плащат в \"Националната електрическа компания\" (НЕК) таксата \"задължение към обществото\", в която влизат надбавките за произведения по екологичен начин ток, за енергията от когенерации и по дългосрочните договори с двете американски въглищни централи. Електроразпределителните дружества и държавният Електроенергиен системен оператор вече ще трябва да купуват от борсата нужната за работата им енергия за технологични разходи, а енергийният регулатор ще може да глобява за пазарни манипулации. Помощите за ток за социално слабите и уязвимите потребители обаче остават за някой друг път.\r\n\tТова стана ясно при представянето в парламента на подготвените от ГЕРБ поправка в Закона за енергетиката по искане на работодателите, които заплашваха с протест заради сътресения на енергийния пазар и манипулативно повишени цени. Измененията, които са и следващата стъпка към дълго забавеното пълно освобождаване на пазара, бяха представени на кръгла маса в парламента във вторник.\r\n\tВ началото на януари всички големи електроцентрали бяха принудени да се откажат от собствените платформи за търгове и непрозрачните договори за продажба на ток и да излязат на борсата. \"Резултатите са налице\", обяви председателят на парламентарната комисия по енергетика Делян Добрев от ГЕРБ. По думите му от началото на годината са проведени 10 търга на борсата за ток и участниците са се увеличили до 40 броя. Цените пък се успокоили и са сравними с тези в региона.\r\n\t\r\n\t\"Сега правим следващата крачка\", каза Добрев и обясни, че свалянето на границата за инсталирана мощност, която задължително излиза на пазара, от 5 на 4 МВ, е защото било установено, че има съществена част от ВЕИ-мощности , които са малко под 5 МВ. \"Целта им е била спестяване на процедура по лицензира от Комисията за енергийно и водно регулиране (КЕВР) и затова има мощност от 4.93 МВ\", обясни депутатът. Разширяването на обхвата на борсовата търговия ще изкара на свободния пазар допълнителни 4.3 - 4.5 тераватчаса електроенергия.\n\n\r\n\tТой допълни, че въпросът с промяната на плащането на таксата \"задължение към обществото\" е дискусионен, но идеята е тя да отива във Фонда за сигурност на електроенергийната система, където всички производители на ток и държавните оператори на газовата и енергийната мрежа внасят по 5 процента от приходите си, а държавата - парите от продадени парникови квоти. Промяната, според Добрев, се налага, тъй като нараства проблемът с неплащането на тези такси от страна на търговците в НЕК и това създава проблеми. В момента 15 са длъжниците на НЕК за такива такси, а в същото време те разполагат с малко активи, които не могат да обезпечат вземанията на държавната компания.\r\n\tЗатова се обмисля въвеждане на банкова гаранция или депозит в полза на Фонда за сигурност на електроенергийната система. Те ще са в размер, съответстващ приблизително на едномесечното търгувано количество, и при невнясане на дължимата за изтеклия месец такса \"задължение към обществото\" тази гаранция ще се усвоява, обясни Добрев.\r\n\t\r\n\tФондът, който досега основно покрива дефицитите на НЕК като обществен доставчик, вече ще плаща на държавната компания само компенсации за нейните разходи по изкупуване на енергията от ВЕИ, когенерации, заводски централи и топлофикации с мощност под 4 МВ. Фондът обаче ще поеме плащанията на разликите между цените, постигани на борсата от принудително извежданите там производители, и определените преференциални цени от енергийния регулатор.\r\n\tВече няма да има преференции за производителите на екологично чист ток в сегашния им вид. Те ще бъдат заменени от премии, посочи председателят на КЕВР Иван Иванов. Реално регулаторът ежегодно ще определя цени на тока по групи производители – за вятърни централи, соларни според вида и мощността на панелите, на биомаса, водни централи, когенерации, топлофикации. На база на средно претеглените цени, постигнати на борсата, отново по групи производители ще се определят въпросните референтни премии – един вид разликата между борсовата и преференциалната цена. Всяка следваща година обаче ще се правят анализи и ако има надвишени приходи от тези премии, това ще се отразява в следващата годишна цена и тя ще е по-ниска. Същото ще е и при обратния случай, обясни Иванов.\r\n\tСпоред него така ще има справедлив модел за определяне на цените на този вид енергия. В същото време Иванов призна, че разходите в системата няма да се променят. Това означава, че няма да има намаляване на цената на енергията заради конкуренцията, което беше движещ мотив за освобождаването на пазара и цените.\r\n\t\r\n\tРегулаторният шеф отбеляза,че е необходимо да се разпишат законово и мерките за подпомагане на уязвимите клиенти, за които Световната банка дава конкретни препоръки да обхванат повече потребители. Това обаче няма да стане със сегашните законови поправки. Представените намерения не включваха и срок за пълно извеждане на всички клиенти на свободния пазар на електроенергия чрез поетапно намаляване на количествата ток, купувани от регулирания пазар за формиране на цената на тока за домакинствата. Според , обявен през февруари 2017 г., до три години КЕВР трябва да спре да определя цените на тока за бита, които в този период трябва да се повишават с по 2 процента всяка година. Правителството обаче смята, че по-скоро периодът на либерализация трябва да е 5 години.\r\n\tОт енергийната комисия си измиха ръцете с уязвимите потребители с мотива, че това е въпрос на социалното подпомагане и прехвърлиха топката на съответното министерство.\r\n\tПредлаганите от ГЕРБ законови поправки бяха подкрепени от работодателите. \"Това е здравият смисъл – в създаването на пазар със саморегулации, а не на борсата двама производители да предлагат 90 процента от електроенергията\", коментира Васил Велев, председател на Асоциацията на индустриалния капитал в България, имайки предвид, че досега на борсата играят само държавните АЕЦ \"Козлодуй\" и ТЕЦ \"Марица Изток 2\".\r\n\t\r\n\t\"Така ще се постигне честна конкуренция в полза на потребителите, а не за да забогатее някой собственик на ВЕИ и да си купи електроразпределително предприятие\", каза той, визирайки последния скандал с покупката на активите на ЧЕЗ от малката фирма \"Инерком\", притежаваща досега само три соларни парка. Велев обаче смята, че следващата законодателна стъпка трябва да е свързана с развалянето на дългосрочните договори с т.нар. американски въглищни електроцентрали.\r\n\tПри представянето на планираните законови поправки стана ясно, че КЕВР ще придобие правомощия да разследва пазарни манипулации и да глобява извършителите. За по-малки нарушения наказанието ще е конкретна сума с долен и горен праг, а за такива, довели до сътресения на борсата и нарушаване сигурността на енергийните доставки, санкцията ще е до 10 процента от оборота на сгафилия борсов участник. Според Велев глобите за манупалиции трябва да са по-тежки, за да не се превръщат в един вид такси за злоупотреби. Той дори предложи КЕВР да започне да се самоиздържа от таксите, които плащат енергийните компании за лицензирането си, по примера на Комисията за финансов надзор. Увеличеният бюджет обаче да се ползва за заздравяване капацитета на регулатора, а не за заплати, призова представителят на работодателите.", "date": "2018.03.06", "title": "Още повече електроцентрали се изкарват на борсата за ток"}
{"url": "http://www.mediapool.bg/vizh-terem-misli-za-chez-news276327.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавата е лош стопанин и това не е тайна за никого. Премиерът Бойко Борисов припомни максимата миналата седмица, а няколко дни по-късно обяви, че държавата ще купи контролен пакет от ЧЕЗ. \r\n\t \r\n\tСмяната на позицията при премиера е нещо обичайно и не изненадва никого, но това не променя факта, че всички бизнес начинания на държавата генерират милиони загуби за данъкоплатците.\r\n\t \r\n\tДостатъчно е да се види какво става с военните заводи ТЕРЕМ.\n\n\r\n\t \r\n\tГодини наред те работят на загуба, а държавата да налива милиони в тях все едно това е нещо естествено.\r\n\t \r\n\tТрадиционно всяко ново управление вади далаверите на предходното. \r\n\t \r\n\tСега от МО обясниха полуофициално, че са засекли странни практики в управлението на единственото донякъде печелившо предприятие от държавния холдинг. Информацията се представя в характерния стил за подобни ситуации – избягват се имена на конкретни фирми, заинтересовани лица и партийни интереси. \r\n\t \r\n\tВъпреки това и малкото налична информация е достатъчно, за да стане ясно на всеки как държавата прави бизнес.\r\n\t \r\n\tПроверка на МО е засякла, че заводът приоритетно поема черната и ниско платена работа около ремонтите на корабите, а специализираните и далеч по-добре платени дейности се взимат от частни фирми - подизпълнители, обясни зам.-военният министър Анатолий Нанков пред ресорни депутати. \r\n\t \r\n\tТой отказа повече информация около казуса, който все още е обект на проверка.\r\n\t \r\n\tСпоред неофициална информация от министерството  частните фирми ползвали за работата си площадката на завода и дори част от работниците му. \r\n\t \r\n\tОсновно в схемата участвали 3-4 фирми, чиито имена МО не е обявило към момента.\r\n\t \r\n\tНа въпрос от кога са налице подобни практики, източници от МО лаконично казват, че не са .\r\n\t \r\n\tОт МО твърдят, че тази практика вече е преустановена. \r\n\t \r\n\tДруга характерна практика е използването на брокери, които да уреждат привличането на външни кораби за ремонт в завода. \r\n\t \r\n\tСпоред МО комисионните били фантастични - над 15%, но вече били намалени. \r\n\t \r\n\tВероятно всички тези данни на някакъв етап ще стигнат до прокуратурата, която обаче през годините не е показала ефективност в разследването на подобни случаи.\r\n\t \r\n\tСпоред анализ на министерството само разходите за персонала на завода са 1 млн. лева месечно, като засега амбицията на МО е да успее да ги покрива от поръчки.\r\n\t \r\n\tНе е ясно обаче кога това ще се случи.\r\n\t \r\n\tКадровата политика в държавния бизнес е пословична.\r\n\t \r\n\tНаскоро от МО разкриха, че в завод от холдинга, без да уточняват кой точно, . \r\n\t \r\n\tМиналата година са били планирани 32 млн. лева приходи за всички заводи от холдинга ТЕРЕМ, но са реализирани 24 млн. лева.\r\n\t \r\n\t\"Флотски арсенал\" дълго време генерираше сериозни печалби благодарение на ремонта на руски кораби, но заради европейските санкции срещу Москва тези поръчки бяха прекратени. \r\n\t \r\n\tМиналата година обаче \"Флотски арсенал\"  е ремонтирал пет кораба на Военноморските сили (ВМС), а тази година е планирано да бъдат ремонтирани още шест кораба от ВМС.\r\n\t \r\n\tПривличат се и външни поръчки.", "date": "2018.03.06", "title": "Виж ТЕРЕМ, мисли за ЧЕЗ"}
{"url": "http://www.mediapool.bg/mateo-salvini---antiimigrantskiya-desen-politik-koito-haresva-tramp-i-orban-news276334.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМатео Салвини се оказа един от най-големите победители на общите избори в Италия, на които не беше излъчен ясен победител. Това направи неговата крайнодясна партия Лигата водеща сила в консервативния лагер, за сметка на \"Напред Италия\" на Силвио Берлускони.\r\n\t\"Първите ми думи: БЛАГОДАРЯ ВИ!\", написа Салвини в Туитър.\r\n\tТака той коментира прогнозите на телевизия \"La7\", според които се очаква Лигата да спечели над 17 на сто от гласовете в Сената, в сравнение с 14,1 на сто за \"Напред Италия\" и общо 36,5 на сто за консерваторите.\r\n\tАко се потвърди, резултатът ще направи 44-годишния политик един от кандидатите за премиерски пост, стига десният блок да успее да сформира парламентарно мнозинство. Във всеки случай, това го прави фактически лидер на коалицията, засенчвайки Берлускони.\r\n\tКаквото и да се случи, политическото му бъдеще изглежда обещаващо. Той е отхвърлял публично тази идея, но ако десницата не успее да постигне мнозинство, според мнозина капацитети той може да се откаже от коалиционните си партньори и да състави правителство с антисистемното Движение \"Пет звезди\".\r\n\tСалвини пое ръководството на Лигата през 2013 г. в момент, когато партията беше затънала във финансов скандал и достигнала дъното в проучванията на общественото мнение. Оттогава той обнови групата, превръщайки я в националистическа, евроскептична и антиглобалистка сила.\n\n\r\n\tПартията беше известна като \"Северната лига\" и искаше отделяне от по-бедната южна част на Италия. Като младежки активист на партията, Салвини казваше, че хората от големия южен град Неапол \"миришат\".\r\n\tНо през последните пет години той възстанови Лигата, която възприе антиевропейска и антимигрантска платформа. Тя махна \"Северна\" от името си, за да засили привлекателността си в цялата страна и Салвини последва модела на президента на САЩ Доналд Тръмп, възприемайки лозунга \"Италианците на първо място\".\r\n\tСамо един поглед към политическите приятели на Салвини издава в каква посока той се надява да се насочи Италия. Освен Тръмп, те включват унгарския авторитарен премиер Виктор Орбан, френската крайнодясна лидерка Марин льо Пен и германската антиевропейска партия \"Алтернатива за Германия\" (АзГ).\r\n\tЗа разлика от застаряващия Берлускони, Салвини не водеше кампанията си, обикаляйки телевизионни токшоута. Вместо това той излезе на площадите и улиците, за да говори пряко с хората и по свои собствени оценки е провел 3000 предизборни срещи и е пропътувал 15 000 км.\r\n\tТой не се разкайва, че използва подстрекателски език - обича например да казва, че нелегалните имигранти трябва да бъдат \"разчистени с булдозер\" от Италия - но беше остро критикуван миналия месец, след като симпатизант на Лигата откри стрелба и рани шестима африканци.\r\n\tОсвен това предизвика противоречия, разпространявайки послания против исляма и заклевайки се с ръка върху Библията на предизборна среща на 24 февруари в Милано. Местният католически епископ - представляващ институция, която подкрепя политиката на отворени врати към миграцията - не оцени жеста.\r\n\tСалвини, който в петък ще навърши 45 години, е следвал история, но е прекъснал и се е захванал с журналистика. По-късно влиза в политиката, първоначално на местно равнище в Милано, преди да бъде избран в италианския и в европейския парламент.", "date": "2018.03.06", "title": "Матео Салвини - антиимигрантския десен политик, който харесва Тръмп и Орбан"}
{"url": "http://www.mediapool.bg/pochina-aktyorat-nikolai-nikolaev---bate-nikolai-news276333.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 77 години почина актьорът Николай Николаев, известен като Бате Николай. Тъжната новина споделил синът му Стефан Николаев във \"Фейсбук\", съобщиха в предаването \"Преди обед\" по бТВ.\r\n\tПреди дни актьорът е получил инсулт и е бил приет в интензивното отделение на Първа градска болница.\r\n\tНиколай Николаев е родом от Силистра. Син е на българския художник Стефан Николаев, внук на поп Никола, свещеник от Русе и родственик на Васил Левски. Бате Николай е брат на илюзиониста Васил Николаев, известен с артистичния псевдоним Орфи.\r\n\tНиколай Николаев завършва ВИТИЗ \"Кръстьо Сарафов\" през 1965 година в класа на проф. д-р Кръстьо Мирски. Звездата му изгрява като \"Бате Николай\" в детското тв предаване \"Сладкарница Захарно петле\".Mediapool изказва съболезнования на близките му.", "date": "2018.03.06", "title": "Почина актьорът Николай Николаев - Бате Николай"}
{"url": "http://www.mediapool.bg/bivsh-ruski-shpionin-e-nameren-blizo-do-london-v-kritichno-sastoyanie-news276335.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият руски шпионин Сергей Скрипал и дъщеря му Юлия (33) са в критично състояние, след като са били намерени припаднали в търговски център в Солсбъри, на 140 км югозападно от Лондон.\r\n\tСпоред британската полиция пострадалите са били изложени на досег с отровно вещество, но все още не е установено какво.\r\n\tДвама полицаи, които са работили по случая, показват по-слаби симптоми, съобщи ББС.\r\n\tПолицията разпространи запис от камера, заснет близо до мястото, където са намерени Сергей и Юлия Скрипал. На него се виждат преминаващи мъж и жена, вероятно по времето, когато жертвите са били изложени под въздействието на отровна субстанция.\r\n\t\n\n\r\n\tОчаквано Кремъл отрече да е замесен в случая, а британският външен министър Борис Джонсън предупреди, че ако се намерят доказателства за участието на Москва, Лондон е готов да реагира твърдо. \r\n\tСлучаят в Солсбъри напомня на убийството на Александър Литвиненко през 2006 г. в Лондон. Бившият руски разузнавач почина, след като бе изложен на контакт с радиоактивно вещество.\r\n\t\r\n\tПредседателят на комисията по външни работи на британския парламент Том Тъджънтхет, депутат от управляващата Консервативна партия, заяви, че мистериозната болест на Скрипал \"носи всички белези на руско нападение\", предаде Асошиейтед прес.\r\n\t\"Твърде рано е да се каже дали със сигурност е така или не\", посочи той, но добави, че обстоятелствата говорят за руска намеса. Тъджънтхет заяви, че това би било равносилно на \"мека война срещу Обединеното кралство\", водена от Москва.\r\n\tТой заяви, че ако се окаже, че става дума за руска агресия, Великобритания трябва да излезе с категоричен отговор. По думите му този отговор може да включва забрани за пътувания, санкции и замразяване на активи.\r\n\t\r\n\tКремъл отрече връзка с покушението и заяви, че не е получавал молба за съдействие от британските власти във връзка с разследването на инцидента.\r\n\t66-годишният Скрипал е пенсиониран полковник от руското разузнаване, отбелязва Би Би Си. През 2006 г. той бе осъден на 13 години затвор за шпионаж в полза на Великобритания. Той получи убежище във Великобритания през 2010 г. след размяна на шпиони между Съединените щати и Русия.\r\n\t\"Не разполагаме с никаква информация за причините за случилото се, нито с какво се е занимавал този човек\", заяви прессекретарят на руския президент Дмитрий Песков, цитиран от Франс прес.\r\n\tПо думите му Русия не е получавала молба за сътрудничество в разследването на този инцидент, но винаги е готова за взаимодействие.\r\n\tРуското посолство във Великобритания изрази сериозно безпокойство от отразяването на случая в местните медии, съобщи Ройтерс. Това издига антируската кампания във Великобритания на ново равнище, коментира дипломатическото представителство.\r\n\t  \r\n\t\r\n\t\r\n\tБританският министър на външните работи Борис Джонсън заяви от своя страна, че Великобритания ще отговори твърдо, ако се докаже, че Русия е замесена в случая.\r\n\tДжонсън каза пред парламента, че \"има много спекулации за обезпокоителния инцидент в Солсбъри, при който 66-годишен мъж, Сергей Скрипал, и неговата 33-годишна дъщеря, Юлия, са били открити в безсъзнание\".\r\n\t\"Въпреки че би било погрешно да се избързва, преди да е завършило разследването, мога да уверя Камарата (на общините), че ако се появят доказателства, които предполагат държавна отговорност, тогава правителството на Нейното величество ще даде съответен и твърд отговор\", подчерта британският външен министър.\r\n\tДжонсън уточни, че Великобритания ще помисли за нови \"санкции и други мерки\".\r\n\t\"Не соча с пръст. . . Просто казвам на правителствата по света, че никой опит за отнемане на невинен човешки живот на британска земя няма да остане несанкциониран и ненаказан\", каза Джонсън.\r\n\tБританският външен министър отчете все по-голяма необходимост от квалифициране на кибератаките като акт на война.\r\n\t\r\n\tСкрипал бе признат за виновен в Русия за това, че издал самоличността на руски агенти под прикритие в Европа на британското външно разузнаване МИ-6. Според руските власти той получил 100 000 долара за сведенията, които започнал да предава от 90-те години на миналия век.\r\n\tПрез 2010 г. Русия освободи Скрипал и още трима свои граждани, осъдени за шпионаж в полза на западни държави, в замяна на което САЩ й предадоха 10 руски агенти. Размяната на шпиони в стила на Студената война бе извършена на писта на летището на Виена.\r\n\tВпоследствие Скрипал замина за Великобритания, където получи убежище.", "date": "2018.03.06", "title": "Бивш руски шпионин е намерен близо до Лондон в критично състояние"}
{"url": "http://www.mediapool.bg/petima-mazhe-otkradnaha-5-mln-dolara-v-broi-ot-samolet-v-braziliya-news276338.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКрадци откраднаха 5 млн. долара в брой от багажното отделение на самолет на \"Луфтханза\", който трябвало да излети за Швейцария от летище близо до бразилския град Сао Пауло, предаде агенция \"Франс прес\".\r\n\tОбирът бил извършен в неделя за шест минути от петима мъже. Те нахлули на пистата, заплашили служителите по сигурността, откраднали парите и избягали. При обира няма пострадали. Няма и арестувани заподозрени.\r\n\tКрадците се вмъкнали в товарния терминал на летището с пикап, облепен с лого, подобно на логото на фирмата, отговаряща за охраната на пистите. Самолетът на \"Луфтханза\" кацнал на най-голямото товарно летище в Бразилия от международното летище на Сан Пауло, а крайната му дестинация била Цюрих.\r\n\tСпоред в. \"Фоля ди Сао Пауло\" откраднатите долари били поверени на фирмата за транспортиране на пари \"Бринкс\". Кражбата на товари процъфтява в Бразилия, но в повечето случаи биват ограбвани тирове, снабдяващи Рио де Жанейро, отбелязва АФП.", "date": "2018.03.06", "title": "Петима мъже откраднаха 5 млн. долара в брой от самолет в Бразилия"}
{"url": "http://www.mediapool.bg/protesti-v-chehiya-sreshtu-izbora-na-komunisticheski-deputat-v-parlamentarnata-komisiya-news276337.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХиляди чехи протестираха срещу избирането на комунистическия депутат Зденек Ондрачек за ръководител на парламентарната комисия за надзор над полицията, съобщиха Асошиейтед прес и Франс прес.\r\n\t \r\n\tВ центъра на чешката столица вчера се събраха около 7000 души, носещи чешки и европейски знамена и плакати с лозунги против завръщането във властта на хора от комунистическите сили на реда. Те подписаха петиция, в която се настоява за ново гласуване за шеф на комисията и се изразява протест срещу министър-председателя Андрей Бабиш, обвиняван, че преди 1989 г. е сътрудничил на тайната комунистическа полиция.\r\n\t \r\n\tКонфедерацията на бившите политически затворници от своя страна заяви в комюнике, че \"комунизмът и демокрацията са несъвместими\". \n\n\r\n\t \r\n\tОндрачек е бивш ръководител на силите за борба с безредиците по времето на комунизма, които преди падането на режима през 1989 г. са участвали в преследването на враговете на комунистическата власт, включително в насилие срещу протестиращи. Депутатът заявява, че не съжалява за миналото и казва, че е служил на родината си.\r\n\t \r\n\tОндрачек беше избран с подкрепата на партията \"Действие на недоволните граждани 2011\" (АНО) на Бабиш. През уикенда премиерът заяви, че е готов да помогне за замяна на комунистическия депутат с друг кандидат.", "date": "2018.03.06", "title": "Протести в Чехия срещу избора на комунистически депутат в парламентарната комисия"}
{"url": "http://www.mediapool.bg/probivat-na-evroskeptitsite-v-italiya-mozhe-da-zatrudni-reformiraneto-na-es-news276336.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПробивът на популистите в Италия и възможното завръщане на антиимигрантските сили на власт, може да се окажат пречка пред желанието на Франция и Германия за реформа на Европейския съюз, подсилено от постигнатото споразумение за коалиционно управление в Берлин, казват анализаторите.\r\n\t \r\n\tСамо часове след като в неделя сутринта членовете на Германската социалдемократическа партия (ГСДП) дадоха съгласието си за нова управляваща коалиция с консерваторите на Ангела Меркел, френският президент Еманюел Макрон приветства това като \"добра новина за Европа\".\r\n\t \r\n\tВечерта обаче антисистемните, евроскептичните и крайнодесните сили в Италия осъществиха исторически пробив на изборите: антисистемното Движение \"Пет звезди\" стана партията, спечелила самостоятелно най-много гласове (над 31 процента), а коалицията на дясната партия \"Форца Италия\" на Силвио Берлускони и крайнодясната \"Лига\" на Матео Салвини получи 37 процента от вота.\n\n\r\n\t \r\n\tТъй като нито дясно-крайнодясната коалиция, нито Движението \"Пет звезди\" ще имат мнозинство, италианските политически лидери ще трябва да водят продължителни и сложни преговори, поставяйки ЕС в режим на изчакване.\r\n\t \r\n\t\"Вярваме в способността на Италия да състави стабилно правителство\", се ограничи да коментира вчера говорител на Европейската комисия.\r\n\t \r\n\t\r\n\t \r\n\t\"Някои - противници на реформирането на Европа, каквото иска Париж - ще кажат, че при сегашната неяснота в Италия изобщо не е моментът да се рискува\", обясни пред АФП Янис Емануилидис, директор на изследванията в Центъра за европейска политика.\r\n\t \r\n\t\"Други ще кажат, че трябва да променим нещата просто защото на избирателите им е дошло до гуша от икономическата ситуация и действията на властите по отношение на мигрантската криза\", отбеляза той.\r\n\t \r\n\t\"Една от причините крайната десница да постигне този резултат\" в Италия \"е въпросът за миграцията\", подчерта Емануилидис и добави: \"Трябва да го имате предвид\".\r\n\t \r\n\tСпоред политолога противопоставянето в ЕС на еврофили и еврофоби в крайна сметка ще даде предимство на реформатори като Еманюел Макрон.\r\n\t \r\n\tВ икономически план най-големият риск според анализаторите ще е Рим да увеличи бюджетните си разходи, пренебрегвайки европейските регулации, докато новите италиански управляващи изпълняват предизборните си обещания.\r\n\t \r\n\tТова може да породи \"търкания между Рим и Европейската комисия\", казва Федерико Санти, изследовател в американския мозъчен тръст \"Юрейжа груп\".\r\n\t \r\n\t\"Италия вече рискува да не спази набелязаните от ЕС бюджетни цели и всяко допълнително отклонение може да доведе до нова процедура за прекомерен дефицит\", обобщава Санти.\r\n\t \r\n\t\r\n\t \r\n\tСанти би искал да вярва, че Движение \"Пет звезди\" и крайната десница ще демонстрират \"повече умереност, когато дойдат властта, въпреки че това не личеше от предизборната им кампания\", тъй като ще искат \"да докажат статута си на заслужаващи доверие управляващи партии\".\r\n\t \r\n\t\"Излизането от еврозоната, да не говорим за напускане на ЕС, е твърде малко вероятно\", отбелязва той.\r\n\t \r\n\tАнализаторът от консултантската компания \"Кепитъл икономикс\" Джак Алън обаче смята, че \"постигането на нов напредък по отношение на европейската интеграция може да се окаже трудно\".\r\n\t \r\n\tСпоред него новото италианско правителство може да започне с \"отлагане на усилията за увеличаване на вноските на Италия в бюджета на ЕС\" след излизането на Великобритания от съюза.\r\n\t \r\n\tАлън се опасява също, че Движение \"Пет звезди\" може да поиска \"нов референдум за мястото на Италия в еврозоната\" - една от ключовите точки в програмата му допреди няколко месеца.\r\n\t \r\n\tВ този контекст икономистът от хамбургската банка \"Беренберг\" Холгер Шмидинг казва във връзка с реформите в еврозоната, че очаква \"само скромен прогрес по въпроса за банковия съюз и някои етапи към установяване на единна схема за гарантиране на депозитите\".\r\n\t \r\n\tТой очаква също \"напредък по неикономически теми като отбраната\".\r\n\t \r\n\tСпоред него със или без коалиционно споразумение \"германската позиция\" за Европа едва ли ще претърпи значителна промяна. \"В крайна сметка Меркел ще е тази, която ще дърпа юздите\".", "date": "2018.03.06", "title": "Пробивът на евроскептиците  в Италия може да затрудни  реформирането на ЕС"}
