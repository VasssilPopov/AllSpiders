{"url": "https://www.mediapool.bg/belgiya-s-kategorichna-pobeda-nad-tunis-otiva-na-18-finalite-news280663.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБелгия победи категорично Тунис с 5:2 в двубой от Група G на световното първенство, игран на стадион \"Спартак\" и на практика си осигури участие в 1/8-финалите на надпреварата.\r\n\tМачът бе изпълнен с много положения, а \"червените дяволи\" решиха всичко още през първото полувреме, след което вече водеха с 3:1. Еден Азар бе дал аванс на Белгия в 6-та минута от дузпа, а Ромелу Лукаку вкара два гола до края на полувремето - в 16-та и в 45-та минута.\r\n\tДилан Брон бе намалил за Тунис в 18-та, а Азар с втория си гол в 51-та минута направи аванса на белгийците още по-сериозен, а след куп пропуски Мичи Батшуай най-накрая успя да се разпише в 90-та минута. В добавеното време Уахби Хазри вкара втори гол за Тунис.\r\n\tБелгия вече има 6 точки от два двубоя, като е с 3 повече от втория Англия и шест повече от последните два тима - Панама и Тунис.\r\n\tОтпадане на \"червените дяволи\" все пак е възможно, ако те загубят последната си среща срещу Англия, а Панама победи със сериозна разлика последователно \"Трите лъва\" и Тунис.\n\n\r\n\tПо-късно Мексико записа втора победа на Световното - 2:1 срещу Южна Корея в мач от група F. Така \"ацтеките\" оглавиха класирането преди последния мач за събота днес Германия - Швеция, след който ще има повече яснота за битката за първите две места.\r\n\tКарлос Вела откри резултата в 26-ата минута от дузпа, отсъдена за игра с ръка при центриране.\r\n\tХавиер Ернандес-Чичарито удвои в 66-ата и вече има голове на три поредни Мондиала. В 90-ата Хюн Мин Сон намали с отличен диагонален удар отдясно.\r\n\tАзиатците са вече две поражения (0:1 срещу Швеция на старта), а латиноамериканците имат 6 точки (те победиха Германия с 1:0).", "date": "2018.06.23", "title": "Белгия с категорична победа над Тунис отива на 1/8-финалите"}
{"url": "https://www.mediapool.bg/zhenskiyat-ni-voleibolen-otbor-se-klasira-na-polufinal-v-lima-news280652.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tЖенският национален отбор по волейбол постигна убедителна победа и във втория си мач от турнира за междуконтиненталната купа на предизвикателството в Лима (Перу). След като разгромиха с 3:0 Австралия за 74 минути, днес българките се „застояха” на игрището с 6 минути повече за 3:0 (18, 18, 14) срещу Пуерто Рико.\r\n\tТака отборът ни спечели първото място в група Б след 2 победи от 2 мача. Пуерториканките останаха втори с 1 победа и 1 загуба. Двата тима се класираха за полуфиналите. Там България ще играе срещу втория тим от група А – домакина Перу. Пуерто Рико пък ще срещне Колумбия. \r\n\tКрайният победител на турнира в Лима се класира за елитната Лига на нациите догодина.", "date": "2018.06.23", "title": "Женският ни волейболен отбор се класира на полуфинал в Лима"}
{"url": "https://www.mediapool.bg/savmestni-proverki-na-rumanski-i-balgarski-patni-politsai-prez-tsyaloto-lyato-news280654.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕкипи от български и румънски пътни полицаи започнаха съвместни проверки за безопасността на движението на територията на двете държави. Контролът ще продължи през цялото лято.\r\n\tПървите проверки вече са факт - на изхода на Русе за София, информира БНТ.\r\n\tСъвместните проверки на българо-румънските смесени екипи се правят за осма поредна година. Основната причина е, че по време на туристическия сезон пътническите потоци от румънски граждани през България са много интензивни, а в същото време българската \"Пътна полиция\" изпитва сериозни затруднения при проверка на румънските шофьори. Един от основните проблеми е езиковата бариера между проверяваните и проверяващите. Оказва се обаче, че има и съществени различия в самите документи - както за самоличност на гражданите, така и в талоните на автомобила.", "date": "2018.06.23", "title": "Съвместни проверки на румънски и български пътни полицаи през цялото лято"}
{"url": "https://www.mediapool.bg/gdpr-se-okaza-potentsialna-zaplaha-za-izbori-i-referendumi-news280630.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовият европейски регламент за защита на личните данни (GDPR), който влезе в сила в края на миналия месец, има опасност да се превърне в истинско политическо оръжие. Най-заплашени от него е твърде вероятно да се окажат малките партии.\r\n\tЗасега изглежда, че GDPR не е засегнал никоя политическа сила. Това обаче може да се случи само след половин година, когато започнат подготовка за явяване на евроизборите.\r\n\tПроблемът е по отношение на т.нар. граждански подписки за регистрация на избори. Според закона всяка партия, което иска да се яви на избори, или всеки инициативен комитет, който иска да защитава теза на референдум, трябва да събере подписи за подкрепа. Според действащия закон те са минимум 2500 подписа. По традиция обаче повечето организации предпочитат да се презастраховат или да демонстрират масова подкрепа, поради което внасят много по-дълъг списък с имена, подписи и ЕГН-та на симпатизанти.\r\n\tОтново според Изборния кодекс всеки избирател може да участва само в един списък, който пък се предава сканиран, в електронен вид на ЦИК. Именно заради задължителните атрибути в подписката те са обект на защита на личните данни.\r\n\tЗаради редицата злоупотреби с изборни списъци, ЦИК даде възможност на всички граждани да проверят на сайта ѝ - след въвеждане на ЕГН, дали не са били вписани без тяхно знание и съгласие в нечия подписка. Възможността за проверка освети масови практики на злоупотреба с лични данни.\n\n\r\n\tДо момента не е имало избори, на които граждани да не са подали писмени оплаквания до Комисията за защита на личните данни, че не са се разписвали в партийни подписки, но пък имената им фигурират в тях.\r\n\tС новия регламент за личните данни обаче процесът се усложнява, защото в проекта за промени в Закона за защита на личните данни, който трябва да отрази прилагането на GDPR у нас, минималната глоба за злоупотреба с лични данни е 10 000 лева.\r\n\tКакво е възможно да се случи\r\n\tИменно по тази причина някои партии вече подозират, че те могат да бъдат атакувани от \"вражески провокатори\", които първо да се впишат в техните подписки за регистрация пред ЦИК, а после да твърдят, че с данните им е злоупотребено.\r\n\t\"Това би било финансово оръжие срещу малките партии\", коментират различни техни представители. Те смятат, че ако новият Закон за личните данни бъде приет до идната пролет, подписките им могат да се окажат атакувани от \"злонамерени чужди активисти\" с цел да ги дискредитират и да им навлекат глоби.\r\n\t\"Глоби за ГЕРБ или БСП от по 10 000 няма да имат такъв ефект, колкото върху нашите оскъдни бюджети\", твърдят представители на малки партии. Все пак те установяват, че ако са стриктни в събирането на подписките си и не се лакомят да показват мощна подкрепа, а представят данните само на \"истински и добре проверени симпатизанти\", проблем няма да има.\r\n\tЗаплахата вече е забелязана и от заможни партии като ГЕРБ и БСП, които обаче смятат, че \"калните номера\" няма да ги съборят. Все пак те обмислят промяна в закона, която обаче звучи комично: \"Може да се помисли вариант към всеки подпис и ЕГН да има изрична декларация на лицето\". Към момента идеята била синхронизирана и с различни членове на ЦИК.\r\n\tОт ЦИК пък обясниха пред Mediapool, че това би било промяна в стил \"за лудо работи, за лудо не стой\". \"И сега в бланките за подписките фигурира текст, че гражданинът се съгласява личните му данни да бъдат използвани. Тези, които злоупотребяват – злоупотребяват с пълната идея, че нарушават закона\", коментираха от комисията.\r\n\tОт ЦИК припомнят, че при двата национални референдума, проведени в предишните години, редица инициативни комитети бяха \"буквално откраднали\" огромно количество лични данни и подписи с цел усвояване на държавни пари за популяризиране на защитаваната от тях теза.\r\n\t\"Дори високата глоба може да има дисциплиниращ ефект. Просто партиите трябва да са стриктни в проверката на предизборните си атрибути. Потенциален риск има, но той може да бъде туширан с контрол\", твърдят в ЦИК.\r\n\tТе смятат, че няма необходимост да се утежнява процедурата. \"Ако все пак депутатите толкова се притесняват – нека си правят промени, в крайна сметка те зависят от тях\", казват представители на изборната администрация.", "date": "2018.06.23", "title": "GDPR се оказа потенциална заплаха за избори и референдуми"}
{"url": "https://www.mediapool.bg/italianskiyat-donald-tramp-vodi-shouto-news280646.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАко извънземен кацне днес в Рим, той би помислил, че Матео Салвини управлява Италия. Лидерът на крайнодясната партия \"Лига\" е завзел централната сцена на италианската политика, макар че е само вицепремиер, вътрешен министър и лидер на по-малката партия в управляващата коалиция.\r\n\tОтговорността за това е изцяло на популисткото движение \"Пет звезди\", по-голямата партия в коалицията. \"Пет звезди\" е напълно изтикана встрани само три седмици след формирането на правителството. Ако движението не намери начин да контролира неуправляемия си съюзник, Италия ще продължи да тегли на дясно, а \"Пет звезди\" ще продължи да губи позиции.\r\n\tСалвини възприе тактиката на Доналд Тръмп да прави всекидневно скандални изявления. В последните дни той каза, че иска да проведе преброяване на ромите, да \"закрие\" данъчните просрочия за онези, които дължат по-малко от 100 000 евро на държавата и заплаши да снеме полицейската защита на писателя Роберто Савиано, които пише за мафията и дръзна да критикува имиграционната политика на управляващите.\r\n\tОсвен думи, имаше и действия. Миналата седмица Салвини върна лодка, натоварена с 629 мигранти от Африка. След това заяви, че няма да разреши мигрантите, спасени от кораби на чуждестранна неправителствена организация в морето между Сицилия и Северна Африка, да слязат на брега. Това поставя Италия в конфликт с повечето страни от ЕС - за радост на Салвини, който е нож срещу ЕС.\r\n\tНеговият радикализъм среща отпор от страна на финансовия министър Джовани Триа – технократ, който заяви, че иска Италия да остане в единната валута и да държи бюджетния дефицит под контрол. Салвини обаче успя да наложи двама опоненти на монетарния съюз – Клаудио Боргини и Алберто Багани, да ръководят две ключови икономически комисии в парламента. Това стресна инвеститорите и лихвите по италианските облигации скочиха нагоре.\n\n\r\n\tМинистър-председателят Джузепе Конте и лидерът на \"Пет звезди\" Луиджи Ди Майо отсъстват от картинката. Конте се нареди до световните лидери от Г 7 на срещата в Канада, но у дома не може да наложи авторитета си над Салвини. Ди Майо, който е министър на промишлеността и труда, се опитва да грабне с някои свои собствени идеи като тази да се даде по-голяма защита на заетите в сферата на споделените услуги. Той обаче е неспособен да промени каквото и да е в правителството. Златното момче на \"Пет звезди\" изглежда помръкнало.\r\n\tДоминацията на \"Лига\" вече се отразява на рейтингите. На изборите през март \"Пет звезди\" спечели 33% от гласовете, а \"Лига\" – 17%. Сега според социологическите проучвания двете партии са почти изравнени, като според някои \"Лига\" е начело. Това дава още по-голям аванс на Салвини. Ако по някаква причина той събори правителството – може би с твърдения, че не е достатъчно радикално, той ще има вятър в платната за нови избори.\r\n\tТой може да събере отново несъстоялия се дясноцентристки алианс (с партията на Берлускони \"Форца Италия\" и \"Италиански братя\") и може дори да мечтае за изцяло дясно мнозинство. Точно обратно стоят нещата за хората на Конте и Ди Майо – това е най-добрият шанс на \"Пет звезди\" да управлява. Те са в нещо като патова ситуация. Ако атакуват съюзника си, рискуват правителството да падне и да отидат на избори в момент, когато са в по-слаба политическа позиция. Ако пък си мълчат, рискуват да изостанат още повече.\r\n\tРазбира се, стратегията на Салвини има рискове. Неговото постоянно телевизионно присъствие може да даде обратен ефект. Това се случи с предишния министър-председател Матео Ренци, който винаги бе в ефира, преди италианците да решат, че вече им стига.\r\n\tВ случай на инцидент, свързан с мигрантки плавателен съд, обвиненията несъмнено ще са към Салвини.\r\n\tВ крайна сметка италианците може и да се запитат защо той прекарва толкова време във Facebook Live вмето да управлява.\r\n\tИ въпреки това, \"Пет звезди\" не може просто да седят и да се надяват, че Салвини ще се взриви. Ди Майо е неопитен, но след гръмката му изборна победа, \"Пет звезди\" трябва да покаже на избирателите, че може да извърши някоя от промените, които винаги е обещавала.", "date": "2018.06.23", "title": "Италианският Доналд Тръмп води шоуто"}
{"url": "https://www.mediapool.bg/upravlyavashtata-partiya-v-rumaniya-podkrepi-osadeniya-si-lider-news280649.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРъководството на управляващата в Румъния Социалдемократическа партии (СДП) реши да изрази подкрепата си за партийния лидер Ливиу Драгня да остане на двата заемани от него поста – председател на СДП и председател на Камарата на депутатите, долната камара на парламента. Решението бе взето на заседание на Националния изпълнителен комитет, съобщи БГНЕС.\r\n\tЗаседанието бе свикано за обсъждане на положението в партията, след като в четвъртък\r\n\tВисшият касационен съд осъди на първа инстанция Драгня на 3,5 години затвор за злоупотреба със служебното си положение по дело за фиктивни работни места. Така Драгня няма да спре политическата си дейност след присъдата, както изисква опозицията.\r\n\tВ документа от заседанието на ръководството се казва, че Драгня е „политически гарант за изпълнението на правителствената програма и главен фактор за стабилността на правителството и парламентарното мнозинство\". Партийното ръководство подкрепя и правителството на Виорика Данчила за реализацията на \"всички законни и конституционни мерки по завършването и ускоряването на процедурите, за да бъдат приети поправките към законите, регулиращи сферата на правосъдието и наказателните кодекси\".\r\n\t\"Моето решение е твърдо: оставам начело на СДП, за да доведа докрай всички тези неща”, е заявил Драгня след заседанието. Вотът на недоверие няма да мине, нещо повече, реших ние да бъдем много по-твърди и радикални във всичко, което трябва да направим. Не се страхувам нито от Йоханис (президента), нито от Хелвиг (директора на румънския ДАНС).", "date": "2018.06.23", "title": "Управляващата партия в Румъния подкрепи осъдения си лидер"}
{"url": "https://www.mediapool.bg/korneliya-ninova-prodalzhi-temata-s-nezakonnite-migranti-v-pismo-do-12-evropeiski-lideri-news280650.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДен след като лидерът на Атака Волен Сидеров обяви Корнелия Нинова за негов “ученичка”, председателката на БСП продължава уверено да върви по неговите стъпки.\r\n\tСлед като тя предизвика дебат в парламента с премиера Бойко Борисов, по нейните думи “по подозрения”, че България ще приютява незаконни мигранти, в събота продължи темата и изпрати писмо до 12 европейски лидери.\r\n\tСъобщението за писмото дойде от пресцентъра на левицата. В самия документ Нинова настоява преди предстоящия Европейски съвет, общият европейски подход за мигрантите да е следният - тези, които бягат от \"кървавия конфликт в Сирия\", да бъдат закриляни, както изискват и международните норми, но тези, които не са \"бежанци\", да бъдат разглеждани като \"незаконни мигранти\" и да бъдат връщани в страните по произход.\r\n\t\"България, като външна граница на Съюза, има своите особени отговорности, както и специфични трудности и проблеми и това трябва да бъде осъзнато и отчетено от нашите партньори. Най – главната цел е да избегнем превръщането на нашата страна и на Балканите в огромен бежанския лагер, своеобразна буферна зона между зони на конфликт и Шенгенска Европа. Рисковете това да се случи са повече от реални.\", пише Нинова до лидерите на партии от Вишеградската четворка и премиерите на Португалия - Антонио Коща, Испания – Педро Санчес, Гърция – Алексис Ципрас,Словакия – Петер Пелегрини, Швеция – Щефан Льовен, Малта – Джоузеф Мускат, Румъния – Виорика Дънчила.\r\n\tСпоред Нинова бежанската криза беляза политическия живот на ЕС през последните няколко години, а липсата на координиран, адекватен и навременен общоевропейски отговор на мигрантската криза, показва, че текущата система за убежища не е в съответствие с актуалните предизвикателства.\n\n\r\n\tВ писмото си до евролидерите Нинова е оценила и предложението на Германия по въпроса на миграцията в ЕС - то било \"неприемливо и неработещо\". Става дума за идеята за подписване на двустранни споразумения между страните - финансова помощ в замяна на приемане и интеграция на мигранти.\r\n\t\"Отбелязваме, че следва да бъдат разработени механизми, устойчиви на кризи и за превенция, като фокусът бъде поставен преди всичко върху основни области, като засилване на охраната и контрола на външните граници”- предлага Корнелия Нинова.\r\n\t\"Бих искала да подчертая, че в контекста на днешните предизвикателства Европа се променя и така трябва, иначе ще я загубим, ако продължаваме по същия начин. Европа трябва да бъде спасена и да продължи напред като единен, сигурен и здрав Съюз между силни държави” - завършва писмото си лидерката на БСП.", "date": "2018.06.23", "title": "Корнелия Нинова продължи темата с \"незаконните мигранти\" в писмо до 12 европейски лидери"}
{"url": "https://www.mediapool.bg/mediapool-weekly-june-16-june-22-2018-news280634.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\tPrime Minister Boyko Borissov Calls for the EU to Close its Borders to Migrants Immediately\r\n\tPM Boyko Borissov took to Parliament to express his position on European migrant policy on Friday. Borissov apparently felt provoked by BSP leader Kornelia Ninova, who read a declaration in Parliament that the PM has not notified anyone of the position he will be holding during the European meeting dedicated to EU migrant policy in Brussels on Sunday. Ninova expressed suspicions that the PM will agree for Bulgaria to house more migrants in exchange for more funding.\r\n\tBorissov said that he will be insisting the EU immediately shuts down its borders to migrants and to review the status of migrants already residing in the EU. He will propose for those fleeing war to be situated in camps outside EU territory till the conflicts in their home countries are resolved and for the economic migrants to be returned to their countries of origin, instead of – as it is now – to the country of entrance to the EU.\r\n\t“”, he said and reminded again that he has maintained this position during all meetings of the Council of the EU and has warned time and again the rest of EU leaders that the current policies will lead to this.\n\n\r\n\t“”, he concluded.\r\n\t\r\n\tThe Prosecutor’s Office Sets Down Two More Failures – Against Borshosh and Semerzhiev \r\n\tThe Prosecutor’s Office began this week the same way it ended the last: by failing in emblematic cases against people in high positions of power.\r\n\tThe Sofia City Court dismissed the case against the Executive Director of the National Palace of Culture (NDK) Miroslav Borshosh because the bill of indictment is not clear about what his charges are exactly.\r\n\tAt the same time another chambers of the same court ruled in favor of former Health Minister from Ognyan Gerzhikov’s provisional government Ilko Semerzhiev. The court dropped the charges against him for threatening the head of the Drugs Executive Agency Asena Stoimenova while in office. The motives for the ruling will be known within a month.\r\n\tAccording to the prosecutors’ case Semerdzhiev pressured and threatened Stoimenova to appoint Boyan Doganov as deputy head of the Agency. Doganov is a member of several consultant companies in pharmaceuticals, which puts him in a position of conflict of interest with regards to the Agency.\r\n\tBecause of this Stoimenova had refused to appoint him. The Prosecutor’s Office alleges that following her refusal Semerdzhiev threatened to fire her if she does not comply and hire Doganov as her deputy.\r\n\tAccording to the prosecution Semerddziev told Stoimenova, “I can fire you, and I can do other things to you, too.”\r\n\tBack then, after the scandal Semerdzhiev announced he was a victim of a cartel between pharmaceutical companies and the Agency. Stoimenova remained head of the Agency after the pharmaceutical branch defended her.\r\n\tAs for the case against Borshosh, judge Stefan Milev of the Sofia City Court dismissed the case due to an impossibility to understand what the actual charges are, as stated in the bill of indictment. He spent almost half an hour listing all the mistakes and inconcistencies in the bill of indictment.\r\n\t \r\n\tThe ruling may be appealed. The supervising prosecutor in the case told reporters he is yet unsure of how they will proceed.\r\n\t\r\n\tCorporate Commercial Bank (KTB) Gave Out Money in Bags to A Ring of People Close to Power\r\n\tCapital Weekly reports this week about the network of people and companies close to power that have been on an unofficial payroll from KTB. The information is revealed through witnesses’ testimonies in the mega trial for the bankruptcy of KTB. A number of politicians, high government officials, journalists, consultants and others are named in the testimonies. The reporting reveals also that “the firm” - as former Chairman of the Supervisory Board of KTB and principal accused in the case, Tsvetan Vassilev likes to call his network of connected people - made a habit of giving out significant sums in bags.\r\n\tAccording to the testimonies the sums that were given out in this fashion amount to millions and the instances far outreach the publicly known cases such as the infamous backing of Nikolay Barekov’s political project with bags of money.\r\n\tThe testimonies of Vassilev’s once right hand man Biser Lasov and one of KTB’s treasurers Yulia Ilieva contain tens of names of public figures and account for millions of leva given out in return for favors and/or support. All of names are in one way or another close to or support of the government, be it government officials, politicians, publishers, editors, journalists. A lot of funds were directed at reporters, journalists, editors and/or media outlets as well. Those, listed in the reporting have been notoriously favorable towards the government.\r\n\tInterestingly, although the testimonies are from one and the same witnesses, the prosecutor’s office credits only some of them. Of all the people named by the two witnesses only several have been subjected to inquiries. The criteria by which some names are followed-up on, and others – most at that – are not is unclear.\r\n\t\r\n\tDeputy Social Minister Rositsa Dimitrova Resigns Over Expensive Work Trip to New York City\r\n\tPrime Minister Boyko Borissov accepted Deputy Social Minister Rositsa Dimitrova’s resignation following an overpriced work trip to New York City for a conference on social policy. Dimitrova traveled to New York with a last minute ticket that cost approximately 8300 leva. The trip stirred controversy especially as it took place amidst mounting protests from parents of children with disabilities against the government’s failure in social policy.\r\n\tGovernment officials underlined that the resignation was not for the trip itself. Dimitrova also was clear to journalists that while she acknowledges the price of the ticket was high, she did not regret making the trip. Instead she had resigned because of the public attention and outrage the story had created.\r\n\t“”\r\n\tDimitrova and other members of government – most notably Tsvetan Tsvetanov, GERB’s deputy chair and deputy PM Valeri Simeonov – saw a ploy behind the stir up to remove her. Tsvetanov told journalists that they would not allow to lose her expertise and will find a new position for her. Most likely that would be within deputy PM Valeri Simeonov’s team.\r\n\tHe was openly against PM Borisov accepting Dimitrova’s resignation and argued that it “”. He went on to say that it is not so often that such professionals work in the government and that they should not be so easily expendable. He said he had voiced his disagreement to PM Boyko Borissov.\r\n\t\r\n\t\r\n\t\r\n\tThe bill was drafted by the public defender Maya Manolova and had the support of protesting parents with children with disabilities. The bill was aimed at meeting the most important demand of the month-long protests: a personal assistance act for people with disabilities.\r\n\t\r\n\tMaya Manolova threatened she would resign should the bill not be passed promptly through Parliament.\r\n\t\r\n\tThe bill first went through the National Council for Integration of People with Disabilities. The Council, however, deemed the bill “amateur” and focusing on “one social group alone” while “neglecting all the others’ issues” and thus “paving a way for contradictions in implementation” in the future. The bill was criticized mainly for not providing sutainable policy solutions “across the board”.\r\n\t\r\n\tMaya Manolova said the bill was drafted by her team together with the protesting mothers of children with disabilities.\r\n\t\r\n\t“The bill is fair and allows for all people with disabilities to receive personal assistance”.\r\n\t\r\n\tIn comparison she highlighted that under the current legislation only 14’000 of all 77’000 eligible people with disabilities for personal assistance actually receive it.\r\n\t\r\n\t“What we are proposing is … that with an additional 100 million leva 77’000 people will be able to receive personal assistance, which is five times more than now, and not for 2 hours but according to the needs.”\r\n\t\r\n\tShe was definite that the “current status quo, which the National Council for People with Disabilities supports is discriminatory”.\r\n\t\r\n\t“I will not allow for this protest of mothers of children with disabilities, which has moved everyone can be used to serve someone else’s agenda”.\r\n\t\r\n\tThe president of the Podkrepa union called the bill “amateur” and politically motivated. The Financial Ministry and business representatives also did not give their support for the bill.\r\n\t\r\n\tMeanwhile the deputy head of the National Council for People with Disabilities said that “[it] cannot give support for a bill that provides assistance for just 77’000 people with disabilities and not for all who need it”.\r\n\t\r\n\tThe pressure between the protesters and different national level representative organizations for people with disabilities has been growing for some time. The protesters claim that the organizations are boycotting all institutional efforts to come up with solutions to the problems.\r\n\t\r\n\tAmidst the crisis the national representative organizations issued statements that they would be “following up of signals from [their] partners” that the protesters are paid by “NGOs with foreign financing”.\r\n\t\r\n\tThe rhetoric has become a norm in Bulgaria since the massive antigovernment protests from 2013. Since then a common talking point by any government organization which for some reason is protested against, is that protesters are paid by foreign entities via domestic NGOs. The go-to ‘financer’ in these scenarios is foremost George Soros and the America for Bulgaria Foundation as a close second.\r\n\t\r\n\tBulgarian Socialist Party (BSP) Proposes Parliament Cancel Summer Break\r\n\tBSP proposes that Parliament does not take a summer break before it passes the three bills that deal with the problems of children with disabilities. The bills in question are the bill for personal assistance, the bill for people with disabilities and the bill for social services.\r\n\tIn BSP leader Kornelia Ninova’s words there will be enough funding to solve these problems once GERB stops stealing.\r\n\t“ she said referring to the month-long tent protests of parents of children with disabilities.\r\n\t\r\n\tA Fourth Bank Intends to Finance the CEZ Deal \r\n\tApart from the three known banks that allegedly are ready to finance the Pazardzik-based company Inercom to acquire CEZ, there is apparently a forth. The deal that spiked outrage in Bulgaria and raised eyebrows in the Czech Republic is still in the works with Inercom owner Ginka Varbakova having to secure 340 million euro for one of Bulgaria’s three power distribution companies by November, 2018.\r\n\tReaching the final deal, however, becomes more and more questionable with time. According to Mediapool sources the negotiations with some of the banks are going very badly or have even failed.\r\n\tThe information about a fourth bank came from a letter from the Bulgarian National Bank (BNB). Mediapool has a copy to the letter, which is sent in accordance with regulations by the temporary parliamentary committee for the CEZ deal for the committee to be informed of any involvement of Bulgarian banks in the deal.\r\n\tFollowing an inquiry by BNB, four banks have confirmed interest in the future deal. BNB does not name the banks as the information is privileged but according to sources it is likely that three of them are UniCredit Bulbank, First Investment Bank and the state-owned Bulgarian Bank for Development. The alleged fourth is unknown.\r\n\t\r\n\tThe Funding for Energy Efficient Projects Doubles \r\n\tSubsidies for energy efficient projects will double after the Energy Ministry signed an agreement with the European Stability Mechanism’s for funding the Renewable Energy, Energy Efficiency, Energy Security Program.\r\n\tThe program’s budget is 33 million euro of which 28 million are subsidized. The amount subsidized for the previous program period was 15,6 million euro. The program’s objective is to lower power consumption in order to reach the European climate change goals.\r\n\t\r\n\tThe Head of the Executive Agency for Transplants Resigns\r\n\tThe head of the Executive Agency for transplants (IAT) Mariana Simeonova, M.D. has submitted her resignation in connection with protests by patients who are on waiting lists for lung transplants abroad.\r\n\tSpecifically, the protests are due to these patients having been denied access to medical treatment abroad and the institutions being apparently unable to provide a solution to the problem.\r\n\tHowever, patient organizations voiced their support for Simeonova, underlining that “any shuffle in the IAT’s management at this point will lead to further delay or even indefinite suspension of the negotiations and process of renewing the contract with the European clinic that will take over the lung transplant cases.”\r\n\tA protest at the Ministry of Health is scheduled for June 29.\r\n\tHealth Minister Kiril Ananiev has not yet accepted the Simeonova’s resignation. Officials explained that Ananiev is waiting for the results from an expert assessment of the Agency that he has ordered. He will decide whether to accept the resignation after he reviews the results.\r\n\t\r\n\tFormer Mladost Mayor Dessislava Ivancheva to Sue Bulgaria for Humiliating Arrest\r\n\tMladost’s former mayor Dessislava Ivancheva will sue Bulgaria at the European Human Rights Court for the humiliating way she and her deputy were arrested and for the way they were treated during the court proceedings and incarceration that followed.\r\n\tDuring the arrest the two women were held for nearly 7 hours handcuffed on a busy intersection in the center country capitol. Officials had to call an ambulance at one point because Ivancheva’s deputy, Bilyana Petrova, fell ill.\r\n\tThe court in Strasburg will judge the circumstances of the arrest, the court proceedings that followed, as well as the ruling by the Special Court (and the reaffirmation by the Special Appeal Court) to remove Ivancheva from office.\r\n\tThe chief claim, however, is violations of Ivancheva and Petrova’s right to due process. On the one hand, there are complaints about the humiliating way the women were treated, and on the other – delayed accesses of the defendants to attorneys, biased announcements by officials to the public, suggesting their guilt etc.\r\n\tMeanwhile the Chairman of the Supreme Court of Cassation Lozan Panov has filed a question to the Chairman of the Special Appeals Court as to why Ivancheva and Petrova were held in handcuffs during the court sessions. Panov highlighted that defendants are held in cuffs during court proceedings only in special cases, as provided in the law, in which the person or persons pose an immediate and real security risk.", "date": "2018.06.23", "title": "Mediapool Weekly: June 16 – June 22, 2018"}
{"url": "https://www.mediapool.bg/shveitsariya-postigna-obrat-sreshtu-sarbiya-i-se-doblizhi-do-osminafinal-news280647.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШвейцария спечели в петък вечер драматична победа на световното първенство, надигравайки Сърбия с 2:1 в Калининград и направи голяма крачка към класиране на осминафиал. Това беше първият двубой на турнира, в който се стига до обрат, а той дойде с късно попадение на Джердан Шакири.\r\n\tДвата тима направиха много динамичен мач, в който надмощието се сменяше няколко пъти. През първата част сръбският тим беше по-деен и не успя да се възползва максимално, водейки само с 1:0. След почивката инициативата и по-добрите положения бяха за Швейцария.\r\n\tАлександър Митрович изведе сърбите напред още в петата минута с точен изстрел с глава. В началото на втората част обаче Гранит Джака изравни с красив удар извън наказателното поле. В последната минута от редовното време Шакири донесе успеха на \"кръстоносците\".\r\n\tСлед два мача Швейцария дели първата позиция с Бразилия с по четири точки, като южноамериканците са с по-добра голова разлика – 3:1 срещу 3:2. Трети е Сърбия с победа и равенство.\r\n\tВ последния мач на \"Арена откритие\" в Москва Сърбия се изправя срещу Бразилия, а в Нижни Новгород швейцарците ще играят с вече отпадналия тим на Коста Рика.\n\n\r\n\tВ групата се заформи троен възел, след като и Швейцария, Бразилия и Сърбия имат шансове да се класират на осминафинал.", "date": "2018.06.23", "title": "Швейцария постигна обрат срещу Сърбия и се доближи до осминафинал"}
{"url": "https://www.mediapool.bg/rusiya-i-severna-makedoniya-kiselo-e-grozdeto-news280655.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазбира се, че Северна Корея им е по-важна. И още не са я изпуснали. Засега само са изолирани от процесите. От бившия братски Китай.\r\n\tА Северна Македония е точица на новоруския глобус и както обичат да напомнят руските медии, брои само два милиона жители. Дори да е печалба за бившия братски – от 90-те години – НАТО, тази трошица не заслужава внимание, камо ли тревога, за външнополитическо поражение да не говорим, а да го признаем – абсурд. Ако някой харесва киселото северомакедонско грозде – да му е сладко. Нашият вкус е по-изтънчен!\r\n\tТова е текущата схема, по която работят руските медии (с обичайните малки изключения), отразявайки и тълкувайки македонската тема от месец време насам. Струва си да проследим начина, по който днешна официална Русия представи това предизвестено политическо поражение. Може да ни помогне да предвиждаме как ще бъдат третирани аналогични бъдещи случаи. Примерно дали ако севернокорейският процес завърши, както започна – по неблагоприятен за Русия начин, то и Северна Корея ще се окаже маловажна? Или ще има отклонение от северомакедонската схема и в каква посока?\r\n\tЗасега и по двете \"северни\" теми изходната точка на Русия е връщането към вечния рефрен на Съветския съюз от времето на студената война:\r\n\t\"ние сме за мир в целия свят\"\n\n\r\n\tНо при задължително пропускане на всичко, което го отрича – десетгодишната съветска агресия в Афганистан от 1979 - 1989 г. примерно. Сега Русия пак е за мир, макар че воюва в Сирия, дето убива и умира – вярно, много по-малко. Така че ако наистина новото съгласие между Гърция и Македония и между Северна и Южна Корея намалява напрежението, Русия нямало да е против\r\n\tНо както формулата \"СССР = мир\" покри афганистанската война, така и сегашната руска реакция на \"Северна Македония\" е одобрение толкова двусмислено и фасадно, че може да покрива и пълно неодобрение. Ето думите на външния министър на Путин по повод гръцко-македонското съгласие: \"Ние казахме, че ще подкрепим онова решение, което ще отговаря на интересите на Гърция и Македония и ще се опира на широка обществена поддръжка.\" Русия знае, заедно с целия интересуващ се свят, че в момента това решение се опира на поддръжката на Европейския съюз и НАТО, а гръцкото и македонското общества са разделени по партийни и националистически мотиви. Освен това дори в случай че в двете страни в идните месеци се оформят мнозинства, приемащи названието \"Северна Македония\" (което по много причини е по-вероятното развитие), Русия вече по подразбиране ще е заявила, че си запазва пълно право да преценява дали такова развитие е в интерес на Гърция и Македония. Това е пак отглас от съветската политика – СССР знаеше кои са истинските интереси и на народите, и на техните експлоататори. Така че ако Русия реши да не одобрява гръцко-македонското съглашение, тя винаги може да напомни, че НАТО е против интересите на двата народа, временно подведени от продажната капиталистическа върхушка – и да защити тези народи от НАТО. Да внимаваме! В политиката няма невинна двусмисленост.\r\n\tПолитическите двусмислици улесняват действия,недвусмислени до смърт\r\n\tСъщият външен министър обаче може да бъде и еднозначен по същата тема. Когато през януари т.г. очевидно още не е смятал, че битката за Македония е загубена, той предупреждава: \"Изобщо не става дума да бъдат отчетени общите и специфичните черти на два близки народа, а една от тези страни (Македония) да бъде направена член на НАТО.\"\r\n\tНо днес подобни твърдения, внушават руските медии, са неуместни! Какво НАТО, каква конфронтация на Балканите, това са маловажни неща. В същия масов материал, където е цитирано двусмисленото \"одобрение\" на външния министър, според един официозен експерт Русия нямало защо сега \"да се бие\" за Македония, още повече че нямала реални възможности да предотврати влизането ѝ в НАТО. (Начало на схемата \"кисело грозде\" – \"не можем, значи не ни трябва\".) И дори една натовска Северна Македония да въведе санкции против Русия, загубите за Москва нямало да са големи. (С тази декларация схемата \"кисело грозде\" е завършена.)\r\n\tДонадена е обаче забележителна \"екстра\", вече включваща и схемата \"За да владееш – разделяй!\": \"Македония беше интересна за Русия, докато я разглеждаха като алтернатива на България при реализирането на проекта за строителство на газопровода \"Турски поток\", пък сега отново се обсъжда българският вариант.\" Значи – никаква политика, само икономика, strictly business! С това преименуване на руското поведение абсолютната политическа загуба за Русия (Македония в НАТО) е представена като относителна, негли частна икономическа загуба (може да намали печалбите на \"Газпром\"). Ама и икономическа загуба всъщност няма да има, защото, нали така, България – натовска, натовска, ама сътрудничи с нас! Толкова по-зле за тия северомакедонци, те се самоминават Налагам си да пиша така, грубиянски и пошло, защото именно такова грубо и пошло мислене ни се сервира под обтекаемите дипломатически и експертни думи. Едно Чехово бисерче:\r\n\t\"тънки намеци за дебели обстоятелства\"\r\n\tЧетенето на официални и официозни изказвания (не само руски) по този чеховски начин е политически плодотворно.\r\n\tСкицираната обща политическа нагласа на Русия към \"Северна Македония\" обяснява и защо руските медии намират за подходящи определен тип аксесоари към нея. Това, че те могат и да противоречат на логиката на главната нагласа, изобщо не е проблем: за кремълските кроячи \"акцентът\" в естетиката на медийната манипулация може – и дори трябва – както и в облеклото, да контрастира с главната гама. Примерно посланието: \"Не бойте се деца, президентът Иванов е наш\", \"той е голям приятел на нашата страна, през 2015 година присъстваше на Парада на Победата в Москва\". (Отново носталгично: едно време казваха: \"Голям приятел на Съветския съюз\".) Това мажорно съобщение е подслонено под минорното заглавие: Агония: славянската Македония бавно умира под аплодисментите на Запада. Да си припомним – преди година време тъкмо Георге Иванов лично бе похвален от неоисторика Путин, задето тъкмо от неговата земя македонска била дошла в Русия славянската азбука. А президентът Иванов тогава беше в Москва, за да си получи неопанславистката награда на Православния фонд за единство на славянските народи. Натовската перспектива на Македония е превърната в друг аксесоар: схемата казва, че в македонски контекст Русия я интересува само икономиката, но нали американците ги интересува само НАТО! И само заради тези американци \"икономически целенасочените\" руски медии ще пишат и за НАТО. Например заглавието НАТО току-що спаси Македония от Русия. Да се готви Сърбия. Опитът за омаловажаваща ирония е очевиден. (А в друг материал евентуалното преименуване на Македония е наречено по имперски презрително \"политическа самодейност\".) Самата статия обаче не е надменно-иронична, а оплаквачески-тревожна. За Македония, Босна и Херцеговина и (непризнато) Косово е казано, ни повече, ни по-малко: \"Дните на свободата на тези страни са преброени.\" (т.е. \"Иде поробителят НАТО!). А ще ли дойде освободителката Русия?\r\n\tЗасега няма да бърза.\r\n\tИ ще прикрива реалните си загуби под манипулативни заглавия като ей това (от 18 юни): В Македония по време на протестна акция лидерът на опозицията издигна флага на Русия. Манипулацията в случая е грубиянска, но на дребно, и стандартна за жълтите издания (но това е РИА \"Новости\"?). Защото още първото изречение от статията \"уточнява\", т.е. опровергава, заглавието ѝ: въпросният комшия не бил лидерЪТ на опозицияТА, а само на партия \"Единна Македония\" (по-надолу е упомената и някаква опозиционна ВМРО-ДПМНЕ с някакъв друг лидер, но той руски байрак не вее).\r\n\tТук изскачат основни характеристики на имперския руснак, на които разчита тази манипулация за вътрешна консумация: голямо незнание за \"заграницата\", съчетано с голямо пренебрежение на всички тамошни, които не могат се мери с Русия по военна сила; плюс провинциализма, че Русия и руското винаги са в центъра на всяко събитие, за което си струва да се говори. Изведеното в заглавие събитие е руското знаме – дори и протестът е само обстоятелство! Така мисълта за загубата на Македония е допълнително отдалечена от вниманието и покрита с други образи и внушения.\r\n\tПо логиката на това мислене изобщо не трябва да ни учудва задоволството, с което в Русия отбелязват, че въпросният първи лидер съзнателно е изкопирал името на Путиновата \"Единна Русия\".\r\n\tИдея! Да се готвим за \"Единна Атака\"!", "date": "2018.06.23", "title": "Русия и (Северна) Македония: кисело е гроздето"}
{"url": "https://www.mediapool.bg/zhalt-kod-za-silen-vyatar-v-pochti-tsyalata-strana-news280648.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОчаква ни хладен, дъждовен и ветровит съботен ден.\r\n\tВ 23 области от страната са обявени предупреждения за опасно време. Те са от първа степен, за количества дъжд до около 30 л/кв.м и вятър със скорост около 70 км/ч.\r\n\tПо-интензивно очакваме да вали в следващите часове в югоизточните райони, но вечерта и валежите, и вятърът ще отслабнат. Максималните температури днес ще са между 20 и 25 градуса.\r\n\tВ неделя остава хладно и облачно, но ще превали само в планинските райони и вятърът ще е чувствително по-слаб.\r\n\tВ понеделник следобедни превалявания се очакват в западните райони, а от вторник започва вали на повече места в страната и по-силно.\n\n\r\n\tТемпературите ще останат по-ниски от обичайните за този период.", "date": "2018.06.23", "title": "Жълт код за силен вятър в почти цялата страна"}
{"url": "https://www.mediapool.bg/erdogan-az-i-putin-sme-nai-opitnite-polititsi-v-oon-news280657.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурският президент Реджеп Таийп Ердоган определи себе си и руския президент Владимир Путин като най-опитните политици в Общото събрание на ООН. Коментарът му е част от интервю за турската телевизия, предаде ТАСС, цитирана от бТВ.\r\n\t\"Ще го кажа пределно ясно, към момента в Общото събрание на ООН има само двама наистина опитни политици. Възможно е да има и други, но не си спомням. Това сме Путин и аз. Защото и двамата сме били както премиери, така и президенти, постигнали сме доста, но напред има още много задачи\", каза той в интервюто, видеозапис от което беше публикувано на страницата на телевизията в \"Туитър\".\r\n\tЕрдоган отбелязва и добре урегулираното сътрудничество на Турция с Русия по сирийския въпрос.\r\n\tТой посочва, че \"специалните отношения\" с Путин и тесните контакти между външнополитическите ведомства на двете страни са помогнали да бъде постигнат напредък в тази сфера, в частност да бъдат организирани междусирийските преговори в Сочи миналата година.\r\n\tСъщевременно Общото събрание на ООН прие проекторезолюция, призоваваща за незабавно и пълно извеждане от Приднестровието на руските военни, влизащи в състава на миротворчески сили там, предава ТАСС.", "date": "2018.06.23", "title": "Ердоган: Аз и Путин сме най-опитните политици в ООН"}
{"url": "https://www.mediapool.bg/novite-glavni-razsledvashti-politsai-shte-poluchavat-osnovna-zaplata-ot-1300-leva-news280658.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОсновните заплати на главните разследващи полицаи към ГДБОП ще бъдат около 1300 лева. Като тези в София ще бъдат в размер на 1 289 лв., а тези в провинцията - 1 266 лв. Това се разбира от проектонаредба за размера на основните месечни възнаграждения на полицаите, качена за обществено обсъждане на сайта за консултации strategy.bg, съобщава “Дневник”.\r\n\tИзмененията в наредбата се аргументират с необходимостта от привеждането ѝ в съответствие с промяната в класификатора на длъжностите в МВР, който бе утвърден от вътрешния министър в началото на миналата година. Със заповед на министъра от 21 май 2018 г. обаче класификаторът бе допълнен като се създадоха две нови длъжности - \"Главен разследващ полицай (в териториално звено на главна дирекция \"Борба с организираната престъпност\" (ГДБОП) с район на действие на територията на гр.София)\" и \"Главен разследващ полицай (в териториално звено на ГДБОП с район на действие извън територията на гр. София)\". По тази причина в наредбата трябва да се запише тяхното основно възнаграждение.\r\n\tВ края на миналата година стана известно, че през 2018 г. бюджетът на МВР ще е увеличен с 55 млн. лв. Вътрешният министър Валентин Радев поиска парите да бъдат разпределени по заслуги и в проектонаредба се видя заложено от ведомството увеличение на заплатите на полицаите с най-малки възнаграждения и работещите на терен като такова не беше предвидено за шефовете в системата. Полицейските синдикати възразиха като поискаха парите да бъдат разпределени по равно. Ръководството на министерството обаче не се съгласи с тях.\r\n\tВ началото на европредседателството на България, премиерът Бойко Борисов организира среща с ръководството на МВР и синдикатите заради неспиращите им протести, въпреки увеличението с 55 млн. лв., което те нарекоха подигравка. Премиерът им обеща още 100 млн. лв. и протестите спряха - засега. Тези пари бяха разпределени по равно между всички полицаи.\r\n\tМиналата година бе и първата от поне 10 години, в която служителите на МВР получиха коледни бонуси.", "date": "2018.06.23", "title": "Новите \"главни разследващи полицаи\" ще получават основна заплата от 1300 лева"}
{"url": "https://www.mediapool.bg/otkloniliyat-se-zatvornik-e-zaloven-v-slanchogledova-niva-krai-letnitsa-news280651.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзбягалият затворник Борис Иванов е бил открит и арестуван в района на гарата в Летница в събота.Полицаите го намерили в слънчогледова нива, съобщи бТВ.\r\n\tПо информация на националното радио Иванов се е опитал да вземе възрастна жена за заложник, но след намесата на отряда на баретите жената е била освободена, а затворникът задържан.\r\n\tВ издирването на мъжа участваха екипи на жандармерията, полицията и Специализирания отряд за борба с тероризма. Операцията започна след показания от страна на човек, живеещ в района, че е видял избягалия затворник да се придвижва по жп релсите.\r\n\tИздирването на Борис Иванов на североизток от Ловеч започна още снощи след сигнал, че той е бил забелязан между селата Александрово и Дренов. Бил е забелязан и в самото Александрово и в село Дойренци. Сигналът е подала жителка на село Александрово.\r\n\tРецидивистът изчезна преди три дни от външен обект, на който трябваше да работи. Той излежава 13-годишна присъда за блудства и кражби в Ловешкия затвор, като това не е първото му бягство. Беше назначена проверка как е било взето решението да бъде преместен в общежитие, а след това - и пуснат да работи. Според ресорният заместник правосъден министър Николай Проданов рецидивистът обаче \"просто се е отклонил\".\n\n\r\n\t\"Пустинни котки” през цялата нощ претърсваха труднодостъпни места около селата Йоглав и Александрово - на между 15 и 25 км от мястото на залавяне.\r\n\tРайон в периметър от 10 км остана отцепен. Полицейските постове бяха разположени през няколко метра.\r\n\tРано тази сутрин в Ловеч пристигна още подкрепление – около 150 души жандармерия от Плевен и София.\r\n\tМеждувременно при провеждане на специализирана акция за издирване на избягалия затворник в Сливен, полицията откри ненадейно и арестува друг мъж, обявен за издирване, съобщи бТВ.\r\n\tТой е бил задържан в една от игралните зали в ранните часове на деня. При проверка на личните му документи става ясно, че е обявен за издирване.", "date": "2018.06.23", "title": "\"Отклонилият\" се затворник е заловен в слънчогледова нива край Летница"}
{"url": "https://www.mediapool.bg/dzhastin-tryudo-e-globen-za-nedeklariran-podarak---ochila-news280662.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлобиха канадския премиер Джъстин Трюдо със 100 долара заради недекларирани слънчеви очила, съобщи телевизия Си Би Ес.\r\n\tПрез 2017 г. Трюдо и съпругата му получили подарък от премиера на канадската провинция Остров Принц Едуард два чифта слънчеви очила в кожени калъфки.\r\n\tЦената на дребно на този аксесоар е между 300 до 500 долара. Местното законодателство задължава премиера да съобщи за всички получени подаръци на стойност над 200 долара в течение на 30 дни.\r\n\tКанадският премиер Джъстин Трюдо не е декларирал подаръка “в резултат на административна грешка”, заяви неговият говорител. Трюдо вече е платила глобата, се казва в официален документ от офиса на комисаря, който отговаря за конфликт на интереси и етични въпроси.", "date": "2018.06.23", "title": "Джъстин Трюдо е глобен за недеклариран подарък - очила"}
{"url": "https://www.mediapool.bg/eksploziya-v-etiopiya-na-miting-v-podkrepa-na-premiera-news280660.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕксплозия избухна на митинг в столицата на Етиопия Адис Абеба в момент, когато премиерът произнасяше реч. Загинал е един човек, а 132 са пострадалите, като някои от тях са в критично състояние, съобщиха от здравното министерство на страната.\r\n\tПремиерът на страната Абий Ахмед заяви, че взривът е \"неуспешен опит за атентат на сили, които не искат да видят Етиопия обединена\".\r\n\tСпоред организаторите на митинга, експлозията е причинена от граната. Все още никой не е поел отговорност за нападението.\r\n\tАгенциите отбелязват, че предприетите от премиера радикални реформи срещат недоволство не само от опозицията.", "date": "2018.06.23", "title": "Експлозия в Етиопия на митинг в подкрепа на премиера"}
{"url": "https://www.mediapool.bg/poveche-ot-40-dzhihadisti-sa-bili-ubiti-pri-irakski-udar-v-siriya-news280659.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко 45 джихадисти от \"Ислямска държава\" са били убити при иракски въздушен удар в източна Сирия вчера, обяви днес съвместното командване на военните операции в Багдад в комюнике, цитирано от световните агенции.\r\n\tПо заповед на иракския премиер Хайдер ал-Абади и на базата на разузнавателни сведения, изтребители Ф-16 на иракските ВВС са нанесли удар по три къщи, свързани с тунел, в сирийския град Хаджин, където се провеждала среща на командири на ИДИЛ.\r\n\tВ резултат на операцията сградите са били напълно унищожени. Според иракските власти сред ликвидираните терористи има няколко на високи позиции в йерархията на организацията.\r\n\tУточнява се, че сред убитите са членове на полевото командване на ИДИЛ, отговарящи за бойните операции и пропагандата, личният куриер на главатаря на групировката Абу Бакр ал-Багдади и началникът на джихадистката полиция.", "date": "2018.06.23", "title": "Повече от 40 джихадисти са били убити при иракски удар в Сирия"}
{"url": "https://www.mediapool.bg/za-godina-okolo-400-terminalno-bolni-kaliforniytsi-sa-predprieli-evtanaziya-news280661.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрез 2017 г. 374 неизлечимо болни хора са поискали, получили и приели лекарства, с които могат да сложат край на живота си. Това показват данните на здравните власти в Калифорния, цитирани от АП.\r\n\tЗаконът, с който обречените пациенти могат сами да приключат мъките си, влезе в сила на 9 юни 2016 г. Той позволява на пълнолетни болни в терминална фаза да получат рецепти за лекарства, с които могат да се самоубият.\r\n\tУсловието е медици да са установили, че страдащите имат не повече от шест месеца живот пред себе си.\r\n\tПрез миналата година общо 577 души са получили възможност за асистирано самоубийство, но не всички са взели медикаментите.\r\n\tОколо 90 на сто от 374-те починали са били на възраст над 60 години, 95 на сто са били застраховани и около 83 на сто са се намирали в хоспис или са получавали сходни грижи. Средната възраст на прибегналите до крайната мярка е 74 години.", "date": "2018.06.23", "title": "За година около 400 терминално болни калифорнийци са предприели евтаназия"}
{"url": "https://www.mediapool.bg/nad-100-000-britantsi-na-demonstratsiya-za-ostavane-v-es-news280665.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 100 000 души излязоха днес по улиците на Лондон, за да протестират срещу излизането на Великобритания от Европейския съюз, точно две години след шокиращия резултат от референдума за брекзит, съобщиха ДПА и Ройтерс.\r\n\tПротестът бе организиран от кампанията \"Народен глас\", която се бори за това британците да имат право да одобрят или да отхвърлят с вота си окончателното споразумение за Брекзит, което ще бъде договорено между Лондон и Брюксел.\r\n\tВ него участваха проевропейски политици от целия политически спектър, включително от основната опозиционна Лейбъристка партия, \"Либерални демократи\" и някои бунтари от Консервативната партия на премиера Тереза Мей.\r\n\tОколо 100 000 души излязоха днес по улиците на Лондон, за да протестират срещу излизането на Великобритания от Европейския съюз, точно две години след шокиращия резултат от референдума за брекзит, съобщиха ДПА и Ройтерс.\r\n\tПротестът бе организиран от кампанията \"Народен глас\", която се бори за това британците да имат право да одобрят или да отхвърлят с вота си окончателното споразумение за Брекзит, което ще бъде договорено между Лондон и Брюксел.\n\n\r\n\tВ него участваха проевропейски политици от целия политически спектър, включително от основната опозиционна Лейбъристка партия, \"Либерални демократи\" и някои бунтари от Консервативната партия на премиера Тереза Мей.\r\n\t\"Народен глас\" призова привържениците си \"да гарантираме, че ние, хората, които ще бъдем засегнати за поколения напред от водените от правителството преговори за брекзит, ще имаме\" последната дума по сделката за брекзит.\r\n\tНо външният министър Борис Джонсън, който е твърдолинеен активист за напускане на ЕС, отговори на борещия се за оставане лагер в статия за таблоида \"Сън\", че британският народ \"не желае половинчат брекзит\".\r\n\tНа 23 юни 2016 г. мнозинство от 52 процента гласува за напускане на ЕС при избирателна активност от 72 процента от имащите право да гласуват 46 милиона британци.", "date": "2018.06.23", "title": "Над 100 000 британци на демонстрация за оставане в ЕС"}
{"url": "https://www.mediapool.bg/zeehofer-reshen-da-ne-otstapi-pred-merkel-po-kazusa-s-migrantite-news280664.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманският вътрешен министър Хорст Зеехофер няма да отстъпи в спора между него и канцлера на Германия Ангела Меркел за имиграционната политика на страната, заявява той в интервю за в. \"Зюддойче цайтунг\", предаде ДПА, цитирана от БТА.\r\n\tЗеехофер подчертава, че е решен да започне да връща на границата мигранти, регистрирани в друга държава от ЕС, освен ако бъде намерено друго приемливо решение.\r\n\tПо думите му би било изключително необичайно за Меркел да използва политическата си власт за налагане на вето на плановете му.\r\n\t\"Няма да позволим това да се случи\", добавя той, подчертавайки, че канцлерката е направила голям въпрос от нещо дребно.\r\n\tОстрият спор за миграцията между Християнсоциалния съюз (ХСС) на Зеехофер и Християндемократическия съюз (ХДС) на Меркел избухна тази седмица. ХСС иска от началото на следващия месец да започне да връща на границата всички бежанци, които вече са регистрирани в друга страна от ЕС. Германски депутати смятат, че планът може да доведе до разпадане на коалиционното правителство.\n\n\r\n\tИнтервюто днес идва само ден преди срещата на върха на ЕС в Брюксел, на която централна тема е именно миграцията.\r\n\t\"Ако срещата на върха на ЕС не донесе ефективни решения, вече регистрираните в друга страна от ЕС мигранти ще бъдат връщани\", заяви председателят на ХСС, подчертавайки обаче, че никога не бил предлагал пълно затваряне на границата.\r\n\tПо-рано през деня австрийският министър на културата Гернот Блюмел поиска \"затягане на граничния контрол в ЕС и изграждане на приемни центрове извън Европа\".Това е и тезата, която преди ден премиерът Бойко Борисов сподели пред депутатите в Народното събрание, призован да дойде в парламента от БСП. Спорес австриеца \"не всеки, който се качи на плавателен съд в северна Африка, трябва да получава автоматично \"билет за Европа\", каза министърът.\r\n\tМеждувременно австрийският вицеканцлер Хайнц-Кристиян Щрахе заяви пред местното издание \"Остерайх\", че Австрия има готовност на минутата да започне да връща бежанците обратно в момента, когато подобна мярка бъде взета от Германия.\r\n\t\"Това ще бъдат последствията и всяка една държава ще трябва да постъпва по този начин. Ние имаме готовност за деня \"Х\" по нашите граници. Вътрешният ни министър Херберт Кикъл взе необходимите мерки още преди няколко месеца. Ние сме напълно готови\", казва още Щрахе.\r\n\tСпоред него за подобно нещо е \"необходима и воля\". Вицеканцлерът смята, че по този начин \"Шенген\" в известна степен ще бъде сложен настрани, но \"това е единственият начин \"Шенген\" отново да влезе в сила. \"Ако германският министър Зеехофер сложи \"Шенген\" извън закона, тогава и останалите държави ще трябва да направят същото\", подчертава австрийският вицеканцлер.\r\n\tПо темата \"миграция\" днес се изкава и италианския вицепремиер и вътрешен министър Матео Салвини.\r\n\t“До една година ще стане ясно, дали единна Европа ще се запази“, прогнозира той. Салвини подчертава, че Италия повече не може да приема мигранти. “Не можем да приемем нито един човек. Напротив, бихме желали да изпратим някъде другаде някои от тях“, добавя той.", "date": "2018.06.23", "title": "Зеехофер решен да не отстъпи пред Меркел по казуса с мигрантите"}
{"url": "https://www.mediapool.bg/hristo-ivanov-kochinkata-nyama-da-izdarzhi-shte-ima-predsrochni-izbori-news280666.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t“В следващите две години ще имаме три избора - вече насрочените европейски, ще имаме местни избори, но съм сигурен, че ще имаме и предсрочни парламентарни избори. Кога - не се наемам да кажа, но тази кочинка няма да издържи - клати се пред очите ни, така че трябва да се готвим за трите вида избори като за един”. Такава прогноза направи в събота председателят на Да, България Христо Иванов по време на Първата национална конференция на формацията.\r\n\tПод въпрос е принадлежността ни към ЕС и НАТО, смятат от партията. Сред задачите, които Христо Иванов открои, е подготовката на стратегията за явяването на местните избори.\r\n\tРаботна група ще изработи регламент за излъчването на представители в местната власт. Предстои той да бъде представен по време на семинар.\r\n\tКато важна задача пред участниците в конференцията Иванов открои продължаването на изграждането на \"Демократична България\".\r\n\t\"Предстои ни съвместна подготовка за явяване на избори, предстои ни изработване и подписване на коалиционно споразумение. Предстои ни да създадем динамичен модел за взаимодействие по места\", каза той и добави, че консолидацията на дясното е възможна само когато бъде дадена ясна оценка за управлението на триумвирата ГЕРБ - БСП- ДПС.\n\n\r\n\tИванов настоя за диалог с бизнеса и активните хора, за да се изработи конкретна визия за перспективата на страната. Ясна програма, която, освен визия, да включва и демонтаж на ключовите елементи на съществуващия модел. Основното в тази програма е качеството на живот в България. Според него това, което правителствената пропаганда представя за стабилност, е \"опасно мъртво вълнение\".\r\n\tКриза в семейството и човещината\r\n\tПредседателят на \"Да България\" обясни в речта си, че освен проблемите в правосъдието, здравеопазването, образованието има и криза на бълагрското семейство и липса на всякаква държавна политика в негова подкрепа. Последици са демографската катастрофа и общия културен срив.\r\n\tИванов подчерта, че освен криза в семейството има криза и на човещината на площад Народно събрание, имайки предвид отношението към майките на деца с увреждания.\r\n\t\"Говоря за онези майки, които търсят от държавата перспектива за това как да продължават усилието си да носят своя тежък кръст. Ако нашето общество не може да им предложи перспектива - всуе всичко останало. Аз не очаквах, че Бойко Борисов ще си позволи да говори за тези жени по този начин - да му се махнат от главата. Това е изключително срамно в човешки план и аз се надявам, че той ще намери начин да им се извини\", заяви Иванов.\r\n\tПо думите му, освен личния елемент, Борисов говори от името на държавата. \"Това е отношението на държавата към тези жени. Това е отношенито на държавата към всички слаби хора в тази страна. Ако не успеем да преодолеем тази криза на човещината - всичко друго ще бъде всуе\", заяви Христо Иванов.\r\n\tТой посочи, че четвъртата индустриална революция, в която се намираме, променя икономиката, сигурността, комуникациите, както и базовите условия за съществуването на обществата и индивидите.\r\n\tЕС – под напрежение\r\n\tВторият външен фактор е дестабилизацията на международната система.\r\n\t\"На мястото на международния ред, основан на норми, със всичките им несъвършенства, лицемерия и недоволства, идва редът, в който тържествува правото на силния. Все по-често на военно силния. Всички тези международни тенденции подлагат под напрежение Европейския съюз, защото елиминират онези условия, които му позволяваха да бъде едновременно економически гигант и политическо джудже и привидно безалтернативен и постоянно разширяващ се модел на либерално развитие.\", заяви Христо Иванов.\r\n\tСпоред лидерът на \"Да, България\" цялото устройство на днешна България е основано на съществуването на тази международна система, на която ние разчитаме да гарантира нашата сигурност, свобода и икономическо развитие.\r\n\tВторият набор от фактори, които са определящи, са вътрешно-структурните проблеми на България.\r\n\tВътрешните проблеми на България\r\n\t\"Тук става дума за проблемите ни в политическата и съдебната ни системи, за проблемите на медиите, за поблемите на регулаторите, за общия разпад на институциите под влияние на системната корупция\", каза Христо Иванов.\r\n\tКато проблем за сигурността на България, той посочи, че армията ни е \"куха\", а службите ни отдавна са гнездо на чужди и наши паразити.\r\n\t\"Искам да подчертая и все по-ярко очертаващата се енергийна колонизация на България, която едновременно блокира възможностите на страната ни да се възползва от енергийната технологична революция, подхранва системната корупция и се превръща в геополитически риск за нас\", заяви още Иванов.\r\n\tТой стигна до заключение, че комбинацията от всички тези фактори показват, че реална опция за стабилност и бездействие няма. “Рано или късно тези промени ще настъпят сами”, допълни Иванов.\r\n\tСпоред него обаче нито една от парламентарните партии и дръжавни институции няма намерение да работи в такава насока. Той посочи, че \"цялата ни политическа класа е продукт на това отровно статукво и се подчиняна на един единствен рефлекс - борбата за неговото съхраняване\".\r\n\tАко ви кажат “връщате комунистите на власт”...\r\n\t\"И понеже знам, че когато някой от вас излезе с по-ясно заявена опозиционна политическа позиция, пристига някой, който ви казва: \"вие връщате комунистите на власт\". Кажете му: \"не, вие не просто връщате комунистите на власт. Вие сте комунистите. Защото между вас и комунистите няма никаква съществена разлика\", заяви Христо Иванов.\r\n\tГости на първата национална конференция на \"Да, България\" бяха лидерът на ДСБ Атанас Атанасов и съпредседателят на партия \"Зелените\" Владислав Панев\r\n\tАтанас Атанасов: Някоя следваща конференция ще бъде обща\r\n\tСпоред Атанасов всичко в държавата се решава задкулисно в един кръг, на който начело стои премиерът Бойко Борисов.\r\n\t\"Това състояние на държавата се отразява негативно върху нашия живот. Затова нека се подготвим за избори и да обърнем страната на запад, защото сега я бутат на североизток\", каза още той.\r\n\tАтанасов намекна и за евентуално обединение между партиите с думите: “Сигурен съм, че някоя от следващите ни конференции ще бъде обща”\r\n\tВладислав Панев призова да се противопоставим на опитите да бъдем откъснати от свободния свят.\r\n\t\"Трябва да успеем да представим позитивна визия за бъдещето на България\", заяви той.\r\n\tНа своята конференция членовете на движение \"Да, България\" участваха в първото по рода си гласуване на политически форум в България – изцяло електронно, посредством предварително разработено от членове-доброволци приложение.\r\n\tПървото партийно електронно гласуване\r\n\tВсички участници в събитието свалиха приложението на персоналните си телефони или таблети, а за тези, които не разполагаха с такива, бяха осигурени допълнителни устройства на място.\r\n\tСлед регистрация, на входа на залата, всеки член на партията бързо и лесно, посредством приложението, имаше възможност да гласува с едно натискане на бутон за всяка точка от дневния ред на Националната конференция.\r\n\tПриложението е разработено от активисти на формацията.", "date": "2018.06.23", "title": "Христо Иванов: Кочинката няма да издържи, ще има предсрочни избори"}
{"url": "https://www.mediapool.bg/mashtabni-mitingi-i-naprezhenie-v-turtsiya-den-predi-vota-news280656.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ неделя Турция предсрочно ще избира президент и парламент. Залогът на вота в южната ни съседка е изключително висок, защото след него страната ще промени политическата си система от парламентарна на президентска република. Държавният глава вече ще управлява с огромни правомощия и ще има правителство без премиер.\r\n\tОсновните претенденти са Реджен Таийп Ердоган, който преди 15 години става премиер на Турция, а през 2014 г. е и първият избран с преки избори президент на страната. Води консервативна политика, а след опита за преврат срещу него преди две години хиляди хора се оказаха по затворите.\r\n\tНеговият основен опонент - Мухарем Индже, е кандидат на най-голямата опозиционна партия. Той е бивш учител по физика, 4 пъти до сега е избиран за депутат.\r\n\tПодкрепя секуларизма в страната и сред обещанията му са възраждането на демократични норми в Турция и край на задължителното религиозно образование.\r\n\tПо последни данни предизвикалият предсрочен вот Ердоган може да разчита на 48,1% подкрепа, а Индже – на 29,1%. Това означава сензационен балотаж между двамата.\n\n\r\n\tИ двамата закриха кампаниите си в Истанбул, съобщава бТВ. Индже събра между 3 и 5 млн. души в Малтепе, на брега на Мраморно море. Стотици хиляди пробиха загражденията, за да стигнат до сцената.\r\n\t\"Аз ще съм обединяващ президент. Аз ще съм президент на всички турци”, обеща им Мухарем Индже.\r\n\tЕрдоган закри кампанията си с по-малък митинг пред истанбулска джамия. Държавната телевизия му предостави значително ефирно време, в което той обвини опонентите си, че са подкрепили преврата.\r\n\tКандидат-депутат от партията на президента заяви, че гласовете за Индже са куршум за турските войници.\r\n\tВ различни истанбулски квартали започнаха спречквания по улиците. Автобус на Добрата партия беше нападнат с камъни.\r\n\tГласуването започва в 9 ч. и приключва в 17 ч. Първи резултати се чакат около 20 ч. 17 опозиционни партии ще правят паралелно преброяване и ще се борят с изборните машинации.\r\n\tИзборите се провеждат в условията на продължаващото втора година извънредно положение. Отмяната му пък е едно от предизборните обещания на Индже.", "date": "2018.06.23", "title": "Мащабни митинги и напрежение в Турция ден преди вота"}
