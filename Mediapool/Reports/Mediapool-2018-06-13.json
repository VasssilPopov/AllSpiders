{"url": "https://www.mediapool.bg/bryuksel-otpuska-oshte-63-mln-evro-za-demontazha-na-malkite-reaktori-na-aets-kozlodui-news280271.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия предложи днес бюджетът на ЕС да продължи да осигурява средства за извеждането от употреба на старо ядрено оборудване. За нашата страна се предвижда до 2027 г. да бъдат отпуснати още 63 милиона евро, предаде БТА в сряда.\r\n\tПредложената сума подлежи да одобрение от Съвета на ЕС и от Европейския парламент като част от преговорите за бъдещия общностен бюджет. ЕК предложи днес със сходна цел Словакия да получи 55 милиона евро за АЕЦ-Бохунице, а Литва - 552 милиона евро за АЕЦ-Игналина.\r\n\tПрез 1999 г. България и ЕК подписаха споразумение за закриването и демонтажа на четирите ВВЕР-440 в АЕЦ \"Козлодуй\". Като компенсация за преждевременното им затваряне ЕК отпуска средства, които постъпват в Международен фонд \"Козлодуй\" и се управляват от Отпусканите средства се управляват от Европейската банка за възстановяване и развитие. Парите са не само за извеждането на тези реактори от експлоатация, но и за редица мерки за енергийна ефективност, както и за изграждането на площадка за ниско и средно радиоактивни отпадъци край атомната ни централа.\r\n\tОбщо 1.106 млрд. евро се планира да бъдат изхарчени до 2030 г. за демонтажа на блоковете. Около 60 процента от парите са от ЕК. Те обаче не достигат и според последните изчисления https://www.mediapool.bg/sprenite-blokove-na-aets-kozlodui-sa-izkarali-12-mln-lv-news277413.html от март 2018 г. на Държавното предприятие \"Радиоактивни отпадъци\", което извършва демонтажа на мощностите, недостигът е 90 млн. евро, за които намеренията бяха да се искат от Еврокомисията.\r\n\tД момента за демонтажа на малките реактори да изхарчени 592 млн. евро, от които 226 млн. евро българско финансиране, а останалите – от Международния фонд \"Козлодуй\".", "date": "2018.06.13", "title": "Брюксел отпуска още 63 млн. евро за демонтажа на малките реактори на АЕЦ \"Козлодуй\""}
{"url": "https://www.mediapool.bg/reshenieto-na-tramp-da-spre-voennite-ucheniya-s-yuzhna-koreya-bezpokoi-sayuznitsite-news280248.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзненадващото решение на президента на САЩ Доналд Тръмп да бъдат преустановени съвместните военни учения с Южна Корея - хванало както изглежда и Сеул, и американската армия неподготвени - продължи да създава объркване и безпокойство и през днешния ден, предаде ДПА.\r\n\t\r\n\tТръмп оповести новината след срещата на върха със севернокорейския лидер Ким Чен-ун в Сингапур вчера, макар че решението не беше включено в споразумението между лидерите.\r\n\t\r\n\tСеверна Корея отдавна гледа на тези учения като на провокация, а отмяната им беше възприета от мнозина като голяма отстъпка от американска страна, отбелязва агенцията.\r\n\t\r\n\tСлед това министерството на отбраната на САЩ успокои съюзниците. \"Нашите съюзи остават железни\", каза говорителка на ведомството.\r\n\t\r\n\tЯпония изрази безпокойство от решението. Министърът на отбраната Ицунори Онодера заяви, че тези учения са играли \"важна роля за сигурността на Източна Азия\" и добави, че Токио ще продължи да упражнява натиск над Пхенян заради ядрената му програма. \"Бихме искали Северна Корея да направи видими промени в политиката.\"\n\n\r\n\t\r\n\tСнощи говорител на южнокорейския президент Мун Дже-ин заяви, че Сеул трябва да изясни \"значението и намеренията\" зад изказването на Тръмп, който беше посочил също, че в крайна сметка иска да върне у дома разположените в Южна Корея американски войски.\r\n\t\r\n\tКомандването на САЩ в Южна Корея заяви, че не е получавало \"никакви нови указания\" за редовните военни учения в региона, включително за учението \"Улчи - бранител на свободата\", което е насрочено за август.\r\n\t\r\n\tДнес в Сеул пристига американският държавен секретар Майк Помпейо, за да запознае лично президента Мун с резултатите от вчерашната среща на върха.\r\n\t\r\n\tСпоред южнокорейската агенция Йонхап в разговорите на министерско равнище към Помпейо и южнокорейския министър на външните работи Кан Кьон-уа ще се присъедини и японският първи дипломат Таро Коно.\r\n\t\r\n\tСнощи американските медии съобщиха, че преустановяването на военните учения е предизвикало объркване и в републиканската партия на Тръмп. Говорителите на вицепрезидента Майк Пенс бяха принудени да опровергават съобщения за негови изказвания по въпроса, противоречащи на тези на президента.\r\n\t\r\n\t\"Вицепрезидентът НЕ е казвал, че военните учения с Южна Корея ще продължат\", написа в Туитър негов говорител, след като снощи сенатор Кори Гарднър каза пред репортери, че Пенс е заявил, че някои от ученията ще продължат. \"Вицепрезидентът беше много ясен: тренировките за поддържане на бойната готовност и обменът на тренировки ще продължат\", написа по-късно Гарднър в Туитър. \"Макар че ще има такива тренировки за поддържане на бойната готовност и обмен, продължи вицепрезидентът, военни учения няма да има\", заяви сенаторът в публикацията си.", "date": "2018.06.13", "title": "Решението на Тръмп да спре военните учения с Южна Корея безпокои съюзниците"}
{"url": "https://www.mediapool.bg/edna-po-slaba-godina-za-obshtinskata-ikonomika-v-sofiya-news280249.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВлошаване на резултатите на общинските фирми през миналата година показват отчетите им, които трябва да бъдат приети от Столичния общински съвет в четвъртък. Като се изключат общинските болници и поликлиники, общият финансов резултат на 19-те общински фирми е загуба от над 30 млн. лева. За сравнение през 2016 г. отрицателният резултат е бил с 23 млн. лева по-малък.\r\n\tБез изненада отрицателният резултат на общинските фирми се дължи основно на голямата загуба, отчетена от гиганта сред тях - \"Топлофикация\". Въпреки това топлоснабдителното дружество показва подобрение на финансите.\r\n\tЧаст от компаниите, които през 2016 г. са били на печалба, обаче са на минус през миналата. Сред тях са три от четирите транспортни дружества. Голяма част от останалите фирми, макар и на печалба, е влошила резултатите си.\r\n\tБез голямата тежест \"Топлофикация\", резултатът на общинските дружества е около 5 млн. лева обща печалба за 2017 г. при 23 млн. лева за 2016 г.\r\n\tОбщият резултат на общинските лечебни заведения като цяло се подобрява, но това се дължи основно на свиването на загубата на няколко болници като \"Шейново\" и ІV и ІІ Многопрофилни болници за активно лечение. Част от лечебниците на печалба обаче намаляват положителните си резултати на годишна база.\n\n\r\n\t\r\n\tЕдинственото печелившо транспортно дружество на София е \"Център за градска мобилност\". Това е и компанията с най-голям финансов резултат за миналата година.\r\n\tТя отчита печалба от 12.187 млн. лева за 2017 г. при 11.825 млн. лева година по-рано. Двете основни приходни пера на дружеството са паркирането в синя и зелена зона и средствата от билети и карти за градския транспорт.\r\n\tСпоред отчета на дружеството за миналата година то е събрало около 24.3 млн. лева от паркиране. От тях около 17 млн. лева са от паркиране и скоби за неправилно спрелите в синя и зелена зона коли. Постъпленията по това перо са намалели с около 1.4 млн. лева за година. Общо местата за паркиране в платените зони за миналата година са били 21 504, от които 144 са за хора с увреждания. Излиза, че от едно паркомясто приходите са около 800 лева на година. От служебен абонамент са събрани около 5.2 млн. лева, а от принудително преместени коли с т. нар. \"паяци\" са постъпили 1.53 млн. лева.\r\n\tСредствата от карти и билети за градския транспорт са около 26 млн. лева. Така общите постъпления на дружеството надхвърлят 50 млн. лева.\r\n\tРазходите му са за персонал, поддържане на синята и зелената зона и плащане на общинските и частни транспортни оператори.\r\n\t\r\n\tЗа разлика от \"Центъра за градска мобилност\" трите общински транспортни оператора са на загуба. За \"Столичен електротранспорт\", който осигурява превоза с трамваи и тролеи, отрицателният финансов резултат е за втора поредна година. Загубата на дружеството за 2017 г. е 6.166 млн. лева при 4.46 млн. лева година по-рано. Основната причина за това е в свитите приходи на дружеството, което е съкратило или спряло част от обслужваните линии заради строителството на метрото. В същото време то получава пари на км пробег и промяната или спирането на линиите води до по-малко постъпления.\r\n\tПовечето трамваи в експлоатация през миналата година возят пътници повече от 24 години. Близо половината тролейбуси също са над тази възраст. 183 от 311 трамвая са изминали повече от 1 млн. км през 2017 г.\r\n\tОдиторът, заверил отчета на дружеството, отбелязва, че то не изпълнява условията по заем, чийто размер не се посочва, с ЕБВР от 2009 г., които изискват поддържането на определени финансови показатели. Обръща се внимание, че това може да направи предсрочно изискуем кредита, ако общината не осигури подкрепа.\r\n\tНа загуба от над 5 млн. лева през 2017 г. е и \"Метрополитен\". Година по-рано дружеството, което експлоатира столичното метро, е отчело печалба от около 2.2 млн. лева. Отрицателният резултат за 2017 г. се обяснява основно с големите инвестиции в третата линия на подземната железница. Дружеството получава приходи от продажба на билети и карти за метрото - над 50 млн. лева, както и от реклама и наеми на съоръженията си - 7 млн. лева.\r\n\tОчаква се заради продължаващото строителство на метрото \"Метрополитен\" да е на загуба и през тази година.\r\n\tЗагуба от 503 000 лева при печалба от 152 000 лева през 2016 г. отчита и \"Столичен автотранспорт\". Тя се дължи, както на свиване на приходите, така и на увеличение на разходите. В отчета на дружеството е посочено още, че най-старите му автобуси са на 36 години. Средната им възраст е над 11 години, а през тази година се планира да бъде свалена заради купуването на нови превозни средства.\r\n\t\r\n\tЗначително намаление на печалбата отчита и дружеството \"Софийски имоти\". Положителният резултат на компанията за миналата година е 1.076 млн. лева при 9.047 млн. лева за 2016 г. Приходите са се сринали със 74.4% заради по-малкото постъпления от продажби. Причината е, че в дружеството почти не останаха скъпи имоти за продажба. Постъпленията от подобни сделки пък се влагат в парк \"Възраждане\", който беше открит преди няколко години, но все още не е окончателно завършен.\r\n\tТака основният приход на \"Софийски имоти\" остават наемите, които на годишна база са нараснали с 5 на сто.\r\n\tБизнес планът включва намаляване на печалбата в следващите години до 350 хил. лева за сметка на инвестиции в придобиване и модернизиране на имоти. Общо планираните инвестиции за тази и следващите години са над 13 млн. лева.\r\n\t\r\n\tПо традиция най-голяма загуба сред общинските дружества отчита \"Топлофикация\". Резултатът на компанията все пак се подобрява и на годишна база успява да намали загубата си от 40.8 млн. лева през 2016 г. на 34.8 млн. лева през миналата година. Приходите на дружеството са нараснали незначително до 380.54 млн. лева. Разходите са намалели с около 2 млн. лева до 416.4 млн. лева. Задълженията на \"Топлофикация\" са почти 700 млн. лева, а най-голямото е дълг от 500 млн. лева към \"Български енергиен холдинг\".\r\n\tЗа миналата година дружеството е завело над 16 000 дела срещу неизрядни клиенти, както и 9650 изпълнителни дела. Събрани са около 21.6 млн. лева от неплатени стари сметки.\r\n\tЗаради натрупаните загуби от над 354 млн. лева и отчетения отрицателен резултат за 2017 г. одиторът, заверил отчета на \"Топлофикация\" обръща внимание, че има \"съществена несигурност, която може да породи съмнение относно възможността на дружеството да продължи да функционира като действащо предприятие\".", "date": "2018.06.13", "title": "Една по-слаба година за общинската икономика в София"}
{"url": "https://www.mediapool.bg/vapreki-usiliyata-na-kim-da-ocharova-severna-koreya-vse-oshte-e-zatvor-pod-otkrito-nebe-news280250.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъпреки безпрецедентното настъпление с личен чар, предприето от Ким Чен-ун в Сингапур, Северна Корея си остава \"затвор под открито небе\", напомнят защитниците на човешките права. Това пише в сряда в кореспонденция от Сингапур агенция Франс прес.\r\n\t\r\n\tОписан като човек, \"желаещ да постъпва справедливо\", от Доналд Тръмп на пресконференцията му във вторник и посрещан от минувачи с викове \"Обичаме ви!\", гостът, свикнал да го наричат по-скоро \"диктатор\", навярно е бил изненадан.\r\n\t\r\n\tСамият Ким Чен-ун зачести с необичайните опити да се покаже симпатичен - направи си например селфи, застанал широко усмихнат до първия дипломат на Сингапур.\r\n\t\r\n\t\"Някои казват, че Ким е \"чаровник\" или \"по-симпатичен от очакваното\" - само да не останат подлъгани от усмивката на Ким по време на това политическо шоу\", коментира във вторник за АФП Чой Джун-хун, беглец от КНДР, който живее днес в Сеул.\r\n\t\r\n\tТой призова международната общност да не потулва \"тъмната страна зад дипломатическото риалити шоу\".\n\n\r\n\t\r\n\t\"Наистина се надявах Тръмп да повдигне на срещата с Ким въпроса за човешките права\", каза Чой, припомняйки съдбата на \"горките севернокорейци, изгниващи в своя затвор\".\r\n\t\r\n\tДоналд Тръмп увери, че е говорил с Ким Чен-ун за правата на човека. Но той игнорира въпроса на журналист, запитал за съдбата на Ото Уормбиър - американски студент, починал след повече от година престой в севернокорейски затвор.\r\n\t\r\n\tФамилията Ким управлява с желязна ръка КНДР от три поколения.\r\n\t\r\n\tПреди срещата на върха от вторник над 300 правозащитни организации, включително \"Хюман райтс уоч\", призоваха Пхенян да подобри положението с човешките права.\r\n\tУбийства, изтезания, отвличания\r\n\tВ годишния си доклад за състоянието на човешките права в света през 2017 г. американският Държавен департамент обвини през април Северна Корея в цяла поредица нарушения, одобрени от правителството - от извънсъдебни убийства до използване на мъчения, без да забравяме репресиите срещу дисиденти и отвличанията в чужбина.\r\n\t\r\n\tКим Чен-ун е обвиняван, че стои зад премахването на собствения си чичо Чан Сон-тек, екзекутиран за предателство през 2012 г., както и зад убийството на своя полубрат Ким Йон-нам на едно от летищата в Малайзия през 2017 г.\r\n\t\r\n\t\"Ким Чен-ун се опитва да получи международен статут като държавник, но усилията му ще останат напразни, ако продължи да управлява страна, която все така е най-големият в света затвор под открито небе\", коментира Брад Адамс, директор за Азия в \"Хюман райтс уоч\".\r\n\t\r\n\tПравозащитното сдружение припомня, че някои от санкциите срещу Пхенян са наложени за потъпкване на човешките права, а не само заради ядрената му програма.\r\n\t\r\n\t\"Ще е твърде разочароващо, ако катастрофалната ситуация с правата на човека в Северна Корея бъде изцяло потулена насред размразяването на дипломатическите отношения\", предупреди \"Амнести\", отбелязвайки \"почти тоталното пренебрегване на човешките права\" в Северна Корея.", "date": "2018.06.13", "title": "Въпреки усилията на Ким да очарова, Северна Корея все още е \"затвор под открито небе\""}
{"url": "https://www.mediapool.bg/zaharieva-otiva-v-makedoniya-za-kontsert-i-teatralna-postanovka-news280252.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВицепремиерът и министър на външните работи Екатерина Захариева ще бъде на посещение в Република Македония на 15 и 16 юни, съобщиха от пресцентъра на МВнР.\r\n\t \r\n\tНа 15 юни Захариева ще посети детска градина \"Сонце\" в община Ново село. От името на МВнР тя ще връчи дарение от компютърна техника за детското заведение.\r\n\t \r\n\tПо-късно същия ден първият ни дипломат ще отпътува за град Струмица. Там Захариева ще присъства на постановката \"Железния светилник\" на Театър \"Българска армия\". Българският театър представя една от своите най-знакови постановки, по едноименния роман на Димитър Талев в няколко града на Република Македония, сред които е и Струмица. Турнето е започнало на 11 юни с представление в Скопие и ще завърши на 16 юни в Щип.\n\n\r\n\t \r\n\tВ програмата на вицепремиера Захариева са включени и срещи с представители на местната власт в Ново село и Струмица.\r\n\t \r\n\tНа 16 юни външният ни министър ще бъде в Скопие за официалното откриване на фестивала \"One Love Tour 2018\". В него участват едни от най-популярните български и македонски изпълнители на различни стилове музика.", "date": "2018.06.13", "title": "Захариева отива в Македония за концерт и театрална постановка"}
{"url": "https://www.mediapool.bg/zapochna-otdavaneto-pod-naem-i-na-luks-zhilishta-v-san-stefano-plaza-news280244.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтартира отдаването под наем и на 31 луксозни и дизайнерски обзаведени жилища в столичния мултифункционален комплекс \"Сан Стефано Плаза\", разположен в идеалния  център на София, срещу сградата на БНТ.\r\n\tАпартаментите ще се предлагат на имотния наемен пазар  от \"Клийвс\" (Cleves),  инвеститор с портфейл от над 100 собствени апартамента в 6 сгради на територията на София, които управлява и отдава за жилищни нужди. Клиенти на компанията са мултинационални фирми и посолства, на които предлага както краткосрочно настаняване, така и дългосрочни наеми.\r\n\tТези жилища от висок клас са ситуирани с отделен вход в жилищната част от комплекса, който разполага с над 110 апартамента, търговски център, първокласни офиси и опдземен паркинг.\r\n\tКомпанията, която ще ги отдава под наем, бе избрана през март от \"Сан Стефано Пропърти Дивелопмънт\" с посредничеството на \"Колиърс\" да реализира интериорния дизайн, мениджмънта и последващото търсене на наематели.\r\n\tКомплексът, намиращ се до Орлов мост,  Софийския университет и Докторската градина, бе въведен в експлоатация през 2016 г. Негов проектант е Архитектурно дружество \"Сан Стефано\", изграден е от \"Геострой\" АД, е пример за качествено и енергийно ефективно строителство, съчетаващо модерния дизайн с частично възстановената историческа градска среда и хармонията на природата.", "date": "2018.06.13", "title": "Започна отдаването под наем и на лукс жилища в \"Сан Стефано Плаза\""}
{"url": "https://www.mediapool.bg/narodna-i-mezhdunarodna-lyubov-zalya-borisov-na-rozhdeniya-mu-den-news280243.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tБойко Борисов получи торта и чу известната английска песничка \"Happy birthday\", изпята лично от израелския президент Реувен Ривлин по случай рождения му ден в сряда, 13 юни. Рожденикът, който навършва 59 години, не изглежда особено въодушевен от личния си празник.\r\n\t \r\n\t, обясни Борисов на израелския президент защо на връх празника е на работно посещение в Йерусалим.\r\n\t \r\n\tТова обаче не попречи, а още повече стимулира многобройните му поддръжници у нас, които от сутринта започнаха да му честитят във Фейсбук.\n\n\r\n\t \r\n\tФеновете на премиера го заляха със стотици поздравления и картинки, публикувани под официалните постинги за визитата му Израел. Някои от колажите под тях са доста психеделични, други желаят на премиера материални придобивки (като автомобил), трети му поднасят салата, питие и цветя.\r\n\t \r\n\tЧетвърти въобще не му се радват, но те са малобройна група, чиито членове незабавно са разпознати като тролове или агенти на Корнелия Нинова от феновете.", "date": "2018.06.13", "title": "Народна и международна любов заля Борисов на рождения му ден"}
{"url": "https://www.mediapool.bg/sayuz-mezhdu-shiitski-duhovnik-i-proiranski-militsii-se-kani-da-upravlyava-irak-news280247.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвете листи с най-много гласове на парламентарните избори в Ирак - на шиитския националист Муктада Садр и на близки до Иран бивши борци срещу джихадистите обявиха неочакван съюз за управляване на страната в следващите четири години, предаде Франс прес.\r\n\t\r\n\tСъобщението изненада политическата класа, защото Муктада Садр бе намекнал, че не желае съюз с листата на бившия водач на шиитски милиции Хади ал Амири, който е смятан за човека на Техеран в Багдад.\r\n\t\r\n\t\"Обявяваме, че сключихме истински съюз за ускоряване на съставянето на национално правителство\", заяви Садр на обща пресконференция с Амири в свещения за шиитите южен иракски град Наджаф.\r\n\t\r\n\t\"Това е призив към всички, които са загрижени за националните интереси. Ще създадем комисии за всеобщи дискусии, за да се ускори изготвянето на управленска програма\", заяви Амири.\r\n\t\r\n\tИзненадващият обрат намалява шансовете на досегашния премиер Хайдер ал Абади, чиято листа е трета, да запази поста си.\n\n\r\n\t\r\n\tПреди седмица Садр подписа коалиционно споразумение с листата \"Ал Хикма\" на шиита Амар ал Хаким и с тази на светски настроения Ияд Алауи, в която има множество сунити. Тази коалиция има общо 94 места в парламента, а ако към тях се прибавят и 47-те на Хади ал Амири, новият съюз ще има 141 депутати - важна крачка към постигането на половината от 329-те места в иракския парламент, необходими за съставяне на бъдещото правителство, отбелязва АФП.\r\n\t \r\n\tИзборите в Ирак може да се окажат спечелени от Иран, коментира агенция Ройтерс.\r\n\tБитката за определяне на състава на следващото правителство на Ирак все още е в ход, но Иран може да си осигури стратегическа победа, защото вниманието на висшите външнополитически мъже в САЩ е погълнато от срещата на върха със Северна Корея. Онези, които са натоварени със задачата да дават отпор на иранското влияние, са изцяло фокусирани върху повторното налагане на санкциите (срещу Иран) и не успяват да оценят значението на тази потенциално повратна точка за регионалното влияние на Техеран, писа агенцията.", "date": "2018.06.13", "title": "Съюз между шиитски духовник и проирански милиции се кани да управлява Ирак"}
{"url": "https://www.mediapool.bg/ryute-prizova-es-da-se-obedini-sreshtu-zaplahite-idvashti-i-ot-rusiya-i-ot-sasht-news280246.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХоландският премиер Марк Рюте призова за единство в Европейския съюз срещу заплахите за световния ред, идващи и от Русия, и от САЩ, предаде Франс прес.\r\n\t\r\n\t\"Дори отношенията ни с нашия най-важен съюзник не са такива, каквито бяха в миналото\", каза Рюте по адрес на американците. Той произнесе реч за бъдещето на Европа пред Европейския парламент в Страсбург.\r\n\t\r\n\tРюте напомни, че президентът Доналд Тръмп изтегли Съединените щати от Парижкото споразумение за климата и от ядрената сделка с Иран, и наложи мита върху вноса на стомана и алуминий от Европа.\r\n\t\r\n\t\"Но, разбира се, ние оставаме приятели и съюзници\", каза холандският премиер. \"За нашата отбрана е важно да продължим диалога със Съединените щати дори и сега да има големи семейни разправии\".\r\n\t\r\n\tЗаместник-председателят на Европейската комисия Франс Тимерманс, който също е холандец, атакува Тръмп с по-остри думи в реч пред евродепутатите.\n\n\r\n\t \r\n\t\"Тръмп е американският президент, който е убеден, че е по-добре разединен, отколкото единен (Европейски) съюз\", каза Тимерманс. Той оцени високо поведението на предишни президенти на САЩ като Джон Кенеди и Роналд Рейгън при историческите им посещения в Берлин и подчерта, че основите на отношенията ЕС - САЩ \"няма да бъдат разрушени от един президент\".", "date": "2018.06.13", "title": "Рюте призова ЕС да се обедини срещу заплахите, идващи и от Русия, и от САЩ"}
{"url": "https://www.mediapool.bg/ek-predlaga-evropeiskiyat-fond-za-otbrana-da-razpolaga-s-13-mlrd-evro-do-2027-godina-news280253.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия предложи европейският отбранителен фонд да разполага с бюджет от 13 милиарда евро до 2027 година.\r\n\t\r\n\tСредствата ще бъдат насочени към най-съвременни и напълно съвместими технологии и оборудване в области като криптирания софтуер и технологиите за безпилотни летателни средства.\r\n\t \r\n\tВърховният представител на ЕС по външната политика и сигурността Федерика Могерини предложи обособяването на европейски механизъм за подкрепа на мира - извънбюджетни 10,5 милиарда евро за повишаване на европейските способности за предотвратяване на конфликти, укрепване на мира и за международна сигурност.\r\n\t\r\n\tНовият фонд за отбрана ще предостави 4,1 милиарда евро за пряко безвъзмездно финансиране на съвместни научни изследвания. За разходите за разработване на прототипи и за сертифициране и изпитание на отбранителни изобретения се предвиждат 8,9 милиарда евро.\n\n\r\n\t\r\n\tЩе бъдат подкрепяни само съвместни проекти с най-малко трима участници от три държави от ЕС. Ще бъдат осигурявани европейски средства, само когато държавите от ЕС обещаят да купят крайното изделие. Пет процента от посочения бюджет ще бъдат за технологии и оборудване, които укрепват дългосрочно водещото място на ЕС.\r\n\t\r\n\tЕвропейският механизъм за подкрепа на мира се очаква да подобри резултатите от финансирането за военни мисии и действия по общата политика за сигурност и отбрана. Механизмът ще бъде свързан с приноса на ЕС за мироопазващи дейности. Така ще бъдат покривани разходи, които не може да бъдат финансирани от бюджета на ЕС, защото са свързани с военни действия.", "date": "2018.06.13", "title": "ЕК предлага европейският фонд за отбрана да разполага с 13 млрд. евро до 2027 година"}
{"url": "https://www.mediapool.bg/izgrazhdaneto-na-bronzovata-kashta-zapochna-za-vtori-pat-news280242.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИздигането на инсталацията \"Бронзовата къща\", която трябваше да символизира българското и следващото го австрийски председателство на Съвета на ЕС, започна за втори път. Работници и авторът на скулптурата Пламен Деянофф се появиха в сряда на площадката, останала от мавзолея на Георги Димитров в София. Поставянето на творбата там се забави с месеци, а от общината настояват инсталацията да е факт до 27 юни, за да хване поне последните дни от българското председателство.\r\n\tТова е второто начало на строителството на \"Бронзовата къща\". , когато няколко елемента от инсталацията бяха сглобени и показани на австрийския президент Александър Ван дер Белен. След демонстрацията работата по монтажа спря, а скоро след това и малкото сглобени части бяха разглобени.\r\n\tВ края на миналата седмица председателят на комисията по култура в общинския съвет Малина Едрева . Липсата на яснота кога инсталацията може да бъде направена накара местната власт да подпише договор с фондацията, представляваща Деянофф, в който се залага и времеви график за завършването на скулптурата. Спазването му ще бъде проверено на 18 юни и ако се констатира забавяне, договорът ще бъде прекратен, а \"Бронзовата къща\" ще остане само на картинка.\r\n\tПо-рано в сряда Едрева и зам.-кметът по културата Тодор Чобанов поискаха от Деянофф извинение за негово изказване пред австрийска публика. В него той се оплаква, че в България никой не разбира от съвременно изкуство и за да получи разрешение за поставяне на творбата си в центъра на София, трябвало да приложи някои трикове.\r\n\tСред тях било да изкара скулптурата най-голямата в света като обяви, че ще е висока 14 метра. В следващи негови представяния височината варираше и в крайна сметка в решението на общинарите за поставянето е записано, че ще се издига на 11 метра. Дали това ще е така, предстои да видим. Освен това на Деянофф му хрумнало да рекламира творбата си като вдъхновена от архитектурата на Хрельовата кула в Рилския манастир, за да я направи по-приемлива в България.\n\n\r\n\tДеянофф говори и за политически схеми, които да улеснят процедурите за поставянето на \"Бронзовата къща\", които Чобанов нарече в сряда \"ексцентрични интерпретации\".\r\n\tВ крайна сметка, ако \"Бронзовата къща\" бъде построена, тя трябва да остане на мястото на мавзолея до края на годината. За поставянето ѝ общината отдели 100 000 лева, а трябва да даде пари и за охрана и осветление. Австрия плаща за транспорта, а разходите по самата творба са от дарения, събирани от фондацията на автора. По информация на общината е имало проблеми с финансирането на проекта.", "date": "2018.06.13", "title": "Изграждането на \"Бронзовата къща\" започна за втори път"}
{"url": "https://www.mediapool.bg/avtomobilite-vtora-upotreba---sledvashtiyat-hit-v-kitai-news280245.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУсилията, които Китай полага за налагането на автомобилите с нови енергийни източници, съвсем разбираемо, привличат световното внимание. Едно не чак толкова очебийно явление, което се наблюдава сега, обаче може да бъде също толкова важно за околната среда в близко бъдеще: В Китай най-сетне намират своето място колите втора употреба, съобщава агенция Блумбърг.\r\n\tДобре познатият ритуал в повечето страни - купуване на употребяван автомобил - до неотдавна не беше познат в Китай. На повечето пазари продажбите на използвани коли изпреварват значително продажбите на нови, обикновено съотношението е две към едно или повече. Например, около 39 милиона използвани автомобила са продадени в САЩ миналата година спрямо 17 милиона нови. В Китай положението е обратно - 29 милиона нови коли са продадени и едва 12 милиона използвани.\r\n\t\r\n\tПолучава се така заради някои особености на китайския пазар. До към края на предходното десетилетие ниското качество на произведените в Китай автомобили намаляваше срока, в който колите можеха да се използват повторно, а евентуалните купувачи на автомобили втора ръка не разполагаха с много начини да установят на кого е била колата през годините и какви катастрофи е имала. Освен това секторът бе изключително фрагментиран със заслужена съмнителна репутация.\r\n\t\r\n\tМестните правителства имаха склонност да влошават нещата. Много от тях забраниха продажбите на употребявани автомобили между провинциите като начин да се подкрепят производителите и дилърствата. На свой ред централното правителство гледаше със съмнение на търговията с коли втора ръка, като подкрепяше продажбите на нови коли.\r\n\t\r\n\tВсичко това обаче започва да се променя. Много коли, произведени в Китай, вече отговарят или дори изпреварват световните стандарти за качество и съответно животът им е по-дълъг. Правителството започна да премахва ограниченията за продажбата на използвани автомобили между провинциите, а потребителите преодоляват резервите си и признават, че използваните коли си струват.\n\n\r\n\t\r\n\tОт началото на десетилетието продажбите на автомобили втора ръка растат много по-бързо, отколкото на новите. През 2017 година продажбите на използвани коли са се увеличили с 19,3 % спрямо 3,2 % сто при новите автомобили. Анализаторите прогнозират, че продажбите на коли втора ръка могат да достигнат 20 милиона до 2020 година и все пак да останат далеч от съотношението две към едно, което доминират в САЩ. С други думи Китай е на път да стане най-големият пазар на автомобили втора ръка.\r\n\t\r\n\tСъс сигурност компаниите са го забелязали. Производители като General Motors Co. пуснаха програми за сертифицирани автомобили втора ръка, а интернет услугите за използвани коли се множат. Миналата година китайците са купили 1,3 милиона използвани коли през онлайн платформи, които предлагат такива новости като сравняване на цените в национален мащаб, опции за финансиране, проверки на автомобилите и поне в някаква степен прозрачност за случвалото се с колата преди.\r\n\t\r\n\tИнвеститорите с основание се вълнуват. Миналата година са налели в сектора 2,5 милиарда долара. Само през юни онлайн платформите набраха най-малко 255 милиона долара. Платформата Uxin Ltd.обяви наскоро, че се надява да получи 500 милиона долара от предстоящо първично публично предлагане. Очаква се примерът да бъде последван и от други компании.\r\n\t\r\n\tВсичко това е положително за потребителите и, още по-важно, за околната среда. На производството на автомобила се падат 35% от въглеродните емисии, които той отделя за целия си жизнен цикъл, което означава, че всеки купувач, който избира кола втора употреба помага за намаляването на парниковите газове. Най-малко в краткосрочен план това е от голямо значение: макар Китай да насърчава потребителите да си купуват електромобили, търсенето на бензинови коли няма скоро да изчезне. Поне през следващите 20 години по пътищата ще има значително повече коли с двигатели вътрешно горене, отколкото автомобили с нови енергийни източници. Един процъфтяващ сектор на използваните автомобили е доста по-ефективен начин за намаляване на въглеродните емисии.\r\n\t\r\n\tС течение на времето съчетанието на правителствени стимули за електромобилите и добре развиващия се пазар на употребявани коли ще доведе до благоприятно стечение на обстоятелствата, тъй като автомобили с нови енергийни източници ще преминават в ръцете на втори и трети собственици и същевременно ще изместват бензиновите коли. Това е един обещаващ модел, който навежда на мисълта, че Китай може би най-накрая е поел по пътя на нисковъглеродното бъдеще.", "date": "2018.06.13", "title": "Автомобилите втора употреба - следващият хит в Китай"}
{"url": "https://www.mediapool.bg/amerikanskiyat-poslanik-prizova-bulgaria-da-investira-v-armiyata-si-news280241.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският посланик у нас Ерик Рубин призова България да инвестира в модернизацията на армията си и да изпълни плана си за повишаване на военните разходи до 2% от Брутния вътрешен продукт годишно. \r\n\t \r\n\t\"България е сред малкото съюзници в НАТО, вече създали постижим план за достигане на 2 процента от БВП за отбрана до 2024 година. Сега той трябва да бъде приведен в действие и да бъде постигнат реален прогрес\", каза посланик Рубин в лекция за НАТО и двустранното сътрудничество между България и САЩ.\r\n\t \r\n\tПо думите му колективната сигурност изисква не само споделени задължения, но и инвестиции в способностите ни.\n\n\r\n\t \r\n\tТой припомни, че в последните години модернизацията на армията е била отложена и България продължава да разчита на оборудване от съветската ера.\r\n\t \r\n\tПравителството в момента подготвя три военни проекта – за нов тип изтребители, бронирани машини и патрулни кораби. Те са на обща стойност над 4 млрд. лева и ще бъдат разплащани разсрочено през следващите десетина години. \r\n\t \r\n\tРубин посочи, че придобиването на нови бронирани машини ще помогне за засилване на ролята на България в НАТО, помагайки и за сигурността на българските граници и националната територия.\r\n\t \r\n\tМодернизирането на флота пък ще помогне за охрана на бреговата линия и за по-засилено използване на добре тренираните български ВМС, както и за повече възможности за съвместни тренировки със съюзници и партньори. \r\n\t \r\n\tА нов оперативно съвместим с НАТО изтребител ще даде възможност на талантливите пилоти от ВВС да тренират с повече съюзници и партниращи нации, включително повечето съседи. \r\n\t \r\n\tРубин добави, че Гърция, Турция и Румъния използват Ф-16, но отбеляза, че България решава кой е най-добрият избор.\r\n\t \r\n\tПо думите му е ясно, че страната трябва да модернизира скоро ВВС заради сигурността на пилотите, както и за да намали зависимостта от Русия за военните си нужди.\r\n\t \r\n\tЕрик Рубин каза, че за него, като американски посланик, е естествено да спомене американско оборудване, но модернизация и оперативна съвместимост с НАТО, какъвто и да е изборът на екипировка, са крайно необходими на България за изпълнение на ангажиментите към алианса. \r\n\t \r\n\tОчаквано и американският бизнес има силен интерес към военните проекти в България. \r\n\t \r\n\tДипломатът обобщи, че преди срещата на върха на НАТО в Брюксел идния месец България е в позицията да се отличи сред съюзниците. \r\n\t \r\n\tС миналогодишното военно учение \"Сейбър гардиън 17\", успешното председателство на Съвета на ЕС и началото на подготовката за \"Сейбър гардиън 19\", България вече има едно \"уникално резюме\" сред съюзниците.\r\n\t \r\n\tПредприемането на действия сега във връзка с изпълнението на плана за разходите за отбрана и модернизационните планове тъкмо преди срещата на върха, ще открои България и ще я постави в една изключително благоприятна позиция по време на срещата в Брюксел през юли, посочи Ерик Рубин, цитиран от БТА.\r\n\t \r\n\tПо думите му САЩ застават до България в действията ѝ за изпълнение на тези мерки, но само България и самите българи могат да вземат нужните решения. \r\n\t \r\n\t\"Както се вижда в последните 25 години, България е способна на големи постижения, когато се съсредоточи върху определена цел, каквито бяха членството в Европейския съюз и в НАТО\", каза посланикът.\r\n\t \r\n\t\"България също така показва способност да мотивира и вдъхновява своите съседи, които желаят да извървят нейния път. Очаквам с нетърпение да видя какви стъпки ще предприеме България в Алианса и като регионален лидер, и съм изпълнен с оптимизъм за бъдещето на страната, за нашите двустранни взаимоотношения, за всички наши страни в НАТО и за ролята на България в Алианса\", добави посланик Ерик Рубин.", "date": "2018.06.13", "title": "Американският посланик призова България да инвестира в армията си"}
{"url": "https://www.mediapool.bg/att-pobedi-i-mozhe-da-kupi-time-warner-news280254.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмерикански съдия нанесе удар на администрацията на Тръмп, давайки зелена светлина за безусловното изкупуване на медийния гигант Time Warner от американската телекомуникационна група AT&T и така да се появи мастодонт в сектор, който преживява силни трусове, съобщи Франс прес.\r\n\tСливането на стойност 85 милиарда долара, обявено в края на 2016-а, би трябвало да стане факт най-късно на 20 юни, според AT&T. Тази група спечели ярка победа в битката с министерството на правосъдието, което се противопоставяше на този \"брак\" с мотива, че той ще задуши конкуренцията и ще доведе до повишаване на цените за потребителите.\r\n\t\r\n\tAT&T е най-големият кабелен оператор и вторият мобилен оператор в САЩ. Time Warner пък е огромна медийна група, собственичка наред с други активи на канала HBO, киностудиата Warner и на информационния телевизионен канал CNN.\r\n\t\r\n\tВ решението си от 170 страници в края на дело, което продължи близо 7 седмици, федералният съдия Ричард Леон обяви пълна победа за компаниите, подчертавайки, че правителството не е представило ни най-малко доказателство, че подобно сливане може да накърни интересите на потребителите.\r\n\t\r\n\tСъдията по принцип би могъл да даде одобрението си с условия, като продажба на активи, например, но в крайна сметка даде абсолютна безусловна зелена светлина на сливането.\r\n\tОсвен това той се постара да разубеди правителството да обжалва решението му, подчертавайки, че евентуално ново закъснение би нанесло сериозни щети и на двете компании, които искат да се обединят, за да се борят по-ефективно с технологичните гиганти от Силициевата долина.\n\n\r\n\t\r\n\t\"Правителство претърпя удар и загуби\", каза той, обявявайки решението си в заседателната зала във Вашингтон, която се пукаше по шевовете от хора.\r\n\t\r\n\tМинути по-късно адвокатът на AT&T, Даниел Петрочели, коментира, че министерството на правосъдието на САЩ не е могло да представи \"и най-малко достоверно доказателство\" за потенциална заплаха за потребителите.\r\n\t\r\n\tТой изрази съжаление, че това дело е изгубило много време. Сега обаче \"ние сме облекчени, всичко това е зад гърба ни\", заяви той пред журналисти.\r\n\t\r\n\tДейвид Макати, юридическият съветник на AT&T, посочи, че се надява сливането да бъде завършено до 20 юни, изразявайки задоволство от решението.\r\n\tDisney, Fox и Comcast\r\n\tБез изненада правосъдното министерство заяви, тъкмо обратното, че е \"разочаровано\". \"Продължаваме да отстояваме мнението, че пазарът на платената телевизия ще бъде по-слабо конкурентен и иновативен\" след това сливане, заяви Макан Делрахим, който отговаря за антитръстовите въпроси в правосъдното министерство на САЩ, допълвайки, че \"ще обмисли следващите етапи\" в този казус.\r\n\t\r\n\tВ политическия лагер сенаторът демократ Дик Дърбин, коментира пред АФП, че е \"обезпокоен\", защото \"това съсредоточаване\" (...) не е в най-добрия интерес на потребителите\" в САЩ.\r\n\t\r\n\tРешението бе следено с голям интерес, защото евентуално блокиране на сделката за сливане бе представлявало важна промяна в курса в антитръстовата политика на Вашингтон, защото в случая става дума за така нареченото вертикално сливане, когато двете компании не са преки конкуренти, а такива \"бракове\", исторически погледнато, са получавали зелена светлина от властите.\r\n\t\r\n\tAT&T и Time Warner заявиха, че техният съюз е необходим, за да се борят срещу технологичните гиганти като Netflix и Amazon, които произвеждат филми, сериали или документални филми, и още като Apple, Google и дори Facebook, които все по-активно навлизат в сферата на създаването на съдържания.\r\n\t\r\n\tТова решение бе очаквано с голям интерес и от други групи, които са поели към големи сливания като Fox и Disney, които обявиха плановете си за сближаване през декември и се готвят за продължителен анализ от властите и конкуренцията.\r\n\t\r\n\tЗелената светлина от снощи освен това би могла да накара кабелния оператор Comcast да направи контраоферта, за да изкупи активите на Fox, които вече са обещани на Disney.\r\n\t\r\n\tСдружението за защита на потребителите в сектора на цифровите технологии Public Knowledge вече изрази разочарованието си от тази \"вредна\" сделка, която би могла да повлече след себе си и друго от този род.\r\n\t\r\n\tИ най-накрая планираното сливане на AT&T и Time Warner имаше и политически оттенък, защото президентът на САЩ Доналд Тръмп открито критикува проекта още през кампанията си през 2016 година. Според мнозина той бе готов да сложи прът в колелата на Time Warner, защото компанията държи CNN, една от любимите мишени на американския президент.\r\n\t\r\n\tТова антитръстово съдебно дело бе най-голямото от рода след делото срещу Microsoft, което насмалко да доведе до раздробяването на този гигант през 90-те години.", "date": "2018.06.13", "title": "AT&T победи и може да купи Time Warner"}
{"url": "https://www.mediapool.bg/trima-bivshi-prezidenti-nastoyavat-es-da-zashtiti-pravovata-darzhava-v-polsha-news280255.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТрима бивши полски президенти, сред които Лех Валенса, както и други висши служители, приканиха европейските институции да защитят правовата държава в страната им, застрашена според тях от политиката на управляващите консерватори, предаде Франс прес.\r\n\t\r\n\t\"На 3 юли ще влезе в сила закон за Върховния съд, премахващ окончателно принципа за разделение на трите власти и самата същност на демократичната правова държава\", заявяват подписалите документа в апел, поместен от опозиционния всекидневник \"Газета виборча\".\r\n\t\r\n\t\"Управляващата партия приключва демонтирането на системата за разделение на трите власти в пряко нарушение на принципите, залегнали в полската конституция\", твърдят те. Авторите призовават \"Европейската комисия и Европейския съвет да останат верни на основополагащите ценности, посочени в член 2 от Договора за Европейския съюз\", където се споменава и правовата държава наред с човешкото достойнство, свободата, демокрацията, равенството и зачитането на човешките права.\r\n\t\r\n\tПолските консерватори, дошли на власт през 2015 г., са затънали в продължителен спор с Европейската комисия за предприетите от тях нееднозначни реформи на съдебната система. Според ЕК промените подкопават съдебната независимост и заплашват върховенството на закона. През декември тя задейства процедура, която теоретично може да доведе до наказателни мерки, и отправи препоръки към Полша да подобри ситуацията.\r\n\t\r\n\tПолското правителство изпълни някои от предложенията, но каза, че други биха отслабили реформите, които са важна част от неговата политика.\n\n\r\n\t\r\n\tИзразявайки надежда, че полското консервативно мнозинство ще започне \"честен диалог\" с евроинституциите и \"ще промени политиката си, която е в разрез с общите ни европейски ценности\", авторите на апела изтъкват, че ЕС е \"последната инстанция, която може да защити правовата държава в Полша\".\r\n\t\r\n\tПървият подпис под документа е на легендарния бивш шеф на полския синдикат \"Солидарност\" Лех Валенса, нобелов лауреат за мир. Следват подписите на бившите президенти Александър Квашневски и Бронислав Коморовски, на четирима бивши премиери, четирима бивши външни министри и трима видни дейци на антикомунистическата опозиция, някогашни политзатворници, уточнява АФП.", "date": "2018.06.13", "title": "Трима бивши президенти настояват ЕС да защити правовата държава в Полша"}
{"url": "https://www.mediapool.bg/mediyni-izdateli-ot-tsyal-svyat-se-obyaviha-sreshtu-novite-reklamni-pravila-na-feisbuk-news280216.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРешението на Фейсбук да категоризира промотирането на новинарски статии като политическо съдържание срещна мощен отпор от страна на световните медийни издатели, които настояха изпълнителният директор на компанията Марк Зукърбърг да промени рекламната ѝ политика.\r\n\tСветовната пресасоцация и Световната асоциация на вестниците и новинарските издания ( ) заедно с още шест медийни организации, представляващи над 20 000 медийни издания (печатни, електронни и дигитални) и професионалисти в над 120 държави по света (включително Съюзът на издателите в България), излязоха с обща позиция.\r\n\tВ писмо до Зукърбърг те критикуват решението на технологичния гигант да класифицира на едно място рекламните информации на политически кандидати и рекламите на новинарски политически статии, които медиите поместват във Фейсбук с цел разширяване на аудиторията си.\r\n\t\"Ние разглеждаме вашата политика като още една стъпка към продължаване на фалшивите и опасни повествования, които размиват границите между реалните съобщения на професионалните медии и пропагандата\", се казва в писмото.\r\n\t\"Маркетингът на нашите продукти или абонаментът за нашите продукти не е отделен от нашата журналистика или от свободата на медиите\", изтъкват издателите.\n\n\r\n\tСъгласно новите правила, всяка реклама, промотираща политическо съдържание – дори новинарски статии на политическа тема и избори – ще бъде поставяна в архив, включващ данни за това кой плаща рекламите и каква е демографската характеристика на хората, които са видели рекламата. Архивът ще е достъпен над 7 години.\r\n\tФейсбук започва за прилага новите правила на архивиране в САЩ, но след това и по целия свят.\r\n\tПодписалите писмото седем медийни организации представляват вестници, телевизии, списания и онлайн издания в над 120 държави. Сред тях са крупни издателски групи като New York Times, BBC.com, 21st Century Fox, Axel Springer и др.\r\n\tТе посочват, че в опит да се справи с проблемите си преди националните избори в САЩ, Фейсбук ще подкопае ролята на журналистиката като Четвърта власт и ще легитимира антижурналистически послания по целия свят.\r\n\tФейсбук е призована незабавно да изключи новинарските организации от новите си правила.\r\n\tВ писмото са отправени три общи препоръки към социалната мрежа. Медийните издатели обаче подчертават, че това по никакъв начин не освобождава Фейсбук от отговорността ѝ за проблемите, създадени от собствената ѝ платформа.\r\n\tПредставителите на медийната индустрия предлагат помощ за намирането на разумни, мащабни решения, работейки в коалиция от асоциации, които са мислили сериозно по темата.\r\n\t\"Фейсбук трябва да признае ценността на журналистиката, създавана от независими медийни компании и да уважава критично важната ролята на журналистиката в подкрепа на обществата по света\", се казва в изявление на Майкъл Голдман, президент на Световната пресасоцация и Световната асоциация на вестниците и новинарските издания (WAN-IFRA).\r\n\tКалифорнийската компания \"Menlo Park\" бе първата, която алармира издателите през май месец за новите правила, след като Фейсбук започна да търси решения в отговор на разкритията, че Русия е използвала платформата, за да влияе на президентските избори в САЩ през 2016 г.\r\n\tПритиснат от законодателите, Зукърбърг обеща миналата година да предприеме доброволни стъпки, за да не допусне чужди правителства да използват Фейсбук за манипулиране на изборите.\r\n\tВъв вторник, часове преди официалното обявяване на позицията на медийните организации, която бе дискутирана на техни форуми в последните дни, от Фейсбук заявиха готовност да работят с издателите за разработването на правила, които да разграничават журналистиката от политическата пропаганда, съобщи агенция \"Блумбърг\".", "date": "2018.06.13", "title": "Медийни издатели от цял свят се обявиха срещу новите рекламни правила на Фейсбук"}
{"url": "https://www.mediapool.bg/obshto-41-ot-balgarite-zhiveyat-v-prenaseleni-zhilishta-news280221.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧетирима на всеки десет българи живеят в пренаселени жилища, показват данните на Евростат за състоянието на жилищния фонд в ЕС през 2017 г. Средният показател за пренаселеност в ЕС е около 17 процента.\r\n\t \r\n\tБлизо 1,1 милиона българи, или около 15 процента от населението у нас, живеят в жилища, които се споделят от повече от едно семейство. Това е често срещано явление сред българите с по-ниски доходи в градска среда. Случва се често 3 поколения, или около 6-9 членове на едно домакинство, да обитават маломерно жилище от 60-70 квадратни метра.\r\n\tОколо 80 процента от децата в България под 18-годишна възраст, както и около 60 на сто от младите хора на възраст 16-29 години, да живеят с родителите си в пренаселени жилища.\r\n\t \r\n\tПроцентът на пренаселените жилища у нас в големите градове е около 48 на сто (при 18 на сто за ЕС), в малките градчета и предградията - около 40 на сто (при 15 на сто за ЕС) и в селските райони - 33 на сто (при 17 на сто за ЕС), показват данните на Евростат.\r\n\tВ същото време 31% от жилищата в страната са необитаеми.\r\n\tВ градските райони незаетите жилища са над 650 000 (25% от всички), а в селските райони незаетите жилища са над 560 000 (43% от всички). Само в София и София-област незаетите жилища са около 250 хиляди.\r\n\t \r\n\tТези диспропорции се обясняват с намаляването на населението, с емиграцията на българите извън страната или вътрешната миграция от селата към градовете.\r\n\tНай-висока пренаселеност в ЕС е регистрирана в Румъния - близо 50 на сто. Други страни, в които има значителна пренаселеност на жилищата с домакинства са: Латвия - 43 на сто, България - 41 на сто, Полша, Унгария и Гърция - по 40 на сто, Словакия - 38 на сто и др.\n\n\r\n\tВисоки нива на пренаселеност са регистрирани и в съседните на България държави - Сърбия – 64%, Македония – 68% и Турция – 73%.", "date": "2018.06.13", "title": "Общо 41% от българите живеят в пренаселени жилища"}
{"url": "https://www.mediapool.bg/nakazaniyata-za-ubiystvata-v-botevgrad-ne-zakachiha-visshiya-eshelon-v-mvr-news280219.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАнонсираните преди ден от вътрешния министър Валентин Радев оставки заради провала в издирването на бегълците от софийския затвор Владимир Пелов и Радослав Колев, довело до двойно убийство в Ботевград, станаха факт няколко часа по-късно.\r\n\tОчаквано, санкциите не закачиха никого от висшия ръководен състав на МВР, а се ограничиха само до освобождаването на шефа на Областната дирекция на полицията в София Георги Григоров и заместникът му Веселин Георгиев.\r\n\tИменно първият бе натоварен със задачата да обяснява неадекватните действия на вътрешното министерство, което въпреки множеството сигнали и оперативни данни, така и не успя да залови нито Пелов, нито Колев, оказали се в апартамент в родния град на първия десет дни след бягството им в началото на април.\r\n\tАбсурдността на ситуацията се допълни от разкритията, че станалият жертва на Пелов – Марио Панчев-Дебелия, е бил информатор на МВР, който освен всичко друго, бе предупредил полицията, че животът му е застрашен от укриващият му се съгражданин.\r\n\tВ крайна сметка Пелов издебна Панчев преди седмица в центъра на Ботевград и при последвалата престрелка беглецът бе убит. Няколко дни по-късно от раните си почина и Дебелия. От Радослав Колев пък няма следа и до днес, като разследващите все още не могат да направят дори предположение дали е жив или не.\n\n\r\n\tВсичко това се случи на фона на обяснението на освободения Георги Григоров и окръжния прокурор на София Наталия Николова, че Пелов е останал незабелязан за полицията около два месеца в Ботевград, защото се , пускайки си брада и носейки качулка, а върху нея – шапка.\r\n\t(освободените Григоров и Георгиев – бел.ред.)(пред ръководството), аргументира решението си Валентин Радев пред медиите, след като бе изслушан от парламентарната вътрешна комисия в сряда.\r\n\tКой ще наследи Григоров начело на ОДП-София е решениет, което вътрешният министър е възложил да му бъде предложено от професионалното ръководство.\r\n\t, обърна внимание и на човешката страна на въпроса МВР шефът.\r\n\tРадев все пак допусна, че можело да се търси отговорност и на други нива в министерството, но така и не разсея впечатлението, че лично той не възнамерява да поема каквито и да е негативи покрай случая \"Ботевград\".\r\n\t(работата), добави той, допускайки лаконично, че всеки министър си мислел, че върши правилни неща, но можело и да не е така.\r\n\t, заяви Радев в отговор на подигравателния коментар на Драгомир Стойнев от БСП, че никой не го взимал на сериозно като вътрешен министър.\r\n\tЗапитан за отговорността за шесторното убийство в Нови Искър, извършено от друг укриващ се от години от правосъдието рецидивист – Росен Ангелов, той увери, че ще се поинетересува какви са резултатите от вътрешната проверка по случая. Призна обаче, че . Като обяснение той предложи предположението, че старите кадри не предали опита си на новите. И добави чистосърдечно: \r\n\tПротивно на думите на Валентин Радев, критики към дейността му идват не само от опозицията, а и от коалиционни партньори на ГЕРБ. В края на миналата седмица евродепутатът от ВМРО Ангел Джамбазки заговори за разпада на системата на МВР. Без да споменава поименно Радев, той даде да се разбере, че иска неговата оставка. БСП пък настоява за същото и внесе вот на недоверие заради политиката на правителството в сектор \"Сигурност\".", "date": "2018.06.13", "title": "Наказанията за убийствата в Ботевград не закачиха висшия ешелон в МВР"}
{"url": "https://www.mediapool.bg/patsienti-i-kompanii-se-spasyavat-poedinichno-pri-lipsi-na-lekarstva-news280205.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАко напоследък често попадате на информация за сайтове и телефони, на които могат да се подават сигнали за липсващи лекарства, то има една добра и една лоша новина. Лошата е, че на пазара очевидно липсват лекарства и това се признава от все повече участници във веригата на лекарственото снабдяване. А добрата е, че някой е започнал да прави нещо по проблема, но това не е държавата.\r\n\tДокато мерките на властите за ограничаване на износа на медикаменти при недостиг у нас се бавят вече близо година и няма изгледи да започнат да се прилагат реално преди 2019 година пациентски организации и представители на бранша търсят самостоятелно решения на проблема.\r\n\tКакто Mediapool писа в  само малка част от оплакванията за липсващи медикаменти постъпват в Изпълнителната агенция по лекарствата (ИАЛ). От началото на годината досега в ИАЛ са постъпили 7 сигнала за липса или недостиг на лекарства – всички от пациентски организации и Министерството на здравеопазването и нито един от аптека, въпреки че фармацевти постоянно се оплакват от отказани им от дистрибутори доставки.\r\n\tЗа дефицитни се смятат около 60-70 продукта, главно инсулини, медикаменти за лечение на ревматологични заболявания, редки болести, противосъсирващи средства, кортикостероиди, продукти в офталмологията.\r\n\t\n\n\r\n\tСъщевременно обаче стотици сигнали за липсващи лекарства в аптеките постъпват през други съществуващи канали.\r\n\tФармацевтичната компания “Новартис“ разкри през февруари тази година информационна телефонна линия  за пациенти, които не могат да открият в аптечната мрежа предписания им лекарствен продукт. Тя дава информация само за медикаменти на компанията и информира пациентите за най-близката аптека, в която могат да открият предписания им продукт.\r\n\tЦелта е да бъдат улеснени пациентите, защото лутането между аптеките отказва някои от тях изобщо да приемат лекарства или пък се налага промяна в предписаното им лечение по немедицински причини, което не е добре за тях.\r\n\tОт разкриването ѝ досега на телефонната линия са получени над 260 обаждания, което прави по 3-4 сигнала средно на ден.\r\n\tОт компанията отчитат, че с течение на времето сигналите се увеличават, въпреки че тя осигурява лекарствени продукти за българския пазар в достатъчни количества и дори над потребностите.\r\n\tПациентите съобщават за липса в аптечната мрежа основно на продукти в областта на офталмологията - различни , ,  и някои .\r\n\tСигнали за липсващи в аптеките лекарства постъпват от цялата страна, но най-сериозен е проблемът в малките населени места, където има малко на брой, а понякога и само една аптека.\r\n\tКогато на телефонната линия постъпи сигнал за липсващ в дадена аптека продукт, от кол центъра първо проверяват за наличности в най-близките околни аптеки, а когато проблемът се окаже по-сериозен, търсят контакт и съдействие от самата компания.\r\n\tПодобна телефонна линия, разкрита съвместно от Българския фармацевтичен съюз и компанията “Ново Нордиск“, съществува от три години и за липсващите в аптеките .\r\n\tНа телефон  пациентите могат да получат информация в коя аптека да намерят инсулините на компанията.\r\n\tОт Фармацевтичния съюз съобщиха, че от началото на годината са помогнали на 167 пациенти да се снабдят с инсулини и са получили обаждания от пациенти от 35 населени места. През миналата година е имало обаждания от 58 населени места и са помогнали на 245 души да получат необходимите им продукти.\r\n\t\r\n\tВидно от опита на двете телефонни линии пациентите са много по-активни в подаването на сигнали, когато изрично им се предостави такава възможност и те биват насърчавани да го правят.\r\n\tЗатова от пациентската организация Асоциация “Хипофиза“ и Сдружение за развитие на българското здравеопазване  съвместно с ИАЛ разработват специален сайт, през който пациенти ще могат да докладват липси на лекарствени продукти в аптечната мрежа, които ще постъпват в агенцията.\r\n\t, обясни пред Меdiapool Ваня Добрева от Асоциация “Хипофиза“.\r\n\tСайтът трябва да заработи до 2 месеца, като идеята е да се улесни достъпът на пациентите до институцията и им се даде възможност да проследяват движението на техните сигнали чрез входящ номер. , обясни Добрева.\r\n\tИдеята за специален сайт е възникнала, тъй като през сега съществуващата форма за подаване на сигнали на ИАЛ понякога те се губят и не следва адекватна реакция по тях.\r\n\t, посочи тя.\r\n\tПри подаването на сигналите личните данни на пациентите ще бъдат защитени, но от асоциацията се ангажират редовно да изнасят статистика какви лекарства и къде липсват.\r\n\t\r\n\t пусна преди дни и Българската асоциация за развитие на паралелната търговия с лекарства (БАРПТЛ), която обединява износители на медикаменти.\r\n\tПо принцип паралелният износ на лекарства към страни от Западна Европа се смята за една от причините за липса и недостиг на медикаменти на българския пазар, но от организацията искат да покажат ангажираност с проблема на пациентите.\r\n\tЗа улеснение на пациентите  изисква само попълване на населено място,телефон за обратна връзка и търсеното лекарство. Данните на хората са защитени и не се записват на уебсайта.\r\n\t, заяви пред Меdiapool изпълнителният директор на организацията Боряна Маринкова. , коментира тя.\r\n\tОт организацията отдавна настояват и ще предложат законови промени, които да позволят паралелен внос точно на лекарства, които са дерегистрирани поради причини, несвързани с лекарствената безопасност.\r\n\tНиските цени на медикаментите у нас сега са причина както за изтеглянето на някои продукти от пазара, тъй като компаниите нямат търговски интерес да ги продават у нас, така и за износ на други лекарства в страни от Западна Европа, където се препродават по-скъпо.", "date": "2018.06.13", "title": "Пациенти и компании се спасяват поединично при липси на лекарства"}
{"url": "https://www.mediapool.bg/osem-darzhavi-shte-uchastvat-v-nai-golyamoto-voenno-uchenie-na-nato-v-bulgaria-news280218.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-голямото за тази година военно учение на българска територия SABER JUNCTION 18 ще се проведе през септември, а в него ще участват осем държави от НАТО. Учението ще продължи три седмици, а по сценарий ще се разиграват реални бойни действия за отблъскване на неназована държава агресор. Това е кулминацията на поредица маневри на алианса в България, които започват след по-малко от месец - на 5 юли, пише “Дневник“.\r\n\tПрез годината в България ще се проведат общо три учение с участие на съюзници от НАТО.\r\n\tНай-голямото от тях - SABER JUNCTION ще се проведе на полигона \"Ново село\" между 4 и 30 септември. Водеща страна по него е САЩ, а ще участват военни подразделения и от България, Германия, Полша, Румъния и трите балтийски републики Естония, Литва и Латвия.В него би трябвало да вземат участие между 3 хиляди и 5 хиляди души.\r\n\tПрез тази седмица в Полша и балтийските републики приключва Saber Strike 18 с участието на хиляди военнослужещи. Това е демонстрация, че военният алианс е особено загрижен за защитата на тази група съюзници и възможността свободно да придвижва войските си през съюзната територия, включително теснината между Калининград и Беларус, пише “Дневник“.", "date": "2018.06.13", "title": "Осем държави ще участват в най-голямото военно учение на НАТО в България"}
{"url": "https://www.mediapool.bg/tramp-obyavi-che-severna-koreya-veche-ne-e-yadrena-zaplaha-news280217.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБезпрецедентната среща на върха със севернокорейския лидер Ким Чен-ун в Сингапур допринесе за избягването на ядрена катастрофа, заяви президентът на САЩ Доналд Тръмп, цитиран от Франс прес.\r\n\t\"Искам да благодаря на Председателя (на Държавния съвет на КНДР) Ким, че направи първата решителна крачка по пътя към светло ново бъдеще за своя народ. Нашата безпрецедентна среща - първата между американски президент и лидер на Северна Корея - доказва, че реалните промени са възможни!, написа Тръмп в Туитър.\r\n\t\"Светът значително се отдалечи от потенциална ядрена катастрофа! Повече никакви изстрелвания на ракети, ядрени изследвания или тестове! Заложниците се завърнаха у дома при семействата си. Благодаря на Председателя Ким, нашият ден заедно бе исторически!\", написа Тръмп в друг туит.\r\n\t\"Няма граница за това, че което Северна Корея може да постигне, когато се откаже от ядреното си оръжие и се включи в търговията и взаимодействието със света. Председателят Ким има възможността да влезе в историята като лидер, който положи началото на прекрасна нова ера на сигурност и благоденствие за своите граждани\", добави Тръмп.\r\n\tВ интервю пред Фокс нюз той съобщи, че САЩ няма да водят съвместни военни учения със съюзника си Южна Корея, докато Северна Корея добросъвестно преговаря по денуклеаризацията си, предаде Ройтерс.\n\n\r\n\tНа въпрос за евентуалната визита на Ким Чен-ун в САЩ Тръмп каза, че в подходящото време севернокорейският лидер \"абсолютно ще дойде в Белия дом\".\r\n\tВ друга част от интервюто Тръмп заяви, че Ким \"притежава много добри лични качества\".\r\n\t\"Той е забавен и много, много умен. Той е отличен преговарящ. Чудесно се спогодихме\" от самото начало на срещата на върха в Сингапур, заяви Тръмп.\r\n\tПри пристигането си у дома в сряда президентът заяви, че Пхенян вече не е ядрена заплаха. \"Всеки вече може да се чувства много по-сигурен в сравнение с деня, когато поех поста. Вече няма ядрена заплаха от Северна Корея. Срещата с Ким Чен-ун беше интересно и много положително преживяване. Северна Корея има огромен потенциал за бъдещето\", написа в пореден тиут.\r\n\tПрезидентският самолет \"Еър форс 1\" кацна на разсъмване във военновъздушната база \"Андрюс\" край Вашингтон след маратонското пътуване на президента за преговори с лидера на КНДР.\r\n\tВ друг туит Тръмп обяви, че \"Северна Кореа вече не е най-големият и най-опасен проблем за САЩ\". Той каза на американците и на целия свят, че могат \"да спят добре тази нощ\".\r\n\tПо-рано в сряда Пхенян съобщи, че Тръмп ще облекчи санкциите срещу Северна Корея. Текстът на съобщението предполага различна интерпретация от тази, която даде Тръмп за историческата си среща с Ким.\r\n\tСевернокроейската държавна агенция заяви, че Тръмп се е е съгласил \"да вдигне санкциите...заедно с напредъка на съвместните отношения чрез диалог и преговори\". По време на пресконференцията си във вторник обаче Тръмп заяви, че санкциите ще останат дотогава, докато \"ние се уверим, че ядреното оръжие повече не е фактор\".\r\n\tСАЩ акцентираха на това, че санкциите ще останат, докато Северна Корея не предприеме \"цялостна, проверима и необратима денуклеаризация\".\r\n\tДруг знак за това, че разминаването е по-голямо, отколкото Тръмп си представя, са съобщенията в Северна Корея, че двамата лидери са се разбрали за \"поетапен процес и едновременни действия за постигане на мир, стабилност и денуклеаризация на Корейския полуостров\".\r\n\tТози подход се подкрепя от Китай, но САЩ по-рано заявиха, че за тях е неприемлив, тъй като ще позволи на Северна Корея да влачи преговорите и накрая да отхвърли каквато и да е сделка, както е ставало преди.\r\n\tОфициалната агенция в Пхенян освен това информира, че Тръмп е обявил прекратяване на съвместните военни учения с Южна Корея, които американският президент нарекъл \"провокация\".\r\n\tТази перспектива разтревожи Япония, чийто премиер Шнидзо Абе се опасяваше, че Тръмп ще бъде изигран от Ким Чен-ун поради стремежа му да осигури споразумение САЩ- Северна Корея преди междинните избори в Америка през ноември.\r\n\tЯпонският министър на отбраната Ицунори  заяви в сряда, че военните учения между САЩ и Южна Корея имат \"важна роля\" за гарантирането на сигурността.\r\n\tТой допълни, че Япония няма да разхлаби натиска върху Пхенян, докато комунистическата държава не направи конкретни крачки към ядрено разоръжаване. \"Искаме да видим видими промени\", каза Онодера.\r\n\tМеждувременно Тръмп заяви в Туитър, че \"светът е направил голяма крачка назад от ядрена катастрофа\" и обвини критиците си в двуличие, когато са го атакували заради твърдия му тон срещу Ким миналата година. \"Преди година умници и говорещи глави\"...съветваха за помирение и мир – \"срещнете се, моля, не отивайте на война. Сега...същата тази ненавист крещи: \"Не трябваше да се срещате, не се срещайте\", написа Тръмп.", "date": "2018.06.13", "title": "Тръмп обяви, че Северна Корея вече не е ядрена заплаха"}
{"url": "https://www.mediapool.bg/zaharieva-koalitsiyata-e-stabilna-bsp-otklonyava-vnimanieto-ot-uspehite-ni-news280223.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t“Вотът на недоверие на БСП няма да бъде успешен, защото управляващата коалиция е стабилна“, каза вицепремиерът и външен министър Екатерина Захариева в сряда пред бТВ.\r\n\tПреди ден БСП обяви, че ще внесат вот на недоверие, мотивиран с провала на правителството в сектора за сигурност. Партията обясни, че след убийството на беглеца Владимир Пелов вътрешният министър Валентин Радев трябва да подаде оставка. Радев обаче не смята да изпълни това желание на опозицията.\r\n\tСпоред Екатерина Захариева БП искат вот на недоверие във всеки един момент с цел да се отклони вниманието от успехите на България по време на европредседателството.\r\n\t“Всеки един от министрите би трябвало да е готов да си тръгне ако се счита изчерпан или премиерът реши, че не се е справил. За съжаление всеки един случай се използва за политически атаки – не беше приятно нито бягството, нито последвалото убийство на Владимир Пелов, но реформи в системата на МВР се правят”, коментира Захариева.\r\n\tЗа неприетата оставка на социалния министър Бисер Петков, Захариева каза, че промените в закона за хората с увреждания са внесени, като до петък ще се правят анализи дали промените ще са от полза.\n\n\r\n\tНа въпрос дали след края на европейското председателство се готвят рокади във властта, Захариева коментира, че само премиерът Бойко Борисов може да отговори на този въпрос.\r\n\tПред БНТ заместник-председателят на парламентарната група на БСП Весела Лечева каза, че вотът за недоверие ще бъде внесен до една седмица. Тя подчерта, че партия има много мотиви да иска оставката на правителството, но в момента се пишели аргументите за вота.\r\n\t\"Аргументите ние ги виждаме всеки ден. Какво още трябва да се случи? Вие виждате смешните действия от страна на МВР. Щом като затворници могат спокойно да си внасят оръжия вътре в затвора... Те се оправдават с това, че са носели шапки.... нали виждате за каква пародия става дума\", каза Лечева.", "date": "2018.06.13", "title": "Захариева: Коалицията е стабилна, БСП отклонява вниманието от успехите ни"}
{"url": "https://www.mediapool.bg/shefat-na-babh-nameril-vratichka-v-zakona-za-da-zhivee-penka-news280220.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t“Намерих вратичка в закона, за да оставим жива кравата Пенка, обясни шефът на Българската агенция по безопасност на храните (БАБХ) Дамян Илиев пред бТВ.\r\n\tВ края на миналата седмица агенцията обяви, че животното ще бъде убито, защото е отишло за две седмици в Сърбия и после се е върнало в България. Няколко дни след това БАБХ обяви, че Пенка ще бъде оставена да живее, защото е здрава.\r\n\tДамян Илиев каза, че лично е подписал решението, с което кравата бе оставена жива. Той не се поддал на емоции, а взел мотивирано решение.\r\n\t„Имахме достатъчно добри контакти със сръбската страна, вчера бях в Сърбия във връзка със същия казус и няма за мен риск в момента от заболяване, което да бъде внесено по този начин (чрез Пенка)”, каза Илиев.\r\n\tТой подчерта, че вирусните заболявания по животните са нещо сериозно, което не бива да бъде третирано по лековат начин.", "date": "2018.06.13", "title": "Шефът на БАБХ намерил вратичка в закона, за да живее Пенка"}
{"url": "https://www.mediapool.bg/solomon-pasi-pozhela-sledvashtata-sreshta-tramp---kim-chen-un-da-e-v-sofiya-news280230.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият външен министър Соломон Паси съжали, че София е изпуснала домакинството на , но изрази надежда това да се случи с втората им среща. По думите му България е единствената европейска страна, която има реален принос за отношенията на Северна Корея с останалия свят. Той разясни, че става дума за събитие през 2007 г., по време на неговия мандат начело на МВнР. Тогава \"успешната българска мисия доведе до доброволното срутване на кулата за охладителна вода на ядрената установка в Йонбьон и това беше наш успех, който за съжаление ЕС не припозна\", коментира Паси в сряда пред бТВ.\r\n\t\"Ако преди 11 години ЕС беше приел идеята на България да бъде по-активен в преговорите със Северна Корея, имаше голяма вероятност срещата между Доналд Тръмп и Ким Чен-ун да е в София, а не в Сингапур\", отбеляза той.\r\n\t\"Смятам, че ще бъде много положително за страната ни следващата среща между двамата лидери да е в София \", продължи оптимистично бившият външен министър.\r\n\tТой разясни и какви сметки са си правили лидерите на САЩ и Северна Корея преди срещата и как и на двамата им се е получило: \"Целите на президента на САЩ Доналд Тръмп са да бъде преизбран през 2020 г. и да получи Нобелова награда за мир, която най-вероятно ще сподели с Ким Чен Ун. Общата цел на двамата е \"аз ти давам всичко, ако ти ми дадеш всичко\", което в крайна сметка ще се случи\".\r\n\t\"Ким Чен-ун иска да се среща с Тръмп колкото се може по-често, по-възможност всеки месец. Дори изтече информация, че следващия месец планират среща в Пхенян. Втората цел на Ким е Северна Корея да подпише мирен договор със САЩ, а третата е Ким да остане пожизнен лидер на Северна Корея, което изглежда доста възможно\", обясни Паси.\n\n\r\n\t\"Този септември Ким Чен-ун ще посети САЩ за участие на Общото събрание на ООН и това ще се случи за първи път с лидер на Северна Корея\", продължи той.\r\n\tПаси коментира и скандалното решение на американския президент да не подпише общата декларация, приета от лидерите на Г-7 на последната им среща: \"Тръмп им каза, че има собствен дневен ред, но те му отговориха, че ще наложат тарифи за производства, които се правят в щати, които са подкрепили Тръмп на изборите, така че ще бъдат селекционирани\".", "date": "2018.06.13", "title": "Соломон Паси пожела следващата среща Тръмп - Ким Чен-ун да е в София"}
{"url": "https://www.mediapool.bg/hasan-ademov-iskaniyata-na-horata-s-uvrezhdaniya-ne-mogat-da-se-izpalnyat-bez-dopalnitelni-pari-news280222.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНе е възможно да има решение на проблемите на хората с увреждания без някакъв допълнителен финансов ресурс. Необходим е екипен принцип за решаването на тези проблеми, коментира в сряда председателят на парламентарната социална комисия Хасан Адемов (ДПС).\r\n\t, каза Адемов пред бТВ.\r\n\tСлед като в понеделник социалният министър Бисер Петков изненадващо подаде оставка уж заради невъзможност да се справи с напрежението около протестите на майките на деца с увреждания, той получи мощна подкрепа в негова защита от страна на протестиращи майки и синдикати, което накара премиерът Бойко Борисов да преразгледа решението си и да го остави на поста. От изказване на Борисов стана ясно, че разривът в отношенията им е настъпил след като Петков е обявил, че изпълнението на исканията на хората с увреждания изисква 300 млн. лева годишно допълнително, а премиерът не е съгласен да се отпускат повече пари.\r\n\tАдемов коментира, че е очаквал социалния министър Бисер Петков да получи подкрепа преди оставката му, а не след това. , заяви Адемов и допълни, че политиката за хора с увреждания е хоризонтална и не може да бъде прокарана само от едно ведомство.\r\n\t, каза той.\n\n\r\n\t, заяви Адемов.\r\n\t, каза още той. \r\n\tМеждувременно синдикати и работодатели поискаха спешно свикване на Националния съвет за интеграция на хората с увреждания. На заседанието трябва да се разгледат проблемите, исканията и предложенията на хората с увреждания и преди всичко тези, поставени от майките, които протестират под надслов “Системата ни убива“.\r\n\tИскането за свикването на съвета е изпратено до министъра на труда и социалната политика Бисер Петков от президента на КНСБ Пламен Димитров и е от името на всички организации на работодателите и синдикатите.\r\n\tНа заседанието ще бъдат поканени както протестиращите, така и омбудсмана Мая Манолова, която се е ангажирала с конкретни нормативни предложения.\r\n\tВ писмото Пламен Димитров посочва, че социалните партньори се надяват с тяхното отговорно участие и със съвместните усилия на институциите,  на организациите на и за хора с увреждания, както и на представителите на протестиращите да се намерят работещи и перспективни решения,  които  да  гарантират правата на хората с увреждания и особено  на децата.", "date": "2018.06.13", "title": "Хасан Адемов: Исканията на хората с увреждания не могат да се изпълнят без допълнителни пари"}
{"url": "https://www.mediapool.bg/tramp-nareche-robart-de-niro-individ-s-nisak-iq-news280225.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tАмериканският президент Тръмп не остана длъжен на обидите на актьора Робърт де Ниро, който го напсува по време на наградите “Тони“ и побърза да му отговори в “Туитър“.\r\n\t“Робърт де Ниро е индивид с много нисък коефициент на интелигентност, който е получил твърде много удари в главата от истински боксьори във филмите”, заяви Тръмп.\r\n\t\r\n\r\n\r\n\t \r\n\tАмериканската холивудска звезда Робърт де Ниро напсува президента на страната Доналд Тръмп в ефир по време на наградите “Тони”.\r\n\tПо време на връчването на наградите Де Ниро заяви от сцената “Fuck Trump”, което беше последвано от бурни овации, като цялата зала стана на крака. Актьорът многократно е критикувал американския президент, като често не мери думите, които използва.\r\n\tДе Ниро също се извини на канадския премиер Джъстин Трюдо за “идиотското поведение” на американския президент.", "date": "2018.06.13", "title": "Тръмп нарече Робърт де Ниро “индивид с нисък IQ“"}
{"url": "https://www.mediapool.bg/novoto-rakovodstvo-na-lekarskiya-sayuz-nyama-da-atakuva-zdravnata-karta-v-sada-news280224.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовоизбраното ръководство на Българския лекарски съюз (БЛС) няма да атакува Националната здравна карта в съда, каквато заявка даде предишният председател на съсловната организация Венцислав Грозев.\r\n\t, заяви новият председател на БЛС д-р Иван Маджаров пред БНР.\r\n\t, заяви Маджаров.\r\n\t, която кабинетът одобри в края на май, идентифицира потребностите от болници, медицински специалисти и апаратура в отделните области на страната и целта ѝ е да се използва като инструмент за провеждане на държавна политика. Т.е. да се използва за внасянето на баланс в системата от над 340 лечебни заведения, които са неравномерно разпределени, и докато в области като София, Пловдив и Пазарджик има излишък от болници, то в други области липсват цели медицински специалности.\r\n\tКакто стана ясно обаче тази година потребностите, разписани в картата, няма да бъдат използвани за прекратяване на договори с излишни болници и отделения, а за следващата година ще бъде изготвена нова здравна карта в съответствие с подготвяния от здравния министър Кирил Ананиев нов здравен модел.\n\n\r\n\tБЛС трябва да взема отношение по всички проблемни въпроси на здравеопазването в България и да защитава интересите на своите членове като ежедневно следи техните проблеми, коментира още новият председател на БЛС.\r\n\t, коментира той.\r\n\t“Разбира се, ще настояваме за повече средства. Четири милиарда годишно разпределя НЗОК. От тях само половината отива за медицинска дейност. Трябва да знаем, че богатството на държавата откъм медицински кадри се финансира с медицинска дейност. Останалите отиват за лекарствени средства, в което няма лошо, но в последните години сме свидетели на завишаване на средствата за медикаменти, а в същото време има драстични ограничения във финансирането на дейността“, посочи Маджаров.\r\n\tВ останалите страни от ЕС за здравеопазване се отделят повече средства като процент от БВП отколкото у нас, заяви той.\r\n\tПредседателят на БЛС коментира още, че спешните случаи се различават от неотложните и обществото трябва да прави разлика.\r\n\t, каза Маджаров.", "date": "2018.06.13", "title": "Новото ръководство на Лекарския съюз няма да атакува здравната карта в съда"}
{"url": "https://www.mediapool.bg/razbita-e-grupa-za-narkorazprostranenie-v-pleven-i-lovech-news280228.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tГрупа за наркоразпространение на територията на Плевен е Ловеч е била разбита и шестима души са арестувани при спецакция на МВР и ГДБОП, проведена под ръководството на Специализираната прокуратура, съобщиха от МВР в сряда.\r\n\tВ операцията, проведена в село Изворче, са участвали полицаи и служители на ГДБОП и техни колеги от Плевен, Ловеч, Враца и Монтана. Задържани са били трима мъже на възраст 23, 39 и 46 години и 30-годишна жена.\r\n\tВ рамките на операцията, в Плевен били засечени два автомобила -  \"Ситроен Берлинго“ и \"Мицубиши“, и задържани двамата водачи – на 40 и 50 години.\r\n\tИзвършени са процесуално-следствени действия на пет адреса и пет автомобила, в които са открити и иззети: марихуана, екстази, метамфетамин и амфетамин, както и електронни везни, 2800 лева, множество документи, мобилни телефони, преносим компютър и СИМ-карти.\r\n\tНа шестимата задържани са повдигнати обвинения за престъпления и с прокурорско постановление мярката им за задържане е удължена до 72 часа.\n\n\r\n\tПо случая е образувано досъдебно производство. Работата по документирането му продължава под наблюдението на Специализираната прокуратура, посочват от МВР.", "date": "2018.06.13", "title": "Разбита е група за наркоразпространение в Плевен и Ловеч"}
{"url": "https://www.mediapool.bg/tereza-mei-specheli-glasuvane-za-brekzit-no-zagubi-ministar-news280226.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДепутатите в долната камара на британския парламент отхвърлиха във вторник вечер поправка в законопроект за Брекзит, предвиждаща право на вето на парламента за бъдещото окончателно споразумение с Брюксел за излизане на Великобритания от ЕС, предаде Ройтерс.\r\n\t\r\n\t324 депутати гласуваха против поправката, внесена от Камарата на лордовете в законопроекта за излизане от ЕС. Отхвърленият от Камарата на общините текст предвиждаше парламентът да върне правителството на масата за преговори, ако не му допадне споразумението с Брюксел. Поправката бе подкрепена от 298 депутати.\r\n\t\r\n\tДепутатите приеха компромисен текст, предвиждащ, че ако парламентът отхвърли окончателното споразумение за Брекзит, в срок от 28 дни ще бъде представен план как възнамерява да действа правителството.\r\n\t\r\n\tТака Тереза Мей избягна поражение в парламента и успя да потуши надигащия се бунт на проевропейски депутати от нейната партия. Според ДПА преди гласуването тя се е срещнала с 20 проевропейски депутати консерватори, за да ги убеди да подкрепят правителството.\r\n\t \n\n\r\n\tПреди гасуването обаче парламентарният заместник-министър на правосъдието на Филип Лий подаде оставка в израз на несъгласието си с курса на правителството на премиера Тереза Мей за реализирането на Брекзит, предаде Ройтерс.\r\n\t\r\n\t\"Щом като в бъдеще трябва да гледам в очите своите деца и честно да им кажа, че съм направил най-доброто за тях, аз не мога, с пълното си съзнание, да подкрепя начина, по който се осъществява излизането на нашата страна от ЕС\", са казва в изявлението на Филип Лий, поместено на неговия сайт.", "date": "2018.06.13", "title": "Тереза Мей спечели гласуване за Брекзит, но загуби министър"}
{"url": "https://www.mediapool.bg/roditelite-na-zaginali-vav-voenni-misii-v-chuzhbina-shte-poluchavat-pensii-news280231.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРодителите на загинали в мисии военнослужещи ще получават наследствена пенсия, реши окончателно парламентът, одобрявайки в сряда промените в Кодекса за социално осигуряване, внесени от депутати от ГЕРБ и БСП.\r\n\tВ досега действащото законодателство такава пенсия получаваха родителите на лицата, починали по време на наборна военна служба. Вече такива ще се дават и на родителите на загинали в мисия извън страната.\r\n\tДепутатите решиха още родителите на курсантите и школниците, които не са отслужили военната си служба, но са загинали по време на обучението, също да получат право на наследствена пенсия за военна инвалидност.\r\n\tПромяната засяга родителите на 23-ма военни. 13 от тях не се завърнаха от Ирак, а 10 – от Камбоджа.\r\n\tС окончателните промени, приети единодушно, е предвидено още е по време на операция или мисия на военнослужещите да се изплаща допълнително възнаграждение за служба в зона на непосредствен риск.\n\n\r\n\tПарламентът започна работата си с едноминутно мълчание в знак на почит към паметта на загиналите двама офицери при катастрофата с военния хеликоптер край Пловдив.", "date": "2018.06.13", "title": "Родителите на загинали във военни мисии в чужбина ще получават пенсии"}
{"url": "https://www.mediapool.bg/bulgaria-postavi-usloviya-za-novoto-ime-na-makedoniya-news280227.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария приветства постигнатото на многогодишния спор между Атина и Скопие за новото име на Македония, но постави условие – то да не се използва като основание за промяна на границите или претенции към историята.\r\n\t \r\n\tОт седмици беше ясно, че съседните ни страни са се разбрали за името Република Северна Македония, но досега София не беше реагирала официално и не беше поставила никакви изисквания. \r\n\t \r\n\tСега обаче от МВнР настояват Скопие и Атина да дадат гаранции, че в договора между тях принципите за липса на претенции към съседните страни (да се разбира България – бел.ред.)  ще бъдат \"недвусмислено заявени и потвърдени\".\n\n\r\n\t \r\n\tБСП също обяви, че настоява за подобни гаранции, а \"Обединените патриоти\" настояха София да следи много внимателно поведението на Скопие.\r\n\t \r\n\tКъсно вечерта във вторник Македония и Гърция официално обявиха, че са стигнали до решение за името, което се очаква то да отвори вратите за присъединяването на югозападната ни съседка към ЕС и НАТО. Все още обаче изходът на спора е под въпрос, защото опозицията и в двете страни се противопостави на подписването на споразумение.\r\n\t \r\n\t\r\n\t \r\n\tВ сряда външният министър Екатерина Захариева коментира, че Северна Македония е много по-добро име отколкото Илинденска Македония, което също бе извадено на масата на преговорите между Скопие и Атина. \r\n\t \r\n\tТя отбеляза обаче, че все още не е запозната с договора между тях.\r\n\t \r\n\tЗахариева коментира, че името Северна Македония подчертава, че това е географското значение на Македония като област и отново подчерта, че то не трябва да води до някакви   териториални или културни претенции към България.\r\n\t \r\n\tМиналата година Македония и България след дълги преговори подписаха договор за добросъседство, който трябва да реши спорните исторически въпроси между двете страни. Вече е формирана и , която да разгледа общата ни история. \r\n\t \r\n\tЗахариева коментира, че има много работа и историците трябва да бъдат оставени да работят  спокойно.\r\n\t \r\n\t, даде пример Екатерина Захариева пред бТВ. \r\n\t \r\n\tДоговорът за добросъседство стана възможен след като македонското правителство на Зоран Заев показа, че е готово на отстъпки пред съседите си, за да се предвижи към ЕС и НАТО. \r\n\t \r\n\tБившият външен министър Соломон Паси отбеляза от своя страна успешната роля на българското европредседателство за намирането на консенсус между Гърция и Македония.\r\n\t \r\n\t, заяви Паси пред бТВ.\r\n\t \r\n\t\r\n\t \r\n\tС известно закъснение БСП също предложи България да изиска гаранции, че името Република Северна Македония няма да представлява предпоставка за териториални претенции към страната ни. \r\n\t \r\n\tДепутатът Кристиан Вигенин посочи, че правителството трябва да запознае опозицията с плановете си. \r\n\t \r\n\t, каза Вигенин. \r\n\t \r\n\t, добави той. \r\n\t \r\n\tПо-рано обаче БСП изрази  към договора с Македония, като определени среди в партията го видяха като пробив на македонизма.  \r\n\t \r\n\t\r\n\t \r\n\tЮлиан Ангелов от ВМРО от своя страна обвини БСП за създаването на Македония и поиска поведението на Скопие да се следи внимателно. \r\n\t \r\n\t\r\n\t \r\n\t добави депутатът. \r\n\t \r\n\tПо-късно в своя позиция ВМРО посочи, че \r\n\t \r\n\t смятат от ВМРО.", "date": "2018.06.13", "title": "България постави условия за новото име на Македония"}
{"url": "https://www.mediapool.bg/ruskite-limonki-ne-haresvat-sporazumenieto-mezhdu-atina-i-skopie-news280233.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпоразумението Ципрас-Заев за името “Северна Македония” неизбежно ще предизвика напрежение у нас (а и в Скопие). \r\n\t \r\n\tОчаквам бърза негативна реакция на руските лимонки от двете страни на Осоговската планина. И това е логично - Русия и Сърбия имат стратегически интерес Македония да не влиза в НАТО и да не е кандидат за ЕС. Нашият обаче е тъкмо обратният.\r\n\t \r\n\tДа, “Северна Македония” има проблематично звучене за нас. Но е важно бързо и безболезнено да го признаем, по няколко причини:\n\n\r\n\t \r\n\t1. Влизането на Македония в НАТО е може би най-важният ни обозрим стратегически национален интерес;\r\n\t \r\n\t2. Влизането на Македония в НАТО и преговорите на Скопие с ЕС са ключови предпоставки за вътрешно оцеляване на “Републиката” и съответно - съхраняване на мира на Балканите;\r\n\t \r\n\t3. Днешните добри отношения между България и Македония са шанс рисковете да бъдат бързо и успешно пресрещнати (например по време на Илинденските чествания);\r\n\t \r\n\t4. В Пиринска Македония, “македонистките” настроения са на исторически минимум, т.е реален риск от такова движение няма, поне докато България е член на ЕС;\r\n\t \r\n\t5. Вече над четвърт век, ние сме признали името Република Македония, което е по-рисково от Северна. А претенциите на Гърция за конституционни промени са в полза и на България, т.е представляват допълнителни гаранции.\r\n\t \r\n\tРискът за България не е името на съседите (половината от които имат роднини в София), а вековната деятелност на сръбските и руски служби там, довела до системни антибългарски изстъпления.\r\n\t \r\n\tВажно е правителството на България спешно да подкрепи споразумението между Гърция и Македония. И по възможност да изрази ясно неодобрение на подкрепата, която Виктор Орбан даде на позицията на ВМРО-ДПМНЕ.\r\n\t \r\n\t \r\n\t\r\n\t \r\n\t \r\n\t*Радан Кънев публикува позицията си във Фейсбук.", "date": "2018.06.13", "title": "Руските лимонки не харесват споразумението между Атина и Скопие"}
{"url": "https://www.mediapool.bg/otgovornostta-za-nezakonnite-obekti-na-plazha-stava-darzhavna-news280234.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВече няма общините да са длъжни да премахват незаконните преместваеми обекти върху държавни имоти, включително и върху морските плажове, а това става отговорност на Дирекцията за национален строителен контрол, решиха депутатите в сряда, приемайки на първо четене поправки в Закона за устройството на територията (ЗУТ), внесени от Обединените патриоти по инициатива на вицепремиера Валери Симеонов. Одобрени бяха още четири отделни предложения за корекции на този закон, дело на ГЕРБ и на Обединените патриоти,\r\n\tГлавният архитект на съответната община ще издава разрешителните за поставяне на временни обекти като павилиони и сергии, или заведения и дискотеки на плажа от леки конструкции. Ако обаче се установи, че има такива незаконно поставени постройки, те ще бъдат премахвани от ДНСК.\r\n\tСрещу промените се обявиха БСП и ДПС. Представителят на Движението Танер Али коментира, че така се изземали правомощия на малките общини.\r\n\tЗаконодателната инициатива на вицепремиера Валери Симеонов е заради разногласия с Министерството на туризма за законността на заведения и хотели в морския курорт Слънчев бряг. Миналата седмица се между вицепремиера и министъра на туризма Николина Ангелкова. Според него 11 обекта в Слънчев бряг, сред които пет от най-оборотните плажни дискотеки, нямат книжа за поставянето им и трябва да бъдат премахнати. Тя обаче твърди, че са напълно законни, което накара Симеонов да внесе сигнал в Прокуратурата срещу Ангелкова и служители на ведомството ѝ по казуса със строежите по морето.\r\n\tСред приетите поправки в ЗУТ е и облекчаването на режима относно сградните отклонения, съставляващи последната част от мрежата на мрежовите оператори - от регулирационната линия на имота до сградата на потребителя, чрез която се реализира свързаност при заявка от абонат. Те се явяват строеж от шеста категория, което изисква издаване на строително разрешение и съответно се забавя цялостният процес по предоставяне на услугата, посочват в мотивите за измененията вносителите.\n\n\r\n\tПредвижда се още ВиК дружествата, електроснабдителните и газови компании, както и топлофикациите да предоставят служебно пред административните органи в 14-дневен срок от поискването изходни данни и информация, необходими при разработването на устройствените планове и инвестиционни проекти. Предвидена е санкция за дружествата от 1000 лева седмично при неизпълнение на тези задължения.\r\n\tДруг от одобрените на първо четене законопроекти предлага допълнително да се ограничат видовете строежи от пета категория и разгънатата им застроена площ, които да могат да се извършват от строители, които не са вписани в регистъра на Камарата на строителите.\r\n\tТърси се и оптимизация на процедурите за изграждане на линейни обекти на техническата инфраструктура, разположени на територията на повече от една община и синхронизирането им с общите устройствени планове на общините. Ще се регламентират и сервитутите в обществена полза на водоснабдителните и канализационните системи.", "date": "2018.06.13", "title": "Отговорността за незаконните обекти на плажа става държавна"}
{"url": "https://www.mediapool.bg/dvizhenie-reformi-v-kulturata-zapochva-seriya-ot-forumi-za-kulturnite-politiki-news280229.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУчреденото миналия месец Движение „Реформи в културата“ кани на своя Първи форуми за критически мониторинг на културните политики в България.\r\n\tСъбитието ще се проведе тази събота, 16 юни, в зала „Лимаком“ в Пловдив (бул. „Марица“ № 154).\r\n\tТова е първото от поредица събития, които имат за цел да поставят на обсъждане политиките в областта на културата и, с помощта на експерти, да изготвят предложения за развитие на отделните ресори.\r\n\tНа 24 май група съмишленици – известни и утвърдени имена с принос в различните сфери на българската култура –  създаването на гражданско движение за реформи в културата.\r\n\tОбединява ги убеждението, че такива реформи са наложителни и амбицията да помогнат за разработването на стратегическа визия за ролята на културата, да очертаят спешни стъпки към законодателни инициативи и национална стратегия.\n\n\r\n\tТехният първи форум ще бъде открит в събота в 10 часа от п", "date": "2018.06.13", "title": "Движение \"Реформи в културата“ започва серия от форуми за културните политики"}
{"url": "https://www.mediapool.bg/borisov-pregovarya-s-netanyahu-za-proizvodstvo-na-boini-dronove-news280235.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЩе разговаряме дали с Израел не можем да имаме съвместно производство в отбраната, особено на бойни дронове, обяви премиерът Бойко Борисов в началото на срещата в Йерусалим с израелския му колега Бенямин Нетаняху.\r\n\t\"Срещите ни (с Нетаняху) са изключително полезни - в сферата на медицинската апаратура, на фармацията, на земеделието\", допълни премиерът. Конкретни проекти обаче не бяха споменати.\r\n\tБорисов посочи, че \"отношенията на ЕС с Израел не са винаги на висотата, на която трябва да бъдат\".\r\n\t\"Аз винаги съм считал, че Израел е изключително важен за сигурността и стабилността в Близкия изток. Надявам се истински мирните споразумения да се подпишат, а що се касае в сферата на високите технологии ще разговаряме дали не можем да направим и самолетопроизводство в областта на отбраната, особено в изключително модерно и силно оръжие, което са дроновете. Не знам дали знаете, но нашите военни пилоти и (тези) на Израел провеждат в България седмици наред въздушни боеве\", каза българският премиер пред Нетаняху.\r\n\tИзраелският премиер на свой ред благодари на България, че отстоява интересите на Израел по време на различните международни форуми, в това число и в рамките на ЕС.\n\n\r\n\t\"Мисля, че е време всички европейски лидери да разберат, че Израел е страната, която отстоява интересите на всички ни в Близкия изток, както в областта на сигурността, така и в редица други области\", каза Нетаняху.\r\n\tТой обяви, че мостът между двата народа са българските евреи, допринесли много за развитието на Израел.\r\n\t\"Нашето приятелство датира отдавна и ние никога няма да забравим как българските граждани са легнали върху железопътните релси, за да предотвратят депортирането на евреите. Оценяваме всички ваши усилия във връзка с действия срещу антисемитизма и усилията ви в общата ни битка срещу радикалния ислям и срещу борбата с тероризма, който редовно води до жертви в международен план. И в този дух на приятелство, приятелю мой, отново те приветствам в Ерусалим!\", обърна се Нетаняху към Борисов.\r\n\tБългарският премиер не му остана длъжен в комплиментите.\r\n\t\"От името на всеки българин благодаря, че такава велика държава като Израел чрез своя министър-председател казва думите: \"Никога няма да забравим това, което българският народ е направил за евреите. От дистанцията на времето сега можем да го оценяваме, но и дори ако за миг си представим фашисткия режим, Хитлер, Гьоринг, Гьобелс, и българският народ да се опълчи на тази машина, това действително е подвиг. И сега си имаме трудни решения, но това е било наистина трудно\", каза Борисов.\r\n\tТой разказа как на конференция на Американския еврейски комитет във вторник всички са станали на крака и са ръкопляскали за подвига на българския народ. Борисов напомни, че през септември ще бъдат открити два паметника \"на този подвиг\" - един в София и един в Тел Авив.\r\n\tБорисов, който през последната година се фокусира силно върху външната политика, изрази възхищението си от начина, по който колегата му от Израел успява да балансира отношенията.\r\n\t\"Когато пътувахме насам, им казах (на делегацията): \"Сега ще видите един човек, който е световен талант в това да е най-добър приятел до камината на президента Тръмп и да е с президента Путин на парада на властта\", разказа Борисов на Нетаняху, цитиран от \"Дневник\".\r\n\tВ отговор Нетаняху му каза лаконично: \"Случва се понякога.\" Израелският премиер поздрави Борисов за рождения му ден.", "date": "2018.06.13", "title": "Борисов преговаря с Нетаняху за производство на бойни дронове"}
{"url": "https://www.mediapool.bg/polovinata-balgari-odobryavat-evroto-news280237.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарското общество остава разделено за въвеждането на еврото. 51% от българите го одобряват като валута на страната си. Това показва проучването Евробарометър, проведено от TNS, съобщи Investor.bg. Анкетата е проведена между 11 и 12 април 2018 г. в седемте държави членки на ЕС, които все още не са се присъединили към еврозоната.\r\n\tНивото на подкрепа към единната валута е най-високо в Румъния, където 70% от населението одобрява еврото. В Унгария този дял е 59 на сто. Делът на тези, които одобряват валутата, е най-нисък в Чешката република, като едва една трета (33%) се изказват в подкрепа на приемането на еврото, а най-много (34%) са срещу неговото въвеждане. В останалите държави опозицията надхвърля подкрепата: Швеция (56% срещу 40%), Хърватия (50% срещу 47%) и Полша (50% на 48%).\r\n\tСоциално-демографският анализ показва, че мнозинството от мъжете (57%) подкрепят въвеждането на еврото в своята страна, но по-малка част от жените (45%) споделят това мнение. Що се отнася до цялостното одобрение или опозицията, няма разлика между тези с различни нива на образование, но тези с по-високи нива на образование са по-позитивно настроени към единната валута от тези с по-ниски нива на образование, допълва Investor.bg.\r\n\tРеспондентите, които се чувстват добре информирани за еврото, са по-склонни да подкрепят въвеждането му (56% в сравнение с 46% от тези, които не се чувстват информирани). Онези, които очакват личните и националните последици да бъдат положителни (88% и 89%), също са по-скоро \"за\" въвеждането на еврото от онези с отрицателни очаквания (13% и 17%).\r\n\tТочно половината от запитаните българи очакват еврото да стане официална валута за страната до 5 години. По-висок е този дял единствено в Хърватия (51%), докато в Швеция почти половината (48 на сто) смятат, че това няма да се случи никога в тяхната страна.\n\n\r\n\tПовечето респонденти във всички страни смятат, че въвеждането на еврото ще повиши цените, като този дял варира от 74% в Хърватия до 51% в Унгария.", "date": "2018.06.13", "title": "Половината българи одобряват еврото"}
{"url": "https://www.mediapool.bg/platenoto-parkirane-v-stolitsata-shte-obhvane-oshte-teritorii-news280256.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНормативни промени, които да позволят и паркирането пред блоковете в рамките на синя и зелена зона в София да са платени, предлага \"Център за градска мобилност\" (ЦГМ). Дружеството събира парите от платеното паркиране и поддържа зоните. Ръководството му иска промени в общинската наредба за движението, които освен това трябва да доведат и до планираното от месеци разширение на зелената зона.\r\n\tС измененията ще бъдат направени нови около 5500 паркоместа в 4 района. От тя се очакват 4.2 млн. лева постъпления на година.\r\n\tОсвен това се предвиждат и промени в правилата за издаване на т. нар. винетки за паркиране за живеещите в районите с платено паркиране.\r\n\t\r\n\tОсновният повод за промени в общинската наредба е планираното от доста време разширение на зелената зона в районите \"Оборище\", \"Лозенец\", \"Красно село\" и \"Възраждане\". То беше поискано от районните кметове и според администрацията се подкрепя от живеещите в съответните квартали. Така те се надявали да паркират по-лесно пред жилищата си, а безразборното спиране да бъде ограничено.\n\n\r\n\tАко предложението на общинското дружество бъде прието, разширението на зоната трябва да е факт от 1 ноември.\r\n\tЗа паркиране в зелената зона през седмицата в часовете от 8.30 до 19.30 се плаща по 1 лев на час, а максималният престой е 4 часа. Хората с адрес в зоната могат да си купят годишен стикер.\r\n\tПредложението за \"Красно село\" е зелената зона да обхване карето от улици между булевардите \"Иван Гешов\", \"Пенчо Славейков\", \"Ген. Тотлебен\" и улица \"Георги Софийски\".\r\n\tВъв \"Възраждане\" се предвижда платено да стане паркирането между булевардите \"Сливница\", \"Константин Величков\", \"Александър Стамболийски\", улиците \"Гюешево\", \"Партений Нишавски\", \"Българска морава\", \"Камен Андреев\", \"Добруджански край\", бул. \"Ген. М. Д. Скобелев\" – ул. \"Опълченска\" и ул. \"Димитър Петков\".\r\n\tВ \"Оборище\" новите платени места ще са в карето между булевардите \"Христо и Евлоги Георгиеви\", \"Данаил Николаев\" и \"Ситняково\" и улиците \"Черковна\" и \"Султан тепе\".\r\n\tВ \"Лозенец\" зелена зона трябва да има и в т. нар. \"Горен Лозенец\", който остана извън последното разширение на платеното паркиране през есента на миналата година. Тогава платени места бяха начертани в другата част на квартала, която е по-близо до центъра.\r\n\tЗа разчертаването на новите места и поставянето на знаци ще бъдат похарчени около 3 млн. лева. Около 900 000 лева ще отидат за изграждане и ремонт на тротоари в новите зони.\r\n\tЗасега не се планира зелена зона около входа на Южния парк при бул. \"Витоша\", тъй като обсъждането там показало, че живеещите наоколо не искат да плащат, за да паркират. В същото време там има сериозен проблем с безразборно спрели автомобили. Ат ЦГМ се заканиха да го решат, тъй като предстои да пуснат още 10 нови \"паяка\".\r\n\t\r\n\tОт \"Център за градска мобилност\" използват това, че наредбата трябва да се променя заради разширението на зелената зона и предлагат запълване на пропуски в нормативната уредба. Един от тях позволявал в платените зони все още да съществуват острови на безплатното спиране. Това се получавало, тъй като платените паркоместа може да са на публична общинска собственост, част от пътната инфраструктура. Така се изпускали паркингите пред блоковете, когато не са край улица.\r\n\tПодобен казуси имало в кварталите \"Яворов\" и \"Лозенец\", където в зелена зона влизат улиците около блоковете, но не и местата за паркиране пред тях. Това довело до жалби от живеещите в квартала, че не могат да спрат пред домовете си, тъй като пространството е заето от пришълци, които искат да избегнат плащането за спиране.\r\n\t\r\n\tЦГМ предлага и промяна на правилата за издаване на т. нар. винетки, които се купуват от живеещите в района на синя и зелена зона. За зелената зона цената е 100 лева за 12 месеца или по 10 лева на месец за първа кола. За втори автомобил се плаща два пъти повече, а за трети, четвърти и т. н. - три пъти. За синя зона винетките струват по 150 лева за първа кола, 300 лева за втора и 450 лева за всяка следваща.\r\n\tОт компанията обаче предлагат ограничение на броя на стикерите за паркиране до 3 за имот, тъй като имало случаи на издадени по 6 винетки на домакинство.\r\n\tВъзможно е да се увеличи и цената на стикера за трети автомобил. От ЦГМ не са направили такова предложение, но изказвания в тази посока се чуха от общинските съветници.\r\n\tПредстои промените в наредбата да бъдат обявени за обществено обсъждане и внесени за гласуване от общинския съвет. От ЦГМ се надяват те да са факт преди лятната ваканция на общинарите, тъй като им трябват 3 месеца, за да подготвят въвеждането на зоните.", "date": "2018.06.13", "title": "Платеното паркиране в столицата ще обхване още територии"}
{"url": "https://www.mediapool.bg/bsp-obvini-gerb-che-predava-tseliya-avtobransh-na-blizki-do-vlastta-firmi-news280240.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСоциалистите обвиниха управляващите, че с внесения от тях законопроект за една единствена организация на автомобилния бранш ликвидират и предават транспортния бизнес в ръцете на близки да властта фирми. БСП призова ГЕРБ да оттегли предложението си, срещу което се обявиха и засегнатите фирми и в знак на протест в четвъртък от 14 до 15:30 часа ще спрат автобусните си превози.\r\n\tЛидерът на БСП Корнелия Нинова заяви пред журналисти в сряда, че бизнесменът Миролюб Столарски, който държи една от големите транспортни фирми – \"Карат-С\", замесена в скандал с обслужването на автобусни линии в София, стигнали и до прокуратурата, е сред спонсорите на ГЕРБ, е запазил името на все още не създадената Българска автомобилна камара и ще е неин представител.\r\n\t\"Запознаха ни транспортните фирми, че се очаква от тях след като се направи тази камара по закона, внесен от ГЕРБ, те да внасят по 1000 лв. членски внос. Става въпрос за 17 хил. фирми и за чист приход за няколко лица в държавата от 17 млн. лв. Представете си за каква арогантност става дума“, коментира лидерът на БСП. По думите ѝ това решение с камарата убива най-вече малките и средни превозвачи. Нинова обяви, че БСП е против този закон.\r\n\tТя се консолидира с мнението на редицата сега съществуващи браншови организации, че законът за задължително членуване в Българската автомобилна камара, която също така ще лицензира и контролира превозвачите, е лобистки удар върху бранша.\r\n\tПозицията на БСП срещу законопроекта, внесен от депутати на ГЕРБ, Обединените патриоти и \"Воля\", дойде след среща в парламента с автомобилните превозвачи.\n\n\r\n\tИзпълнителният директор на Камарата на автомобилните превозвачи Димитър Димитров коментира, че подобен закон за задължително членство и членски внос не може да има почва у нас. \"Конкурент ще преценява дали друга фирма трябва да получи лиценз\", посочи той по повод намерението въпросната нова и обща камара да поеме сегашните функции на Изпълнителната агенция \"Автомобилна администрация\" по издаването на разрешителните за работа на превозвачите.\r\n\tЗаместник-председателят на парламентарната комисия по транспорт Станислав Иванов от ГЕРБ, който е сред вносителите на законопроекта, защити промените и посочи, че те са били обсъдени с всички в бранша преди д ас евнесат.\r\n\t\"Според нас трябва да има и Камара на превозвачите. Може би си спомняте миналата седмица, когато се разглеждаше пакета \"Макрон\", тогава всички бяхме единни, застанахме зад превозвачите всички - Народното събрание, премиерът Борисов и евродепутатите. Тогава отстояхме нашите искания, а в момента са около 140 организации, различни, от която всяка твърди, че е най-добре представена. Това нещо води дотам, че не се знае с кого може да се контактува\", каза Иванов, цитиран от БНР.", "date": "2018.06.13", "title": "БСП обвини ГЕРБ, че предава целия автобранш на близки до властта фирми"}
{"url": "https://www.mediapool.bg/demokratichna-bulgaria-prokuraturata-otnovo-prerazpredelya-vlasti-news280236.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВнезапното активизиране на прокуратурата срещу концесионера на ски зоната в Банско \"Юлен\" и свързвания с него и Първа инвестиционна банка (ПИБ) президент на ски федерацията Цеко Минев е част от ново мащабно преразпределяне на собственост и политическо влияние в България.\r\n\tТова обявиха в сряда лидерите на коалиция \"Демократична България\" Атанас Атанасов, Христо Иванов и Борислав Сандов по повод публикуваното преди ден писмо на главния прокурор Сотир Цацаров до премиера Бойко Борисов, в което се констатира, че \"Юлен\" ползва близо 165 ха от Национален парк \"Пирин\", вместо договорените малко над 99 ха.\r\n\t, коментира иронично председателят на ДСБ Атанасов, правейки аналогия с внезапната промяна в общественото положение на Цветан Василев след срива на неговата Корпоративна търговска банка (КТБ) преди четири години.\r\n\tУточнявайки, че , той добави че \"събуждането\" на държавното обвинение за нарушенията на \"Юлен\" и съмнителните държавни субсидии към ски федерацията на Минев е \r\n\t\n\n\r\n\t, добави бившият правосъден министър и председател на \"Да, България\" Христо Иванов.\r\n\tПодобно на Атанасов, той също направи директна връзка между активността на прокуратурата около концесията за Банско и декларираното от финансовия министър Владислав Горанов намерение на държавата да кандидатства успоредно за еврозоната и банковия съюз.\r\n\t, смята Иванов.\r\n\tВ подкрепа на тезата си бившият правосъден министър попита риторично защо прокуратурата дава указания на Министерския съвет (МС) да намали територията на ски зоната в Банско, а не повдига обвинения за длъжностни престъпления и безстопанственост. Официалното обяснение на говорителя на Цацаров Румяна Арнаудова бе, че проверката не е установила данни за умисъл в действията на изпълнителната власт, въпреки че още от 2010 г. тя е наясно, че концесионният договор е нарушен, но така и не е направила нищо.\r\n\tИванов постави и друг риторичен въпрос – признанието на прокуратурата, че проверява общо 18 отказа за образуване на разследвания, постановени последните години по сигнали срещу \"Юлен\", не е ли доказателство за \"системно неизпълнение на служебните задължения\" от страна на прокурори.\r\n\tКъм това той обвърза \r\n\t\r\n\t\r\n\tПопитан какво очаква да се случи с прокурорската проверка, която все още търси доказателства за свързаност между Цеко Минев, \"Юлен\" и ПИБ, Христо Иванов заяви, че има два варианта. Единият е държавното обвинение да продължи да играе роля на икономически и политически брокер, а другата – да изпълни конституционните си задължения да разследва обективно.\r\n\t\r\n\tОсвен това Иванов намекна, че е възможно намесата на прокуратурата в казуса \"Банско\" да е част от търсенето на средства за \r\n\t\r\n\tПо думите му, ако българските власти си вършеха работата адекватно, отдавна трябваше да са установили кой е реалният концесионер на Банско и Витоша, който стои зад ПИБ и какво е фактическото положение на банката. Както и Комисията за борба с корупцията и отнемането на незоконно придобито имущество (КПКОНПИ) да се е захванала с  – Цеко Минев.\r\n\t, обобщи на свой ред съпредседателят на \"Зелените\" Борислав Сандов.\r\n\t\r\n\tПрипомняйки, че в сигнала на партията му, довел до вчерашните констатации на прокуратурата, се твърди категорично за свързаност между \"Юлен\", ПИБ и Цеко Минев, Сандов се изуми как концесионерът може да твърди, че е на загуба и да иска разширяване на ски зоната и нови съоръжения. При това на фона на вече всепризнатия факт, че от 17 години ползва 64% повече площ от посоченото в договора му.\r\n\t\r\n\tСпоред него управляващите в последните 8 години, сред които и трите правителства на Бойко Борисов, са заплели казуса по такъв начин, че сега изобщо не е ясно как ски зоната може да бъде вкарана обратно в законни граници. Въпреки че това е единственият правилен ход на правителството оттук нататък\r\n\t\r\n\tСандов анонсира и предстоящ в неделя обединен протест на пл. \"Независимост\" в София в защита на природното и културното наследство в България.", "date": "2018.06.13", "title": "\"Демократична България\": Прокуратурата отново преразпределя власти"}
{"url": "https://www.mediapool.bg/sravneniyata-s-iranskoto-sporazumenie-hvarlyat-syanka-varhu-sreshtata-v-singapur-news280238.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТвърдението на тържествуващия американски президент Доналд Тръмп за успех на безпрецедентната среща на върха в Сингапур се посрещат със скептичност и нескрита насмешка от критиците, които се възползват от противоречието между оттеглянето му от споразумението за иранската ядрена програма и готовността му да приеме смътните обещания на севернокорейския лидер Ким Чен-ун.\r\n\t \r\n\tПредставители на Белия дом нееднократно подчертаваха, че тазседмичната среща в Сингапур е само началото, а не края на процес, който според екипа на президента е можело да бъде започнат единствено чрез среща лице в лице. Срещата на върха в Сингапур зададе по-широки цели, които да бъдат изпълнени през следващите месеци, докато подписаното от президента Обама през 2015 г. и одобрено от седем страни споразумение беше несъвършен край на 18-месечни преговори, казват те.\r\n\t \r\n\tСпоред тях критиките, че поетите вчера ангажименти не включват конкретика за ядрено разоръжаване и проверки са твърде преждевременни.\n\n\r\n\t \r\n\t\"Макар и да се радвам, че президентът и Ким Чен-ун можаха да се срещнат, е трудно да се определи какво конкретно се е случило\", каза сенаторът републиканец от Тенеси и председател на сенатската комисия по външни работи Боб Коркър. Той допълни, че иска държавният секретар Майк Помпейо, който ще води последващите преговори, да обясни в подробности какъв е замисълът на правителството.\r\n\t \r\n\tВодещият представител на Демократическата партия в тази комисия сенатор Боб Менендез от Ню Джърси, който също се противопоставяше на споразумението с Иран, изрази несъгласие с прекаления ентусиазъм, проявен от Тръмп, както и с изявлението му за преустановяване на американско-южнокорейските военни учения.\r\n\t \r\n\t\"В замяна на няколко селфита в Сингапур ние подронихме устоите на политиката ни на максимален натиск и санкции\", каза Менендез.\r\n\t \r\n\tЗа защитниците на споразумението с Иран обаче срещата на върха в Сингапур е доказателство за неподготвеност и недобри преговорни умения на Тръмп. Противниците на споразумението от своя страна изглежда са склонни да почакат и да видят какво ще стане.\r\n\t \r\n\tСенаторът републиканец от Арканзас Том Котън, привърженикът на Тръмп и ревностен противник на споразумението с Иран, призова за търпение и опита да опровергае твърденията, че президентът неразумно се е хвърлил в среща с диктатор, след като е излязъл от споразумението с Техеран. Котън, както и други съюзници на Тръмп, отбеляза, че за разлика от Иран Северна Корея вече има ядрени оръжия и способност да ги изстрелва.\r\n\t \r\n\t\"Има една философия, според която президентът на САЩ не трябва да сяда на масата за преговори с второразредни диктатори\", каза Котън пред консервативния коментатор Хю Хюит. \"Смятам, че тази философия има известна валидност, с изключение на случаите, когато тези диктатори имат ядрени оръжия.\"\r\n\t \r\n\t\"Знаете, страни като Иран и Куба, както и други второразредни бандитски режими, все още не разполагат с ядрени оръжия\", каза той. \"Те не могат да заплашат САЩ по същия начин. Когато се сдобият с ракети, с които да могат да ги използват, бих сравнил нещата с някогашните президенти, които влизаха в преговори със съветските диктатори.\"\r\n\t \r\n\tПреподавателят в Университета в Джорджтаун и бивш директор за Азия в Съвета за национална сигурност при президента Буш-младши, Виктор Ча, изрази съжаление, че \"има още доста какво да се желае\" по отношение на резултатите. Но той поддържа тезата, че дори и да е била само \"скромно начало\", срещата Тръмп-Ким е намалила риска от конфликт.\r\n\t \r\n\t\"Въпреки многото си несъвършенства срещата на върха в Сингапур представлява началото на дипломатически процес, който ни отдалечава от ръба на войната\", написа Ча в статия за вестник \"Ню Йорк таймс\" веднага след края на срещата. \"При неконвенционалния подход на господин Тръмп има още доста какво да се желае във външната политика на САЩ, но до тази не особено задоволителна, но смилаема развръзка нямаше как да се стигне по друг начин.\"\r\n\t \r\n\tДиректорът по въпросите на неразпространението на ядрените оръжия в Асоциацията за оръжеен контрол Келси Дейвънпорт, която подкрепи споразумението с Иран, определи резултатите от срещата на върха като \"посредствени\".\r\n\t \r\n\t\"Мъглявите формулировки за премахването на ядрените оръжия не са пробив, това са заучени фрази, повтарящи минали изявления\", каза тя. \"Твърде рано е Тръмп да обявява успех.\"\r\n\t \r\n\tЩо се отнася до споразумението с Иран, дори и в най-щедрите оценки за срещата се напомняше на Белия дом, че подписаният с Техеран документ е бил предшестван от засилена дипломатическа дейност.\r\n\t \r\n\t\"Сега Помпейо ще трябва да предприеме с Пхенян същите трудни и многогодишни преговори, каквито предприе бившият държавен секретар Джон Кери с Техеран\", посочват Ча и експертът по корейските въпроси Се Ми Тери в анализ за Центъра за стратегически и международни изследвания. \"Тръмп окачестви споразумението на Обама с Иран като \"най-лошото в историята\", но сега е изправен пред значително предизвикателство да постигне толкова, колкото постигна Обама.\"\r\n\t \r\n\tСамият Иран предупреди Северна Корея да не приема думата на Тръмп за чиста монета.\r\n\t\"Имаме си работа с човек, който си оттегля подписа, докато е в чужбина\", каза вчера пред полуофициалната иранска агенция Фарс правителственият говорител Мохамад Бакер Нобахт.", "date": "2018.06.13", "title": "Сравненията с иранското споразумение хвърлят сянка върху срещата в Сингапур"}
{"url": "https://www.mediapool.bg/voennite-piloti-letyat-ubiystveno-malko-news280239.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Пилотите ни летят на санитарния минимум, което е буквално убийствено. Този проблем е неглижиран с години”, потвърди началникът н авиобаза \"Крумово\" ген. Димитър Иванов в сряда пред Нова телевизия. \r\n\t \r\n\tТой обясни, че един час във въздуха с вертолет струва около 7000 лева.\r\n\t \r\n\t\"Всеки пилот трябва да поддържа подготовката си и във всеки момент да е готов да излети и да се включи в спасителна мисия”, посочи началникът на авиобазата.\n\n\r\n\t \r\n\tСпоред него тя функционира при постоянен недостиг на финансиране. Постоянно се усещал недостиг и на резервни части за машините, особено за руската техника.\r\n\t \r\n\tГен. Иванов информира, че във вторник е свалена черната кутия на разбилия се хеликоптер и информацията от нея тепърва ще се анализира.\r\n\t \r\n\tВ понеделник военен хеликоптер Ми-17 се разби край Пловдив, като при инцидента загинаха двама души, а трети бе тежко ранен. Основната версия е, че катастрофата се дължи на техническа повреда, а не на човешка грешка. \r\n\t \r\n\tСлед поредната трагедия във военната авиация командирът ѝ ген. Цанко Стойков каза, че според изискванията на НАТО пилотите трябва да летят средно около 180 часа годишно. \r\n\t \r\n\tПредвид ситуацията в българските ВВС загиналите пилоти от началото на годината до момента са имали около 18 часа. \r\n\t \r\n\tПодобна е и ситуацията при изтребителната авиация. Според неофициална информация там много от пилотите и за цяла година не могат да наберат повече от 30 часа във въздуха.\r\n\t \r\n\tТова се отразява на подготовката им, като в последните години дори политическото ръководство на министерството призна, че ситуацията вече застрашава сигурността на пилотите. \r\n\t \r\n\tНа този фон политическите престрелки около инцидента продължиха и в сряда. \r\n\t \r\n\t\"Искаме оставката на министър Каракачанов\", заяви в парламента лидерът на партия \"Воля“ Веселин Марешки, който напоследък усърдно се старае да конкурира лидера на \"Атака\" Волен Сидеров с отявлено проруски и антизападни лозунги. \r\n\t \r\n\t\"Тези, които не са осигурили средства за обучението на българските пилоти или са допуснали техническа неизправност, на практика са ги пратили на сигурна смърт. И кой друг носи отговорност, освен политическото ръководство на Министерството на отбраната под началничеството на Красимир Каракачанов\", каза Марешки.\r\n\t \r\n\tСъщата теза преди ден изложи президентът Румен Радев, който настоя политиците да поемат отгворност за смъртта на военните пилоти, тъй като не са им осигурили модерна техника и необходимия брой летателни часове.\r\n\t \r\n\tМарешки обаче отиде още по-далеч, като се закани да сезира прокуратурата за бездействие и несвършена работа, \"защото излиза, че в този ден няколко български екипажа са играли на руска ролетка\", тъй като хеликоптерът е летял в понеделник с различни екипажи. \r\n\t \r\n\t\"Отдавна този човек трябваше да е излязъл то Министерството на отбраната. Не трябва българската армия да дава повече жертви, затова трябва максимално бързо да се намери човек, който да застане начело на отбраната“, каза Марешки. \r\n\t \r\n\tЛидерът на \"Воля\" е в конфликт с Каракачанов, след като поиска мораториум върху скъпите военни сделки, с които трябва да се модернизира армията. Военният министър от своя страна му препоръча \"да си пие хапчетата\".", "date": "2018.06.13", "title": "Военните пилоти летят убийствено малко"}
{"url": "https://www.mediapool.bg/dva-dni-sled-kato-varna-600-migranti-italiya-prie-drugi-900-news280257.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталианската брегова охрана съобщи в сряда, че нейният кораб \"Дичоти\" е докарал 932 мигранти на брега в сицилианското пристанище Катания. Това става два дни след като Рим гръмко затвори пристанищата си за друг спасителен кораб с малко над 600 мигранти и предизвика силно дипломатическо противопоставяне в Европейския съюз.\r\n\tЕкипажът на \"Дичоти\" започна да помага на пасажерите да слязат в пристанището в Катания рано тази сутрин. На \"Дичоти\" са и труповете на двама души, починали по време на пътуването - жена и непълнолетно момче.\r\n\t\r\n\tОт приетите в Катания мигранти 13 са бременни жени, а 208 са деца. Пътниците са от Еритрея, Судан, Мали, Бряг на слоновата кост и Гвинея. По време на пътуването четири бременни жени и мъж, болен от треска, са били евакуирани и спешно отведени в болница.\r\n\t\r\n\tДопускането на брега на тези мигранти е свидетелство, че новото антиимигрантско правителство на Италия все още приема някои чужденци, търсещи убежище, но настоява останалите европейски държави да приемат други, посочва АП.\r\n\t\r\n\tВ същото време спасителният кораб \"Акуариус\" на неправителствената организация \"SOS Медитеране\" продължава пътуването си към Испания, към която беше насочен, след като Италия и Малта му отказаха достъп до пристанища.\n\n\r\n\t\r\n\tСтаналото с двата кораба показва промяната в политиката на новото популистко правителство на Италия: отказ на достъп на спасителни кораби под европейски флаг на хуманитарни организации и прием на италиански морски съдове в пристанищата.\r\n\tПромяната в политиката на Италия предизвика напрежение в ЕС, а Франция обвини Рим в \"цинично\" и безотговорно поведение.\r\n\t \r\n\tСалвини: НПО няма да ни диктуват, а Париж трябва да се извини\r\n\t\r\n\t\"Няма да променим позицията си за кораби на неправителствени организации\", каза вътрешният министър Матео Салвини в интервю за в. \"Кориере дела сера\".\r\n\t\r\n\t\"Кораби на чуждестранни организации под чужд флаг не могат да диктуват имиграционната политика на Италия\", каза Салвини, който е и лидер на антиимигрантската партия \"Лига\".\r\n\t\r\n\tОтделно пред италианските сенатори той заяви, че френското правителство трябва да се извини за думите си, че Италия е постъпила безсърдечно като не е допуснала в свое пристанище кораба с мигранти.\r\n\t \r\n\tВъв вторник президентът на Франция Еманюел Макрон определи поведението на Рим като цинизъм и безотговорност заради отказа да приеме спасителния кораб \"Акуариус\". От френското президентство заявиха, че не желаят да \"създават прецедент\", който ще позволи на някои европейски държави да нарушават международните закони и да разчитат на други членове на ЕС да приемат мигранти.\r\n\t \r\n\t\"Нашата история, пълна със солидарност, щедрост и доброволчество не заслужава никаква жестока критика от членове на френското правителство и се надявам и мисля, че френското правителство ще поднесе официално извинение възможно най-скоро\", посочи в отговор Салвини.\r\n\t\r\n\tТой обвини Франция, че не е приела около 9000 търсещи убежище от Италия, които са били на северната италианска граница, в рамките на схемата на ЕС за допълнително разселване, за която отдавна се знае, че не изпълнява целите си.\r\n\t\r\n\tСалвини призовава френския президент Еманюел Макрон \"да премине от думи към дела\" и да приеме търсещите убежище, започвайки от \"утре сутринта\". Вътрешният министър на Италия каза, че за три години Франция е приела само 640 души. \"Затова моля президента Макрон да премине от думи към дела и утре сутринта да посрещне 9816-е души, които Франция обеща да приеме като знак на истинско великодушие, а не само на думи\".\r\n\t\r\n\tОт неделя насам, когато Италия и Малта отказаха да допуснат кораба \"Акуариус\" в свое пристанище, 629 мигранти, между които 112 деца и 7 бременни жени са на борда му в централното Средиземноморие. Междувременно Испания предложи да приеме мигрантите от \"Акуариус\".\r\n\t\r\n\tНякои от мигрантите на претъпкания кораб, които са главно от африкански държави южно от Сахара, бяха прехвърлени на два италиански кораба на флота и бреговата охрана и са на път за испанското пристанище Валенсия.\r\n\t\r\n\tСъоснователката на благотворителната организация \"SOS Медитеране\" съобщи че три кораба с 629 мигранти се очаква до събота вечерта, в зависимост от атмосферните условия, да пристигнат във Валенсия. Софи Бо каза на пресконференция в Марсилия, че \"е облекчение за всички, нашите екипи и разбира се най-вече за всички оцелели да разберат, че най-накрая им позволяват да се насочат към сигурно пристанище в Европа\".\r\n\t\r\n\tБо заяви, че докато спасителният кораб на организацията \"Акуариус\" изминава 1500-е километра до Испания, нови жертви \"умират всеки ден пред очите ни\". Тя призова европейските държави да създадат флот, който да спасява хора в Средиземно море.\r\n\tОживени дискусии на тема миграция\r\n\t \r\n\tФренският вътрешен министър Жерар Колон покани колегите си от Италия и Испания на обсъждане на миграционни проблеми след спора около спасителния кораб \"Акуариус\", съобщи канцеларията му, цитирана от ДПА.\r\n\t\r\n\tКолон е казал на италианския вътрешен министър Матео Салвини, че е нужен координиран европейски подход към спасяването на мигранти в морето, като същевременно се спазват изискванията на международното право.\r\n\t\r\n\tДвамата са обсъдили и нови предложения за европейски политики за даване на убежище, направени заради безпокойствата на някои страни от ЕС, които отхвърлят искането на Италия за споделяне на товара, се казва в изявлението без повече подробности.\r\n\t\r\n\tОчаква се Салвини и испанският вътрешен министър Фернандо Гранде-Марласка да посетят Париж поотделно. Дати за срещите им с Колон още не са определени.\r\n\t\r\n\tАвстрийският канцлер Кристиан Курц обяви днес създаването на \"ос\" на желаещите между вътрешните министри на Австрия, Германия и Италия за борба с нелегалната имиграция, предаде Франс прес.\r\n\t\r\n\t\"Радвам се на доброто сътрудничество, което искаме да изградим между Рим, Виена и Берлин\" в тази област, обяви Курц на съвместната пресконференция с германския вътрешен министър Хорст Зеехофер в Берлин. \"Според нас е нужна ос на желаещите в борбата срещу незаконната имиграция\", добави австрийският канцлер.\r\n\t\r\n\tКурц каза, че тази \"ос\" има смисъл , защото през трите страни преминава един от главните мигрантски маршрути навътре в Европа за бежанци, прекосили Средиземно море.\r\n\t\r\n\t\"Все повече хора пристигат в Гърция, има ново развитие по албанския маршрут. Мисля, че е важно да не чакаме катастрофата, както през 2015 г., а да действаме изпреварващо\", каза Курц.\r\n\t\r\n\tОбявяването на новата \"ос\" отслабва позициите на германската канцлерка Ангела Меркел, която се опитва да постигне споразумение за европейска система за предоставяне на убежище преди срещата на високо равнище на ЕС в края на юни. Но редица държави, основно в Източна Европа, се противопоставят, защото не желаят разселване на бежанците вътре в общността.\r\n\t \r\n\tНяколко страни планират центрове за мигранти извън ЕС\r\n\t\r\n\tСъщевременно Курц съобщи, че наред с още няколко държави от ЕС Австрия планира изграждането на центрове за настаняване на мигранти извън границите на общността с цел да им се осигурява \"подслон и защита, но не и по-добър живот\".\r\n\t\r\n\tЗапитан от телевизия О Ер Еф дали има такъв проект, Курц потвърди, че \"се полагат усилия извън Европа да бъдат създадени центрове за защита, където ще можем да настаняваме бежанци, да им предлагаме защита, но не и по-добър живот в Централна Европа\".\r\n\t\r\n\tКанцлерът консерватор, управляващ с крайната десница, не уточни за кого са предназначени тези центрове, но датският му колега Ларс Льоке Расмусен съобщи миналата седмица, че преговаря с някои страни, включително Австрия, за създаването на \"общи центрове\" за мигранти, които не могат да претендират за убежище в ЕС или са получили отказ.\r\n\t\r\n\t\"Работим по този проект с малко на брой държави и твърде поверително (. . .), за да повишим шансовете за успех\", добави Курц пред О Ер Еф.\r\n\t\r\n\tСред държавите, където би могло да се появят подобни центрове, австрийски медии споменават тези дни Албания. \"Ще видим\", каза снощи канцлерът.\r\n\t\r\n\tРестриктивната миграционна политика е сред приоритетите на управляващата коалиция в Австрия. Правителството се стреми едновременно да направи страната по-непривлекателна за желаещите убежище и да засили експулсирането на получилите отказ, затруднено от липсата на споразумения за реадмисия с много страни, допълва АФП.", "date": "2018.06.13", "title": "Два дни след като върна 600 мигранти, Италия прие други 900"}
{"url": "https://www.mediapool.bg/bulgaria-zashtiti-pred-evroparlamenta-istanbulskata-konventsiya-news280258.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария бе остро порицана от всички политически групи (с едно единствено изключение) в Европейския парламент за отказа си да ратифицира Инстанбулската конвенция, която защитава жените от насилие. Единствено крайните популисти похвалиха София за решението ѝ да се откаже от международния документ.\r\n\tНа този фон голямо впечатление направи българският заместник-министър на външните работи Моника Панайотова, която дръпна реч в защита на конвенцията от името на българското председателство на Съвета на ЕС. Представителят на българското председателство говори за документа пред ЕП сякаш не знае какво се случи в София само преди три месеца.\r\n\tВ края на миналата година правителството предложи Народното събрание да ратифицира конвенцията. Националистите от \"Обединени патриоти\" обаче започнаха кампания, включително с фалшиви аргументи, срещу конвенцията. Обществото бе засипано с предупреждения, че Истанбулската конвенция ще доведе до легализиране на гей браковете, има риск от внос на травестити от Иран и други измислици.\r\n\tВ кампанията срещу конвенцията се включиха президентът и всички парламентарни партии без ГЕРБ, като особено активни бяха българските социалисти и тяхната лидерка Корнелия Нинова.\r\n\tВ крайна сметка ГЕРБ се отказа и изтегли документа, а в момента казусът е оставен в ръцете на Конституционния съд.\n\n\r\n\tЕвропейският парламент обсъди днес въпроса с Истанбулската конвенция по повод навършването на една година от подписването на документа от институциите и държавите в ЕС.\r\n\tПред депутатите в Страсбург Моника Панайотова посочи, че борбата с всяка форма на насилие срещу жените е в същината на уважението към основните права.\r\n\t\"Тези престъпления нямат място в ЕС. Конвенцията е рамка срещу домашното насилие и насилието срещу жените. Тя е средство срещу всякакво насилие над жени, за защита на жертвите и за преследване на насилниците\", каза Панайотова, цитирана от БТА.\r\n\tПо нейните думи конвенцията допринася за равенство между мъжете и жените. \"Съветът на ЕС насърчава ратификацията на документа\", каза зам.-министърката. Тя дори цитира данни от проучване в ЕС за насилието над жените от 2014 г., според което 33 на сто от европейките, навършили 15 години, са били подлагани на физическо или сексуално насилие. Всяка втора жена в ЕС е била жертва на някакъв вид сексуално посегателство.\r\n\t\"Насилието срещу европейските жени струва 109 милиарда евро на година, всеки от нас трябва да участва в борбата с тази несправедливост, обяви българката\".\r\n\tЕК: Истанбулската конвенция цели защитата на жените от насилие - нищо друго\r\n\tЗаместник-председателят на Европейската комисия Франс Тимерманс засегна проблема с фалшивите новини, които избуяха в дебатите около конвенцията в Централна и Източна Европа.\r\n\t\"Конвенцията защитава жените от насилие - нищо повече и нищо по-малко. Не става дума за налагането на нови обществени норми, а за забрана на насилието. Подвеждащите аргументи в обществените обсъждания на конвенцията трябва да бъдат оспорени. Конвенцията не застрашава обичайното семейство и вярата, не въвежда задължение за разрешаване на еднополовите бракове\", каза той.\r\n\tТимерманс допълни, че в страните, където конвенцията не е ратифицирана, се наблюдава разпространението на неверни твърдения и силна съпротива. Според него съпротивата е част от усилията жените да бъдат възприемани като неравни и това е неприемливо.\r\n\t\"Съпротивата срещу ратификацията означава, че се подкрепя подчинението на жените със сила и това е неприемливо в европейските общества\", каза Тимерманс. По думите му Европейската комисия настоява конвенцията да бъде ратифицирана възможно най-бързо от всички държави.\r\n\t\"Бих искал да знам в коя вселена вярата или някоя социална конвенция позволяват насилието срещу жените\", попита Тимерманс.\r\n\tВсички групи в ЕП са за конвенцията (без една)\r\n\tПо време на последвалия дебат от Европейската народна партия (ЕНП) специално отбелязаха, че България е сред държавите, които не са ратифицирали документа.\r\n\t\"Няма традиционна култура, която да оправдава насилието над жени от мъже. Става дума за изграждане на култура на уважение към жените. България, Унгария, Словакия и Украйна трябва да водят разговор по този въпрос, основан на фактите. Конвенцията не е насочена срещу семейството, това са подвеждащи интерпретации\", казаха от ЕНП.\r\n\t\r\n\tСпоред Групата на социалистите и демократите в ЕС няма истински напредък по приемането и прилагането на конвенцията. \"Престанете да се съпротивлявате на нещо, което помага на жените и води до понасянето на отговорност\", призоваха от тази парламентарна група.\r\n\t\r\n\tЕвропейските реформатори и консерватори посочиха, че вярата не може да бъде противопоставяна на защитата на жените. Те попитаха как може обичайните ценности да бъдат застрашени със защитата на жените от насилие.\r\n\t\r\n\tГрупата на АЛДЕ отбеляза, че насилието над жени е най-яркият израз на неравенствата в европейското общество. Следващото председателство на Съвета на ЕС трябва да постигне политическо решение с \"проблемните държави\", които блокират ратификацията, посочиха либералите и призоваха да се прекрати разпространяването на дезинформация за конвенцията.\r\n\t\r\n\tГрупата на \"Зелените\" коментира, че политици разпространяват лъжи за документа. \"Интересува ги само дали насилникът е чужденец, мюсюлманин, когото могат да използват с политически цели. Стига кампании, защитете европейските жени и приемете конвенцията\", коментираха от \"Зелените\".\r\n\tЕвропейската обединена левица посочи, че мъжете са източникът на насилие, затова трябват мъже феминисти. Борбата не е приключила, докато всеки не участва в защитата на правата на жените, добавиха от тази политическа сила.\r\n\t\r\n\tГрупата \"Европа на свободата и пряката демокрация\" коментира, че \"с един подпис нещата няма да се променят\", затова е необходимо да продължи натискът над правителствата да приложат всички сили и средства в борбата с насилието срещу жените.\r\n\t\r\n\tЕдинствено националистите от групата \"Европа на народите и свободата\" защитиха България и Унгария, които \"използват суверенитета си, като не ратифицират конвенцията\".", "date": "2018.06.13", "title": "България защити пред Европарламента Истанбулската конвенция"}
{"url": "https://www.mediapool.bg/kiev-pozhela-gaz-ot-tanap-prez-bulgaria-i-rumaniya-news280259.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКиев иска да получава природен газ по новия турски Трансанадолски газопровод (ТАНАП) през България и Румъния. Това заяви украинският президент  Петро Порошенко на тържественото откриване на новия маршрут за доставка на азерски газ до Турция и Европа, което бе във вторник в турския град Ескишехир, предадоха украински медии и руската РИА Новости.\r\n\tСтартът на работа на съоръжението, което първоначално ще снабдява Турция с 6 млрд. куб. м годишно, а след 2020 г. трябва да доставя други 10 млрд. куб. м в Европа, бе даден от президентите на Турция, Азербайджан и Грузия. ТАНАП  е част от подкрепяния от ЕС и САЩ Южен газов коридор, който тръгва от Баку по Южнокавказкия газопровод през Азербайджан и Грузия до Турция, откъдето започва Трансанадолският газопровод и ще се разделя в посока България и Гърция, откъдето пък се влива в  Трансадриатическия газопровод и през Албания по дъното на Адриатическо море ще стига до Италия.\r\n\t\r\n\t\"Ние ще сме щастливи да диверсифицираме своите енергийни източници и да получаваме по ТАНАП през България и Румъния доставки на газ\", каза Порошенко. \"Моята страна ще използва напълно този проект, за да осигури конкурентоспособността в целия ЕС. Разчитаме на Турция и Азербайджан за гарантиране на енергийните ресурси на Украйна чрез алтернативни пътища. Убеден съм, че в близко бъдеще ще открием максимални възможности за привличане на природен газ от Каспийския басейн, от Азербайджан и то не само до Украйна, но и до целия регион, който е свързан с Украйна чрез системата от газопроводи\"\", каза още той.\r\n\tДумите му са знак, че Украйна не смята да се оставя на руското благоволение за продължаване на транзита на руски газ през нейната мрежа, за който първоначално Москва бе обявила, че спре от 2020 г. с пускането в експлоатация на газопровода \"Турски поток\" по дъното на Черно море и заради разширението на \"Северен поток\" през Балтийско море. След натиск от страна на Еврокомисията и германския канцлер Ангела Меркел, която изрично обвърза реализацията на \"Северен поток 2\" със запазването на транзита на руски газ през Украйна, руският президент Владимир Путин каза, че този маршрут ще бъде запазен, но подчерта, че количествата газ и условията за пренасянето им ще бъдат решени в преговори с Киев. Вероятно Порошенко сега се опитва да подсили предварително позициите си в тези разговори с искането не само да доставя за себе си азерски газ, но и в региона,\n\n\r\n\tДумите на Порошенко за внос на азерски газ в Украйна през България и Румъния със сигурност ще се харесат на българския премиер Бойко Борисов, чиито усилия в последните години са насочени към реализацията на идеята му за изграждане на газов хъб край Варна и превръщането на страната ни в регионален газов транзитьор и търговец.\r\n\t\r\n\tДоставки по ТАНАП през България и Руъния за Украйна са възможни по принцип, но има много условия преди да се случат и то не толкова скоро. Причината е, че капацитетът от 16-те млрд. куб. м азерски газ по Южния газов коридор вече е договорен. Трасето се предвижда да бъде разширено до 31 млрд. куб. м, но за да може физически някакви обеми да се пренасят през България и Румъния до Украйна, трябва да стане реверсивен сегашният Трансбалкански газопровод, който в момента еднопосочно доставя руски газ през Украйна, Румъния и България до Турция, Гърция и Македония. Така при намаляване на преноса на руски газ през това трасе, реконструирането му в двупосочно и използването на капацитета му в обратна посока може да се доставя газ до Украйна. Другата хипотетична възможност за пренос през Румания е междусистемната връзка Русе-Гюргево, но нейният капацитет в посока от България към Румъния е много малък.\r\n\tПорошенко заяви още в Търция, че Украйна винаги ще подкрепя икономически ефективни европейски инициативи за диверсификация на източниците на енергийни доставки.\r\n\tЗаместник-председателят на Еврокомисията и отговарящ за обшия енергиен съюз Марош Шефчович, който също присъства на церемонията в Ескишехер, посочи, че Европейският съюз приветства заинтересоваността на потенциални доставчици ожт Каспийския регион, Централна Азия, Близкия Изток, Източно-Средиземноморския регион и Черно море да се присъединят към Южния газов коридор за по-нататъшната диверсификация на газовите доставки в Европа.\r\n\t\r\n\tТой отбеляза още, че Евросъюзът води преговори с Азербайджан и Туркменистан за реализацията на проекта за Транскаспийския газопровод.\r\n\tПрез 2011 г. Брюксел даде мандат за преговори по сключването на правно-обвързващ договор между ЕС, Азербайджан и Туркменистан за строежа на Транскаспийския газопровод. Сега Шефчович каза, че ЕС е готов да продължи преговорите за условията за потенциални, търговски жизнеспособни доставки на основата на ашхабадската декларация от май 2015 г. за осигуряване на енергийното сътрудничество между Туркменистан, Азербайджан, Турция и ЕС, предаде РИА Новости.\r\n\tИдеята е Транскаспийският тръбопровод да свърже по дъното на Каспийско море Туркменбаши и Баку и да стане част от един арзширен Южен газов коридор, добавяйки в неговите доставки туркменски газ.\r\n\t\r\n\tМакар на Южния газов коридор и откриването на ТАНАП да се гледа като на конкуренция на \"Газпром\" и намаляване на зависимостта на Европа от руски газ, в Москва не изглеждат притеснени от частичния пуск на новата газотранспортна система.\r\n\tСпоред политолога и зам.-председател на руския Институт по история и политология Владимир Шаповалов ТАНАП не представлява сериозна заплаха за руските интереси, тъй като Европа изпитва дефицит на газ и има достатъчно много търсене на суровината.\r\n\tПред радио \"Спутник\" той коментира, че новият газопровод няма да покрие това търсене и  Европа няма да преживее без руския газ и новите газопроводи на \"Газпром\" към Европа.\r\n\tСпоред него потенциални доставки на газ за Украйна от ТАНАП през България и Румъния ще доведат до повишаване на цената за потребителите. \"Ако погледнем маршрута, ще разберем, че себестойността на този газ ще е в пъти по-висока от газа, който сега Украйна получава от Русия\", коментира Шаповалов.\r\n\tСпоред него, с Трансанадолския газопровод Турция иска да играе ролята на достатъчно мощен военно-политически и икономически играч.", "date": "2018.06.13", "title": "Киев пожела газ от ТАНАП през България и Румъния"}
{"url": "https://www.mediapool.bg/kim-chen-un-uspya-da-postigne-magicheski-trik-news280260.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДа отдадем дължимото на президента Тръмп за това, че се възползува от дипломатическата тежест на срещата на върха в Сингапур. Но човекът, който до голяма степен придаде форма на тази необикновена среща, беше лидерът на Северна Корея Ким Чен-ун, който наистина е, както каза Тръмп във вторник, \"много талантлив\" млад мъж, който е е постигнал това, което \"и един на 10 000 души вероятно не би могъл да направи\".\r\n\t\r\n\tКим направи нещо, което е почти като фокус: той получи Тръмп като партньор като промени образа на бедната, брутално автократична държава в модерен инвестиционен проект за курортно селище. Той направи смътно обещание да \"работи за пълна денуклеаризация\" и някак убеди Тръмп да представи краткото комюнике от половин страница като \"много всеобхватно\" споразумение.\r\n\t\r\n\tМоже би тази сделка впоследствие ще доведе до пълно, подлежащо на проверка, необратимо освобождаване от ядрени оръжия, което президентът беше обявил за своя цел. Но засега Ким се отказа от много малко неща във военно отношение, в замяна на публична прегръдка от най-могъщата държава в света. Най-важното, което Ким получи, пак на минимална цена, е твърдо обещание, че САЩ ще спрат съвместните военни учения с Южна Корея, подкопавайки най-значимото средство за възпиране срещу неговия режим.\r\n\t\r\n\tТръмп възхвали умението си да сключва сделки след срещата на високо равнище във вторник: \"Това правя аз. Целият ми живот се е състоял от сделки, страхотен съм в това\". Но по-стряскаща беше тази последна демонстрация на неговото призвание като звезда в телевизионно реалити шоу, с усет на роден актьор с драматичната и самохипнотизираща способност да произнесе всяка реплика, дори и съмнителна, все едно че е вярна.\r\n\t\r\n\tВероятно това е \"Стажантът: епизод за корейския диктатор\", в който Тръмп е наставникът на многообещаващо \"мъжко момче\". Като гледа крепките прегръдки и потупванията по гърба, човек може почти да забрави, че Ким е убил чичо си и полубрата си на път за Сингапур. Тръмп обясни респекта си към \"всеки, който като него поема контрол върху ситуацията на 26-годишна възраст и е в състояние да управлява и да го прави упорито\". Ким, ти си нает!\n\n\r\n\t\r\n\tНе искам да омаловажавам потенциалната полза от срещата на върха за света. Светът е по-сигурен отколкото беше преди седмица, а Тръмп получава няколко заслужени световни овации.\r\n\t\r\n\tНо трябва да видим срещата в Сингапур каквато е всъщност: Ким задвижи нещата преди пет години, с почти незабелязания призив за \"освобождаване на Корейския полуостров от ядрено оръжие\" и \"разговори на високо равнище\" със САЩ. Оттогава Ким маневрира ловко при обратите - устоявайки на заплаха за заличаване с \"огън и ярост\" от Тръмп миналата година до пълно разработване на ракета с ядрена бойна глава, която може да заплаши Америка. След като получил тази способност през ноември, той започна целенасочено да се движи към преговори.\r\n\t\r\n\tБеше слисващ епизод на взаимна дързост Ким и Тръмп да се блъскат един друг към ръба да скалата и после да направят крачка назад. Но до вторник стана ясно, че Ким получава повече отколкото дава, и че Тръмп толкова отчаяно иска срещата да се състои, че е готов да отстъпи от някои от по-ранните си искания. Това изглежда като вид сделка - отваряне на вратата за Пхенян в замяна на хвърлени в пространството обещания - това, за което съветникът по националната сигурност Джон Болтън предупреждава от 25 години.\r\n\t\r\n\tМисля, че Тръмп е прав като залага на това, че водената от САЩ модернизация и воля за икономически растеж с времето ще донесат политически промени, които могат да намалят потенциална ядрена заплаха за САЩ и съюзниците им. Но се чудя: хрумва ли му на Тръмп, че това е именно залогът, който президентът Барак Обама направи с иранската ядрено споразумение, известно на жаргона на Тръмп като \"най-лошата сделка, сключвана някога\"? Главната разлика е, че Обама получи истински, подлежащ на проверка твърд ангажимент за унищожаване на ядрените резерви на Иран преди да бъдат направени каквито и да било американски отстъпки.\r\n\t\r\n\tПоследният изумителен аспект на срещата на високо равнище във вторник беше безпричинният удар срещу Южна Корея - предан и демократичен съюзник. Нямам предвид само внезапното решение на Тръмп да се откаже от \"провокативните\" американско-южнокорейски военни учения, Америка все още разполага с изобилие от военна сила в съседство, ако потрябва. И нека дори да приемем настойчивостта на Тръмп, че \"в даден момент\" САЩ трябва да изтеглят своите около 30 000 войници, въпреки че тяхното присъствие дава спокойствие на Южна Корея, Япония и дори на Китай.\r\n\t\r\n\tНе, наистина поразителната обида, нанесена от Тръмп, беше да предположи, че южнокорейският президент Мун Дже-ин е направил смелото предложение към Ким, за да намали заплахата за зимните олимпийски игри в Пьончан и така да спечели пари. \"Те не продаваха точно билети\", каза Тръмп на пресконференция във вторник. \"Разпродадоха се за нула време\" след като Северна Корея се съгласи да участва, каза Тръмп, който си остава търговец грубиян.\r\n\t\r\n\tДипломацията невинаги е привлекателна. Съмнителни хора понякога правят много добри неща. Затова, да отпразнуваме успеха на Тръмп в Сингапур и да се надяваме, че някой може да преведе разпореждането на президента Роналд Рейган \"доверявай се, но проверявай\" на корейски.", "date": "2018.06.13", "title": "Ким Чен-ун успя да постигне магически трик"}
{"url": "https://www.mediapool.bg/avariya-ostavi-krim-bez-tok-za-nyakolko-chasa-news280251.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолуостров Крим остана без електричество за няколко часа в сряда следобед. Едновременно с това бяха прекъснати и мобилните комуникацииq спряха да работят банки и търговски центрове. Много административни и частни сгради прибегнаха до помощта на дизелови генератори за осигуряване на електричество.\r\n\t\"Целият Крим и Севастопол са без ток. Електричеството е прекъснато навсякъде. Търсим причината\", написа местният сайт \"Криминформ\", като се позова на свой източник.\r\n\tПроблемите с изключването на електроснабдяването в различни райони на полуострова започнали около 13 часа, по данни на жители, а целият Крим останал без ток за половин час в периода от 15.20 и 15.50 часа, по данни на руския оператор на мрежата \"Россет\". Напълно захранването е било възстановено в 17.22 часа, съобщиха от руското Министерство на енергетиката.\r\n\tОт сривовете на електрозахранването са били засегнати 2.35 млн. души.\r\n\tЗа последно полуостровът остана без ток миналата година. Както и сега, причината е в в енергийния мост, свързващ Крим с материка.\n\n\r\n\tВ резултат на токови удари на подстанция \"Таман\" е задействана противоаварийната система и са изключени всички линии, написа във Фейсбук ръководителят на Крим Сергей Аксьонов. \"Целят Крим остана без ток. В течение на три часа енергоснабдяването ще бъде възстановено. Молим да се запази спокойствие\", призова той.\r\n\tПодстанция \"Таман\" се намира на територията на Краснодарския край в Русия, откъдето тя снабдява с ток анексирания Крим. Доставките от Украйна бяха преустановени след завземането на Крим от Русия през 2014 г.\r\n\tРИА Новости съобщава, че в Севастопол не работят банки, терминали, търговски центрове и друг. В столицата Симферопол и в Севастопол престанаха да работят светофарите, спрени са тролеите, съобщават местни жители.\r\n\tВ Севастопол токът е спрял в 15 ч., а четвърт час по-късно и мобилните връзки. След 40 минути мобилната мрежа проработила, но ток няма и досега, сподели местен жител в социалните мрежи.\r\n\tКъм 16.30 ч. в Севастопол вече имало ток, а също и в Ялта, но не и в другите населени места.\r\n\tЧас по-късно вече целият полуостров е имал електричество, по данните на енергийното ведомство на Русия.", "date": "2018.06.13", "title": "Авария остави Крим без ток за няколко часа"}
{"url": "https://www.mediapool.bg/golyama-britanska-veriga-pabove-se-otkazva-ot-shampanskoto-zaradi-brekzit-news280264.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдна от най-големите британски вериги пъбове - Уедърспун (Wetherspoon) - обяви в сряда, че от идния месец спира да предлага френско шампанско и германска пшенична бира и ще продава повече британски напитки заради Брекзита, предаде Асошиейтед прес.\r\n\tОснователят на веригата Тим Мартин, който е страстен поддръжник на излизането на Великобритания от ЕС, обясни в комюнике, че от 9 юли в пъбовете му вече няма да е възможно да се поръчва чаша или бутилка от прочутото френско пенливо вино, нито бяла бира, произведена във Франция или Германия. Целта му е да направи бизнеса си по-конкурентоспособен, след като Брекзитът се превърне в реалност.\r\n\tКато член на ЕС, Великобритания е освободена от мита за вноса на стоки от Общността. Това обаче ще се промени след излизането на страната от европейския Митнически съюз след отделянето ѝ от ЕС.\r\n\tУедърспун, която притежава 880 пъбове в страната, ще замени шампанското с британски пенливи вина и ще предлага бели бири, произведени в страната или в САЩ, уточнява АФП.\r\n\tГрупата обаче възнамерява да продължи да сервира шведски сайдер Копарберг (Kopparberg), след като производителят се ангажира да го произвежда в Обединеното кралство след Брекзита.\r\n\tВеригата не казва нищо за италианското пенливо вино просеко, което е особено популярно сред британците.\n\n\r\n\t\"Това решение ще открие пред нас нови хоризонти, така че да подобрим предлагането за нашите два милиона клиенти, които идват всяка седмица в баровете ни\", уверява Мартин.\r\n\tВ съобщението той критикува Митническия съюз на ЕС, определяйки го като \"протекционистка система\", тъй като предвижда високи мита за страни извън ЕС, което според него води до покачване на цените за британските потребители.\r\n\tПрез 2016 година основателят на Уедърспун води шумна кампания в подкрепа на Брекзита, критикувайки особено силно ролята на медиите.", "date": "2018.06.13", "title": "Голяма британска верига пъбове се отказва от шампанското заради Брекзит"}
{"url": "https://www.mediapool.bg/germanskiyat-vanshen-ministar-svetat-veche-ne-e-sashtiyat-news280262.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският съюз трябва да реформира начина, по който се управлява, а страните членки трябва да бъдат по-сплотени пред лицето на променящия се световен ред, както се вижда от нарастващите търкания в отношенията между континента и традиционния му съюзник - САЩ. Това каза в сряда в Берлин германският външен министър Хайко Маас, съобщи Ройтерс.\r\n\t\r\n\tВ голяма реч, посветена на бъдещата европейска политика на Германия, той посочи егоистичната политика на президента на САЩ Доналд Тръмп, въплътена в лозунга \"Америка на първо място\", руските \"атаки срещу международното право\", и китайската \"експанзия\", като признаци, че \"световният ред, с който бяхме свикнали, вече го няма\".\r\n\t\r\n\tЕвропа трябва да намери \"нов баланс\" в отношенията си със САЩ в светлината на предизвикателствата, поставени от администрацията на президента Доналд Тръмп, каза Маас. Сред тези предизвикателства той посочи отказа на Вашингтон от Парижкото споразумение за климата, излизането от ядреното споразумение с Иран, заплахите със санкции срещу европейските партньори, както и протекционистката политика.\r\n\t\r\n\tНие, европейците, трябва съзнателно да се противопоставяме, когато САЩ пресичат \"червени линии\", каза той. Когато правителството на САЩ агресивно поставя под въпрос нашите ценности и интереси, ние трябва да реагираме по-категорично, подчерта той.\r\n\t\r\n\tЕвропейският съюз трябва да предложи нова стратегия към Китай във връзка с нарастващата му икономическа и политическа роля, която да отговори и на целенасочените опити на Пекин да разединява ЕС, заяви Маас. Той специално изрази безпокойството от засилващите се опити на Китай да действа като политически брокер в Централна и Източна Европа.\n\n\r\n\t\r\n\tМаас подкрепи френското предложение за създаване на европейски сили за интервенция, като добави, че в него трябва да бъде поканена и Великобритания, дори и след излизането ѝ от ЕС.\r\n\t\r\n\tГоворейки за бъдещите отношения на ЕС с Лондон, той отбеляза нарастващите опасения на Великобритания да не остане изолирана в една по-несигурна международна среда, но добави, че засега не вижда ясни знаци Лондон да ревизира решението си за напускане на ЕС.\r\n\t\r\n\t\"Мисля, че британците забелязват промяната на отношенията със САЩ - те вече не са така близки. А сега те вече няма да са и членове на ЕС, а и ЕС даде да се разбере, че нещата няма да бъдат същите\" след Брекзита, подчерта германският външен министър.\r\n\t\r\n\tТой приветства продължаващото тясно сътрудничество между Великобритания, Франция и Германия за общ европейски отговор на решението на САЩ да се изтеглят от ядреното споразумение с Иран.", "date": "2018.06.13", "title": "Германският външен министър: Светът вече не е същият"}
{"url": "https://www.mediapool.bg/zdraveto-na-balgarite-ne-se-podobryava-pri-narastvashti-hospitalizatsii-i-razhodi-news280261.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарската здравна система е неефективна, в нея има много дисбаланси като раздута и приоритетно финансирана болнична помощ, увеличаващи се хоспитализации и липса на профилактика, голямо доплащане от страна на пациентите, което в крайна сметка не води до подобряване на здравните показатели на населението. Това стана ясно от изнесените данни по време на кръгла маса в парламента “Здравето на българите през 21 век – тенденции и предизвикателства“.\r\n\tОт 1980 година насам раждаемостта пада;  намалява постоянно, но все още е (6.5 на 1000 живородени деца при 3.6 на 1000 средно за ЕС);  е 15.5‰ - , очакваната продължителност на живота расте, но ни делят 7 години от средната за ЕС; предотвратимата смъртност както при мъжете, така и при жените, е около два пъти по-висока от средната за ЕС; естественият прираст бележи все по-голям спад и , отчете директорът на Националния център по обществено здраве и анализи доц. Христо Хинков.\r\n\t, коментира той.\r\n\tВ периода 2001 досега  (от 882.2 млн. лв. през 2001 г. на над 4 млрд. лева сега), катои почти никакво внимание не се обръща на превенцията и профилактиката.  и достигат 31 587 души на 100 хил. население, докато средно в ЕС този показател е постоянен – 17 340 души на 100 хил. души население.\r\n\t, посочи Хинков. Препоръката на СЗО е доплащането на пациентите да бъде сведено до 15%, докато у нас близо половината от здравните разходи идват директно от джоба на пациента.\n\n\r\n\t, каза той. \r\n\t, съобщи той.\r\n\tСтраната ни все още държи средноевропейски показатели по брой лекари на 100 000 души население, но има остър недостиг на медицински сестри, което също е предпоставка за лошо качество на лечебния процес.\r\n\tСъотношението лекари-сестри у нас е 1:1, докато в Полша и Румъния то е 1:2, а в Норвегия 1:4.\r\n\tХинков коментира, че недостигът на сестри може да компрометира едно иначе качествено проведено лечение, например по време на грижите в постоперативния период.\r\n\tБлизо и има голямо текучество.\r\n\tДоц. Михаил Околийски от офиса на СЗО у нас коментира, че ако не бъдат въведени икономически ефективни политики, даже и с увеличение на разходите, няма как да се гарантират устойчиво развитие и подобрение на тенденциите в общественото здраве.\r\n\tВ момента всички очаквания са насочени към новия здравен модел, който екипът на здравния министър Кирил Ананиев трябва да представи в края на юни – началото на юли.", "date": "2018.06.13", "title": "Здравето на българите не се подобрява при нарастващи хоспитализации и разходи"}
{"url": "https://www.mediapool.bg/makedonskiyat-prezident-izgoni-zaev-i-otkaza-da-podpishe-sporazumenieto-s-atina-news280232.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОчаквано опозицията в Гърция и Македония се обяви срещу постигнатото споразумение между управляващите в двете страни и поиска то да бъде преразгледано, като ситуацията в Скопие ескалира и остави много неизвестни пред евентуалното окончателно решение на проблема с името. \r\n\tМакедонският президент Георге Иванов каза в сряда, че няма да подкрепи и да подпише \"такова вредно споразумение\", а по-рано през деня изгони премиера Зоран Заев и външния министър Никола Димитров, които отидоха да го информират за постигнатото съгласие с Атина.\r\n\tСрещата е продължила едва 120 секунди. Иванов попитал Заев и Димитров дали имат писмено споразумение с Гърция. След като получил утвърдителен отговор, Иванов казал на Заев и Димитров, че не е необходимо срещата да продължи, съобщиха местните медии. \r\n\t \r\n\tМакедонският президент не приема идеята новото име Северна Македония да бъде erga omnes - както за международна, така и за вътрешна употреба, което ще наложи промяна на Конституцията.\r\n\t \r\n\t\r\n\t\t\"Такава вредна сделка, която е уникална в историята на човечеството, е неприемлива и неразумна. С нея се разрушават държавните институции. Няма да легализирам политически беззакония\", заяви Иванов в обръщение към македонците. \r\n\t\r\n\t\t \r\n\t\r\n\t\tТой добави, че Гърция е постигнала максимума от исканията си и сега чрез договора иска да направи с македонците в Македония това, което е направила с македонците в Гърция.\r\n\t\r\n\t\t \r\n\t\r\n\t\t\r\n\t\t\tСпоред президента този договор изтрива историята на страната и призова да не се оскверняват целите на държавата: \"ЕС и НАТО не могат да са алиби“.\r\n\t\t\r\n\t\t\t \r\n\t\t\r\n\t\t\tУправляващите имат възможност да заобиколят евентуално вето на президента Иванов, но договорът трябва да бъде ратифициран от парламента.\r\n\t\t\r\n\t\t\t \r\n\t\r\n\t\r\n\t\t\r\n\r\n\t \r\n\tЛидерът на основната македонска опозиционна партия ВМРО-ДПМНЕ Християн Мицковски коментира от своя страна, че постигнатият договор между Скопие и Атина е измамна победа и договор за капитулация, съобщи електронното издание \"Република“, цитирано от \"Фокус\". \r\n\t \r\n\t\"Независимо как се опитва Зоран Заев да демонстрира еуфория, от разстояние може да се види, че това е поражение. Това е чувството на гражданите, болката и горчивината. Преговорите бяха държани в тайна. Опозицията и ВМРО-ДПМНЕ не бяха включени в преговорите, вече е ясно защо\", заяви Мицковски. \r\n\t \r\n\tВ изявление на ВМРО-ДПМНЕ се посочва, че Заев е преминал червените линии, които досега защитаваха всички политици, получили доверието на гражданите да ръководят държавата.\r\n\t \r\n\t\"Зоран Заев не само призна, че се е съгласил да промени конституционното име, но и се е съгласил и към националността, която досега бе ясно определена, да се добави \"граждани на Северна Македония. Властите в Гърция празнуват съвсем очаквано\", смятат от ВМРО - ДПМНЕ.\r\n\t \r\n\tПартията смята, че по въпроса за името трябва да има задължаващ референдум, а не консултативен.\r\n\t \r\n\t\r\n\t \r\n\tВъв вторник Заев заяви, че са възможни предсрочни парламентарни избори заедно с референдума за името. Попитан от журналист какво ще стане, ако опозицията и президентът не одобрят промяната на името, той отговори, че все пак остава шансът за успешен референдум.\r\n\t \r\n\t\"Може да бъдат заедно с референдума, а може и с президентските избори. Това е моето мнение, което не съм консултирал с коалиционните партньори. Според мен е добре да се изкара целият мандат заради икономиката, но това е до там, докъдето зависи от нас, но ние имаме интерес да отидем на избори, защото анкетите са на наша страна“, обясни Заев.\r\n\t \r\n\t\r\n\t \r\n\tЛидерът на най-голямата опозиционна партия в Гърция \"Нова демокрация\" Кириакос Мицотакис заяви, че премиерът Алексис Ципрас няма политическа легитимност да подпише споразумението за името на Македония, тъй като то не се ползва с одобрението на неговия младши партньор в коалицията – партията \"Независими гърци“ (АНЕЛ). \r\n\t \r\n\tТя не приема включването на \"Македония\" по никакъв начин в новото име на съседната страна. \r\n\t \r\n\tЛидерът на \"Нова демокрация\" призова президента Прокопис Павлопулос да гарантира, че споразумението ще бъде преразгледано от парламента преди да бъде подписано от правителството.\r\n\t \r\n\tСрещата между Мицотакис и Павлопулос първоначално бе насрочена за вторник, но в крайна сметка се състоя в сряда. \r\n\t \r\n\tВ по-ранно изявление пред телевизия \"Скай\" говорителят на консервативната партия Мария Спирайки заяви, че правителството в Атина е постигнало „лошо споразумение\", като добави, че премиерът \"няма легитимност да сложи своя подпис\".\r\n\t \r\n\t\"Нова демокрация“ разкритикува сделката, подчертавайки, че тя признава македонската етническа принадлежност и език.\r\n\t \r\n\tДоговорът трябва да бъде ратифициран от парламента, но не е ясно дали получи достатъчно подкрепа. \r\n\t \r\n\t\r\n\t \r\n\tНа този фон Комитетът за борба за гръцкия характер на Македония призова в социалните мрежи да се организират протести в деня на подписването на договора между Атина и Скопие.\r\n\t \r\n\tНай-вероятно това ще се случи в събота.\r\n\t \r\n\t\"Ако Ципрас се опита да отиде в Преспа, там, където са свещените останки на Павлос Мелас и други, които дадоха живота си за свободата на отечеството, съобщаваме, че ще бъдем там, десетки хиляди, за да не позволим да се подпише договорът“, заявиха от комитета.\r\n\t \r\n\tТе призовават гражданите да подкрепят протеста им, а депутатите да си подадат оставките.", "date": "2018.06.13", "title": "Македонският президент изгони Заев и отказа да подпише споразумението с Атина"}
{"url": "https://www.mediapool.bg/vaprosat-za-migratsiyata-otnovo-vazplameni-evrodeputatite-news280266.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвродепутатите обсъдиха разгорещено въпроса с миграцията и случая с кораба \"Акуариус\". Някои от тях свързаха обстановката в Либия със събитията в Средиземно море, прозвучаха взаимни упреци между представители на Италия и на Франция, предаде БТА от Страсбург.\r\n\t\r\n\tГрупата на Европейската народна партия (ЕНП) отбеляза, че ЕС е способен да създаде правила за пластмасата и земеделието, но не успява да постигне ред в миграцията. ЕНП призова за незабавно приемане на промени в правилата от Дъблин, които засега предвиждат държавата, през която мигрантите са навлезли в ЕС, да разглежда молбите им за убежище. От тази политическа сила настояха за бързо връщане на чужденците без основания за престой в ЕС.\r\n\t \r\n\tЕНП предложи извън ЕС да бъдат обособени миграционни лагери, известни преди време като \"горещи точки\", където пришълците да изчакват постановяването на решения по молбите им за закрила. Групата предложи инвестиции в Африка за създаването на работа и надежда за хората там.\r\n\t\r\n\tСоциалистите и демократите определиха решението на Италия да не допусне в свое пристанище кораба с мигранти \"Акуариус\" като незаконно. Тази група също призова за бърза промяна на дъблинските правила и коментира, че с действията си ЕС помага на ксенофобите, националистите и популистите.\n\n\r\n\t\r\n\tЕвропейските консерватори и реформатори предложиха по-добро преразпределение на мигрантите. Те упрекнаха ЕС, че помага на партии, отричащи досегашната европейска система.\r\n\t\r\n\tГрупата на АЛДЕ посочи, че мигрантите прииждат от района в Либия под контрола на международно признатото правителство с премиер Файез ел Сарадж, а не от областта на Тобрук, която е извън тази правителствена власт. Трагедията започва в Африка, трябва да решим проблема в основата му, коментираха либералите.\r\n\t\r\n\tГрупата \"Зелени\" заяви, че нищо не може да оправдае затварянето на пристанищата пред кораб с хора в окаяно положение. Европейската крепост започва да придобива очертания, добавиха от тази политическа сила.\r\n\t\r\n\tЕвропейската обединена левица заяви, че френският президент Еманюел Макрон, упрекнал Италия в цинизъм заради решението ѝ за кораба \"Акуариус\", е проявил сам циничност със затварянето на френско-италианската граница за мигранти. Липсата на солидарност ражда чудовища навсякъде в Европа, българското председателство на Съвета на ЕС носи отговорност за липсата на напредък по промените в дъблинските правила, добавиха представителите на социалистическите и комунистическите сили.\r\n\t\r\n\tГрупата \"Европа на свободата и пряката демокрация\" призова за разкриването на законни пътища за миграция към ЕС. Групата \"Европа на народите и свободата\" коментира, че днес се наблюдават последиците от войната за петрол в Либия.", "date": "2018.06.13", "title": "Въпросът за миграцията отново възпламени евродепутатите"}
{"url": "https://www.mediapool.bg/zetyat-na-ispanskiya-kral-vliza-v-zatvora-news280263.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИспанските съдебни власти дадоха на зетя на испанския крал Филип Шести 5-дневен срок да се яви в затвора за излежаване на присъдата си от 5 г. и 10 месеца, наложена му за няколко престъпления, сред които измами и неплащане на данъци, предаде Ройтерс.\r\n\t\r\n\tПетдесетгодишният Иняки Урдангарин, който живее със съпругата си, принцеса Кристина - сестрата на краля, и четирите им деца в Швейцария, се яви в сряда в съда в Палма де Майорка (на Балеарските острови), за да получи уведомлението за решението на съда. Осъденият пристигна с редовен полет от Женева.\r\n\t\r\n\tМиналата година провинциалният съд в Майорка прецени, че Урдангарин е присвоил около 6 млн. евро, използвайки привилегирования си статут в кралското семейство, за да получи обществени поръчки, свързани със спортни събития. Самият той е бивш активен спортист и състезател по хандбал. Вчера испанският върховен съд потвърди решението на по-долната съдебна инстанция, но оправда Урдангарин по обвинението за подправяне на документи и намали затворническата му присъда с 5 месеца.\r\n\t\r\n\tПринцеса Кристина бе глобена затова, че се е възползвала от престъпните деяния на съпруга си.", "date": "2018.06.13", "title": "Зетят на испанския крал влиза в затвора"}
{"url": "https://www.mediapool.bg/zhelyo-boichev-bulgaria-republika-na-grazhdanite-li-e-ili-na-bankite-news280267.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДепутатът от БСП Жельо Бойчев се оплака ,че БНБ още не е предоставила на парламента, поисканата от временната комисия, разследваща сделката ЧЕЗ, информация за поетите ангажименти на български банки към купувача на активите – пазарджишката \"Инерком\".\r\n\tБойвеч, който председателстваше тази комисия, припомни, че в одобрения от Народното събрание преди почти месец доклад за разследването бе поискано от БНБ да даде данни за евентуалното участие във финансирането на сделката между ЧЕЗ и \"Инерком\" на \"Уникредит Булбанк\", \"Първа инвестиционна банка\" и Българската банка за развитие, които се позоваха на професионалната тайна и отказаха да разкрият на депутатите договаряли ли са кредитиране, банкови или други гаранции на фирмата на Гинка Върбакова.\r\n\t\"Излишно е да напомням мястото и ролята на българския парламент спрямо Конституцията на страната и по волята на българските граждани. Надявам се да бъде направено съответното запитване към БНБ и тази информация да бъде предоставена“, каза още Бойчев.\r\n\tТой попита: \"Ние република на българските граждани ли сме, или на българските банки\".\r\n\t\"Ако тази информация не постъпи в НС, ще предприемем съответните действия след това“, закани се Жельо Бойчев, но стана ясно какви ще са мерките..", "date": "2018.06.13", "title": "Жельо Бойчев: България република на гражданите ли е, или на банките"}
{"url": "https://www.mediapool.bg/oon-zatvaryaneto-na-granitsite-ne-spira-kanaldzhiite-tvardi-oon-news280268.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗатварянето на сухопътните или морските граници не спира каналджиите, а просто променя техните маршрути, предаде ДПА, позовавайки се на изявление на Службата на ООН по наркотиците и престъпността.\r\n\t\r\n\tНай-малко 2,5 милиона мигранти са били прекарани незаконно през 2016 г., а хората, които са им помагали при пътуванията са спечелили общо между 5,5 и 7 милиарда долара за незаконните си услуги, посочва службата.\r\n\t\r\n\tСпоред нейните експерти мерките за засилен граничен контрол не са ефективни, ако не са свързани с по-широки политики. Те отбелязват, че по-строгият контрол по границите увеличава рисковете за мигрантите и предоставя повече възможности за печалба на каналджиите.\r\n\t\r\n\tМежду 2009 и 2015 г. затварянето на сухопътни граници по пътя от Турция до Западна Европа е довело до пренасочване към опасния морски маршрут в източната част на Средиземно море.\r\n\t\r\n\tОт Службата на ООН по наркотиците и престъпността съветват правителствата да не се фокусират върху променящите се маршрути, а върху по-стабилните каналджийски центрове, където се струпват мигранти, преди да започнат дългите си пътувания.\n\n\r\n\t\r\n\tСлужбата съветва държавите да отворят канали за легална имиграция и да предложат алтернативни възможности за доход на бедните хора, които практикуват каналджийство, с цел борба срещу този бизнес.\r\n\t\r\n\tНа последно място службата приканва силите на реда да отчитат факта, че каналджиите работят с корумпирани чиновници на различни нива.\r\n\t\r\n\tСпоред най-актуалните достъпни данни най-натоварените мигрантски маршрути минават през Средиземно море и от Централна към Северна Африка, като през 2016 г. по всеки от тях броят на мигрантите е достигнал около 380 000 души.", "date": "2018.06.13", "title": "ООН: Затварянето на границите не спира каналджиите, твърди ООН"}
{"url": "https://www.mediapool.bg/za-podgotovkata-na-srabskata-gazova-vrazka-bulgaria-e-zadelila-6-mln-evro-news280269.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария е започнала през месец май подготвителни работи за строежа на междусистемната газова връзка България–Сърбия“ като предвидените за целта средства са 6 млн. евро от оперативната програма \"Иновации и конкурентоспособност”. Това съобщиха от Министерството на енергетиката след среща на министър Теменужка Петкова със сръбския си колега Александър Антич и министъра на външните работи и търговията на Унгария Петер Сиярто в сряда.\r\n\tОсновна тема на разговора, в който е декларирано развитие на сътрудничеството между трите държави в газовата сфера, е била именно българо-сръбската връзка, работата по която се бави от години, но последно София и Булград смятат да реализират проекта до 2022 г.\r\n\tУскоряване на изграждането на интерконектора залегна и в декларация между България и Сърбия, подписана на 17 май в София по време на срещата на върха ЕС - Западни Балкани. Българското правителство дори обяви намерение да определи, със съгласието на ЕК, държавния газов оператор \"Булгартрансгаз“ за организатор на проекта и оператор на бъдещия газопровод на българска територия. Досега проектът се движеше от енергийното ведомство.\r\n\tЗа да се поеме от \"Булгартрансгаз\" проектът, трябва операторът да бъде включен като бенефициент по европейската оперативна програма.\r\n\tЦелта на подготовката на строежа на връзката е получаване на разрешително за строеж. За тези дейности са предвидени 6 млн. евро.\n\n\r\n\tНа българска територия 60-километровото трасе на газопровода, с годишен капацитет от 1.8 млрд. куб. м, се планира да тръгва от Нови Искър край София през Перник до Калотина, за да се свърже със сръбския участък, който ще се реализира от \"Сърбиягаз\".", "date": "2018.06.13", "title": "За подготовката на сръбската газова връзка България е заделила 6 млн. евро"}
