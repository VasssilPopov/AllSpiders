{"url": "http://www.mediapool.bg/dyakon-andrei-kuraev-ruskiyat-patriarh-obyavi-balgarite-za-natsiya-ot-maloumnitsi-news276361.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският патриарх Кирил всъщност обяви българите за нация от малоумници. Така популярният руски мисионер и публицист дякон Андрей Кураев коментира гневната назидателна реч, която си позволи да държи патриарх Кирил на българския президент Румен Радев заради словото му на тържествената заря на 3 март в София. Да, армията на Империята е била многонационална и в нея е имало немалко поляци и прибалтийци. Да, за България е принципно важно да каже добри думи на сърбите и румънците, с които после тя неведнъж е воювала за корекция на своите граници.\r\n\tКолко силна трябва да е вътрешната настройка на патриарха за оскърбление по всеки повод, за да се държи така?\", пита Кураев, допълвайки, че \"Светейшият продължи да се сърди и на летището\". Цитирани са думите на патриарх Кирил \r\n\tКураев уточнява, че финландският полк получава названието си заради първия набор, състоящ се от селяни финландци. \"В него може да са служили етнически шведи, свързани с Финландия. Указ от 5 януари 1880 г. споменава редник Яков Перебенус. Едва ли той е великорусин\", коментира дякнът и продължава:\r\n\t\"Но и това е малко. Патриархът побърза по същество нарече българите нация от малоумници:Но може би Лавров е поръчал на патриарха да предаде на българите своите думи: \r\n\t\"Ако съдим как се впрегна в демарша на патриарх Кирил държавната телевизия \"Вести\", догадката е правилна. При това с лъжата, че", "date": "2018.03.07", "title": "Дякон Андрей Кураев: Руският патриарх обяви българите за нация от малоумници"}
{"url": "http://www.mediapool.bg/deloto-za-vlakovata-katastrofa-v-hitrino-tragna-po-barzata-protsedura-news276386.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШуменският окръжен съд даде в сряда ход на делото за трагичната влакова катастрофа в Хитрина, при която на 10 декември 2016 г. загинаха 7 души а други 14 бяха ранени.\r\n\tПроцесът ще бъде разгледан по бързата процедура, като двамата подсъдими машинисти Димитър Михнев и Радослав Петков обаче не признаха вината си.\r\n\tВ този случай съдът просто си спестява разпитите на вещите лица, изготвили множеството експертизи по казуса, както и на някои от свидетелите, по чиито показания страните нямат спорове.", "date": "2018.03.07", "title": "Делото за влаковата катастрофа в Хитрино тръгна по бързата процедура"}
{"url": "http://www.mediapool.bg/natsionalno-dvizhenie-han-kubrat-obvini-bozhidar-dimitrov-v-plagiatstvo-news276383.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНационално движение \"Хан Кубрат\" вече съществува и проф. Божидар Димитров няма как да си присвои името, за да регистрира негово. Това заяви председателят на движението \"Хан Кубрат\" Веселин Костов.\r\n\tТой прави коментара по повод изявленията на  че регистрира свое движение със същото име.\r\n\tНационално движение \"Хан Кубрат\"  от година, а от няколко години организира родолюбиви събори и подкрепя различни каузи с цел да бъдат съхранени българските традиции и фолклор, каза Костов.\r\n\tСпоред него Божидар Димитров няма право да обявява пред медиите име на бъдещата си организация, без да е проверил дали е възможно да го използва.\r\n\tПредседателят на движение \"Хан Кубрат\" се надява адвокатите на проф. Димитров да проверят ситуацията и да променят името на неговото движение. В противен случай заплашват да търсят правата си в съда.\r\n\t\"Смятаме, че е недопустимо българин да си позволи да нарече Апостола на свободата - Васил Левски \"дребен разбойник\" в национален ефир, а след това да говори за родолюбие и да опитва да се провъзгласява за президент в бъдеща президентска република\", коментира още Веселин Костов.\r\n\tМалка подробност е, че движението на Божидар Димитров се нарича \"Кан Кубрат\", а не \"Хан Кубрат\".\r\n\tСпоред Костов това е подвеждащо, защото хан и кан означават едно и също, а е различен само преводът. Години наред се беше наложила титлата \"хан\", едва в последните години започнаха да казват \"кан\", така че за нас \"Хан Кубрат\" и \"Кан Кубрат\" е е дно и също име, каза Костов.", "date": "2018.03.07", "title": "Национално движение \"Хан Кубрат\" обвини Божидар Димитров в плагиатство"}
{"url": "http://www.mediapool.bg/sasht-shte-kontrirat-vseki-opit-za-namesa-v-izborite-im-prez-noemvri-news276380.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Доналд Тръмп заяви, че е имало намеса от Русия и вероятно от други страни в президентските избори в САЩ от 2016 г. и добави, че САЩ ще контрират всеки опит за намеса в изборите им за Конгрес през ноември т.г., предаде Ройтерс.\r\n\t \r\n\t\"Руснаците по никакъв начин не повлияха на гласуването ни, но със сигурност е имало намеса и вероятно е имало намеса и от други страни и може би частни лица\", заяви Тръмп на съвместна пресконференция в Белия дом с шведския премиер Стефан Льовен.\r\n\t \r\n\t\"Правим много задълбочено проучване и имаме някои много силни предложения за изборите тази година. Ще контрираме всичко, което правят, ще го контрираме много силно\", добави той.\r\n\t \r\n\tТръмп заяви, че на тазгодишните избори щатите трябва да предвидят резервни варианти за гласуване с хартиени бюлетини. \"Това е старомодно, но винаги върши работа\", каза той, цитиран от Асошиейтед прес.\r\n\t \r\n\tСтефан Льовен заяви, че шведското разузнаване работи усилено за опазване на избирателната система на Швеция и осуетяването на чуждестранна пропаганда.\r\n\t \n\n\r\n\t\"Изборните резултати в една страна не трябва да се определят от никой друг освен гласоподавателите на тази страна\", каза шведският премиер.", "date": "2018.03.07", "title": "САЩ ще контрират всеки опит за намеса в изборите им през ноември"}
{"url": "http://www.mediapool.bg/shefat-na-amazon-stana-parviyat-chovek-s-bogatstvo-nad-100-miliarda-dolara-news276381.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШефът на компанията за онлайн продажби на дребно Амазон Джеф Безос оглави годишната класация на милиардерите на сп. \"Форбс\", предаде ДПА.\r\n\t \r\n\tС лично състояние от 112 милиарда долара Безос става първият човек в света с богатство от над 100 милиарда долара. Той е увеличил състоянието си с 39 милиарда долара в сравнение с предишни години.\r\n\t \r\n\tДжеф Безос е и собственик на в. \"Вашингтон пост\" и на аерокосмическата компания \"Блу ориджин\".\r\n\t \r\n\tВтори в класацията е основателят на Майкрософт Бил Гейтс с 90 милиарда долара, а трети е инвеститорът Уорън Бъфет с 84 милиарда долара.\r\n\t \r\n\tНай-богат европеец е заемащият четвъртото място французин Бернар Арно, който притежава марки като \"Луи Вюитон\" и \"Сефора\".\r\n\t \n\n\r\n\tАмериканците са силно представени в списъка от 2208 милиардери от 72 страни. В челната десятка са още шефът на Фейсбук Марк Зукърбърг и братята индустриалци Чарлс и Дейвид Кох.\r\n\t \r\n\tПрезидентът на САЩ Доналд Тръмп е слязъл от 544-о на 766-о място, след като богатството му е намаляло с 400 милиона долара до 7,1 милиарда.\r\n\t \r\n\tВ сравнение с миналата година 121 души са отпаднали от списъка, но пък други 259 са включени в класацията за пръв път.\r\n\t \r\n\tОбщото богатство на всички милиардери в списъка е 9,1 трилиона долара, средно по 4,1 милиарда долара на човек, което според \"Форбс\" е нов рекорд.", "date": "2018.03.07", "title": "Шефът на Амазон стана първият човек с богатство над 100 милиарда долара"}
{"url": "http://www.mediapool.bg/siderov-brani-ruskiya-patriarh-narechen-ot-simeonov-vtororazryadno-chenge-ot-kgb-news276358.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСкандалите в България след посещението на руския патриарх Кирил продължават с раздор в \"Обединени патриоти\" (ОП). Вицепремиерът и лидер на НФСБ Валери Симеонов се възмути от и го нарече \"цигарен митрополит\" и \"второразрядно ченге\" от КГБ.\r\n\tЧасове по-късно парламентарната група на ОП е гласувала позиция, според която Симеонов дължи извинение на главата на руската православна църква. Позицията е била подкрепена от представителите на \"Атака\" и ВМРО, без тези на НФСБ.\r\n\tПри посещението си у нас по случай националния празник Трети март патриарх Кирил държа назидателен тон на българския президент Румен Радев и изрази публично недоволството си от споменаването и на воините от други народи, паднали за свободата на България. Това стана ясно от разпространено видео на Руската православна църква след завръщането на шефа й в Москва.\r\n\t\r\n\tТой допълни, че българският патриарх има много по-голямо основание да каже това, защото Путин е направил историческа манипулация с внушението, че българската азбука е византийска и е написана от византийци.\r\n\t\"Това духовно лице, когато се споменават жертвите в тези сражения, това да им вадиш костите, да ги хвърля от историята – какъв е тоя\", продължи да се възмущава Симеонов.\n\n\r\n\tПо думите му руският патриарх не е никакъв източноправославен духовник, а е \"агент Михайлов от съветското КГБ – доказано\".\r\n\t\"Значи, второразрядно съветско ченге, да дойде да ми казва, кое е истина и кое не е, извинявайте няма как да стане\", заключи вицепремиерът.\r\n\tПо-късно в съобщение, подписано от лидера на ″Атака\", парламентарната група на Обединените патриоти се разграничава от думите на вицепремиера и настоява Симеонов да се извини за \"грубите и недопустими нападки\" и ″нанесените обиди\" на руския патриарх Кирил.\r\n\tТекстът гласи: \r\n\t\r\n\t\r\n\t\r\n\tПозицията е гласувана с кворум на заседание на парламентарната група, като народните представители от НФСБ са излезли от стаята, съобщиха депутати от патриотичната коалиция.\r\n\tЮлиан Ангелов от ВМРО обясни, че и без депутатите от НФСБ е имало кворум и се е гласувало от името на парламентарната група.\r\n\tКолегите от НФСБ са в правото си да реагират, все пак са отделна партия, никой не може да им наложи на тях решение, но смятаме, че все пак трябва да има определено съобразяване в говоренето по определени теми, не можем да носим отговорност за изказванията на някои хора, за личното им мнение, добави той. Според Ангелов за момента не е застрашено единството на групата, но зависи какви ще бъдат действията оттук насетне.\r\n\tЗаместник-председателят на ПГ Валентин Касабов, който е и зам.-председател на НФСБ, обаче обясни, че това не е становище на цялата група. \"Това са безумни неща, за всяко нещо трябва да се извиняваме ли?\", попита той. Казаното от Валери Симеонов е негова позиция, но и колегите му от НФСБ мислят така, каза Касабов.", "date": "2018.03.07", "title": "Сидеров брани руския патриарх, наречен от Симеонов \"второразрядно ченге\" от КГБ"}
{"url": "http://www.mediapool.bg/otroveniyat-ruski-shpionin-ostava-v-kritichno-sastoyanie-news276384.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият руски шпионин Сергей Скрипал и дъщеря му Юлия остават в критично състояние два дни, след като бяха намерение в безсъзнание на пейка пред търговски център в южния английски град Солсбъри. Британската полиция съобщи, че двамата са били изложени на досег с отровно вещество, но все още не е установила какво е било то.\r\n\tПолицията продължава с разпитите на хора, които са консумирали храна в местен ресторант и пъб, през които са минали и Сергей Скрипал и дъщеря му Юлия, но все още не са отчели напредък в разследването.\r\n\tВ сряда британското правителство свика извънредно заседание на кризисния комитет \"Кобра\". То бе ръководено от министърката на вътрешните работи Амбър Ръд, която представи установените досега факти при разследването на случая с предполагаемото отравяне.\r\n\t\"Узнахме повече за веществото и полицията ще направи допълнително изявление следобед, за да оповести част от сведенията\", каза Ръд пред журналисти след срещата.\r\n\tВ британската преса се появиха редица хипотези. Според таблоида \"Сън\" става дума за отравяне с талий, докато \"Дейли телеграф\" пише за възможността да е използвано невротоксичното вещество Ви Екс, с което бе убит завареният брат на севернокорейския лидер Ким Чен-ун.\n\n\r\n\tПо информация на в. \"Таймс\" следователите ще проучат обстоятелствата около смъртта на съпругата на Сергей Скрипал, Людмила, починала от рак през 2012 г. и на сина му Александър, умрял миналата година в Санкт Петербург.\r\n\t\r\n\tПреди ден британският външен министър Борис Джонсън предупреди, че ако се намерят доказателства за участието на Москва, Лондон е готов да реагира твърдо, включително и с налагането на санкции, а от Кремъл очаквано отрекоха да са замесени.\r\n\tСлучаят в Солсбъри напомня на убийството на Александър Литвиненко през 2006 г. в Лондон. Бившият руски разузнавач почина, след като бе изложен на контакт с радиоактивно вещество.\r\n\tВ сряда говорителката на руското външно министерство Мария Захарова, цитирана от Ройтерс, каза, че опитите във Великобритания да се свърже Русия с мистериозното влошаване на здравословното състояние на Скрипал, изглежда целят да влошат отношенията между Лондон и Москва.\r\n\t\"Тази история от самото начало бе използвана за подклаждане на антируската кампания в медиите\", заяви говорителката.\r\n\t\"Трудно е да видим нещо друго, освен медийни провокации, целящи да влошат отношенията между нашите страни\", добави тя.\r\n\t\"Тази история ще свърши както обикновено: първо, неоснователни обвинения, после те ще си запазят тайните и нито журналистите, нито народът, нито политиците ще узнаят какво е станало в действителност\", добави Захарова, цитирана от Франс прес.\r\n\t\r\n\tНе се разбира кого има Захарова предвид под местоимението \"те\".\r\n\tСкрипал, бивш полковник в руското военно разузнаване (ГРУ) и 33-годишната му дъщеря Юлия бяха намерени в неделя следобед в безсъзнание\r\n\tСкрипал бе признат за виновен в Русия за това, че издал самоличността на руски агенти под прикритие в Европа на британското външно разузнаване МИ-6. Според руските власти той получил 100 000 долара за сведенията, които започнал да предава от 90-те години на миналия век.\r\n\tПрез 2010 г. Русия освободи Скрипал и още трима свои граждани, осъдени за шпионаж в полза на западни държави, в замяна на което САЩ й предадоха 10 руски агенти. Размяната на шпиони в стила на Студената война бе извършена на писта на летището на Виена.\r\n\tВпоследствие Скрипал замина за Великобритания, където получи убежище.\r\n\t\r\n\t\t\r\n\t\r\n\t\t \r\n\t\r\n\t\tДали отравянето на Скрипал е предупреждение на Кремъл към западните шпионски агенции, пита се лондонският \"Гардиън\" по повод мистериозното нападение.\r\n\t\r\n\t\t \r\n\t\r\n\t\tСпоред вестника има теория, според която руската държава атакува предатели, за да демонстрира риска от обвързване със западни разузнавателни агенции. \r\n\t\r\n\t\t \r\n\t\r\n\t\tА големият въпрос от покушението в град Солсбъри е моментът на демонстративното му извършване. Предположенията, че това може да е тактика за спечелване на гласове две седмици преди президентските избори в Русия са неубедителни, Владимир Путин със сигурност ще бъде преизбран. \r\n\t\r\n\t\t \r\n\t\r\n\t\tМнозина руснаци са патриотично настроени и приемат новата агресивна външна политика на Кремъл, но едва ли убийството на бивш шпионин, за когото малцина са чували, ще предизвика народно въодушевление, пише изданието.\r\n\t\r\n\t\t \r\n\t\r\n\t\tПо-вероятно е това да е възпиращ ход, който цели да напомни на руските агенти на оперативна работа за потенциалния риск от сътрудничество със западни служби, продължава \"Гардиън\". Всяка година руски топразузнавачи говорят за активни опити на ЦРУ и други западни агенции да вербуват руснаци. Част от тази пропаганда е за вътрешна употреба, но няма съмнение, че западните шпионски централи са активни в Русия. \r\n\t\r\n\t\t \r\n\t\r\n\t\tПо-нататък в коментара си вестникът припомня, че през януари двама изтъкнати руски експерти по кибернетична сигурност бяха арестувани и обвинени в сътрудничество с ЦРУ и според някои този случай е свързан с твърденията за кибератаки срещу изборите в САЩ. За разлика от съветско време, сега има по-малко основания за преминаване в другия лагер по идеологически причини, защото западните централи могат да предложат финансови стимули. А руски медии писаха, че на процеса срещу Скрипал руската прокуратура е твърдяла, че той е вербуван срещу пари. \r\n\t\r\n\t\t \r\n\t\r\n\t\tНо все пак е необичайно, да се атакуват шпиони, след като те са били пуснати на свобода вследствие на размяна между разузнавателни централи, пише лондонското издание. То цитира експерт, според когото е възможно Скрипал да е наказан, защото \"все още работи за британското или друго западно разузнаване, а не е просто пенсионер\". \r\n\t\r\n\t\t \r\n\t\r\n\t\t\"Гардиън\" признава, че много покушения срещу руснаци в чужбина са част от финансови войни и не са поръчани непременно от Кремъл (като примери са посочени убийствата на банкера Герман Горбунцов в Лондон през 2012 г и на руския депутат Денис Вороненков в Киев миналата година). Обаче нападението срещу Сергей Скрипал по-вероятно спада към категорията на покушения, одобрени и организирани от руската държава, заключава британският вестник \"Гардиън\".\r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\tМноготиражният таблоид \"Дейли мейл\" констатира, че Великобритания може да вини сама себе си за \"гангстерите на Путин\" по нейните улици. \r\n\t\r\n\t\t \r\n\t\r\n\t\tСергей Скрипал и дъщеря му са в критично състояние в болница и случаят все още е забулен в тайна, но едно е сигурно - че Владимир Путин възнамерява да укрепи позициите си у дома, като сее смут и раздори на Запада. Преследвайки целите си, продължава вестникът, руският президент се възползва от всичко - кибервойна, фалшива информация в интернет, агресивни военни нашествия в други страни като Украйна, финансови изгоди, отрова, - при което не се замесва в открита конфронтация със Запада. \r\n\t\r\n\t\t \r\n\t\r\n\t\tВ много отношения желанието на Путин да се изяви на световната сцена е следствие от миналото му като дете на западащия Съветски съюз. Като малко момче той е бил малтретиран (това обяснява защо се е захванал с джудо) и помръкващата слава на старата имперска конструкция заедно с мрачната действителност на съветските улици в Санкт Петербург са оставили върху него траен отпечатък. \r\n\t\r\n\t\t \r\n\t\r\n\t\tКомплексът за малоценност доказано е потенциална движеща сила, пише коментаторът на \"Дейли мейл\" и припомня, че миналата седмица в речта си за \"състоянието на Русия\" Путин каза, че са разработени нови руски ядрени оръжия, вкл. крилата ракета, която може да достигне \"навсякъде по света\". \r\n\t\r\n\t\t \r\n\t\r\n\t\tРуският президент неуморно търси навсякъде съюзници в стремежа си да дестабилизира големи западни институции като ЕС, НАТО и САЩ, прави го с пълното съзнание, че Западът ще се въздържа от влизането в конфликт, пише авторът Марк Алмънд, директор на Института за изследване на кризи в Оксфордския университет. И тъй като никой не иска война с Русия, много е важно Западът да използва достъпните средства и да даде ясен знак на Путин, че това поведение няма да му се размине. \r\n\t\r\n\t\t \r\n\t\r\n\t\tДали ще бъдат санкции върху руски активи в Лондон или отказ от нашето влечение към мръсните пари на олигарси, но ние трябва да действаме. Защото ако не направим нищо, отговорът на Путин ще бъде продължаване на същото ганстерство и ще има още отравяния, пише авторът на коментара в \"Дейли мейл\".", "date": "2018.03.07", "title": "Отровеният руски шпионин остава в критично състояние"}
{"url": "http://www.mediapool.bg/burya-i-ledeni-dazhdove-zastrashavat-nad-40-miliona-po-iztochnoto-kraibrezhie-na-sasht-news276382.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМощна буря, съпроводена от ледени дъждове, наближава Източното крайбрежие на САЩ, съобщиха метеоролозите на Си Ен Ен.\r\n\t \r\n\tБурята може да прекъсне електрозахранването и да попречи на придвижванията на над 40 милиона души в щатите Ню Джърси, Ню Йорк, Кънектикът, Роуд Айлънд, Масачузетс, Върмонт, Ню Хемпшър и Мейн.\r\n\t \r\n\tНационалната метеорологична служба на САЩ разпространи предупреждение за буря, която ще действа от 7 до 9 март включително. Прогнозите са за снежна покривка над 30 см в североизточната част на страната. Снегът ще е примесен с дъжд и ще е придружен от пориви на вятър със скорост до 80 км/час.\r\n\t \r\n\tУчебните занятия във Филаделфия, щата Пенсилвания, са отменени за днес. В Ню Йорк е препоръчано на жителите да се въздържат от ползване на колите си, да използват по възможност обществения транспорт и да предвидят повече време за маршрута си.\r\n\t \r\n\tСлед силните бури в края на миналата седмица над 110 000 потребители в североизточната част на САЩ остават без електрозахранване.", "date": "2018.03.07", "title": "Буря и ледени дъждове застрашават над 40 милиона по Източното крайбрежие на САЩ"}
{"url": "http://www.mediapool.bg/kim-chen-un-s-obraz-na-darzhavnik-sled-sreshtata-s-yuzhnokoreiskata-delegatsiya-news276388.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДокато се ръкува с представител на пристигналата на посещение южнокорейска делегация, севернокорейският лидер Ким Чен-ун се усмихва широко, сякаш всеки момент ще избухне в бурен смях. После, седнал на голяма заседателна маса, на лицето му отново грее усмивка, а пратениците от Южна Корея гледат почтително. На вечерята Ким отново е с широка усмивка, до него седи съпругата му, южнокорейците слушат внимателно всяка негова дума.\r\n\t \r\n\tТой е свикнал да бъде центърът на земното притегляне в своята страна, която семейството му управлява с неоспорима власт от 1948 г., но шансът да изиграе ролята на старшия държавник на Корейския полуостров в зала, пълна с южнокорейци, даде на автократичния лидер цял нов набор от пропагандни и политически възможности. Следващия месец той ще има нов сериозен шанс да заблести: Сеул заяви, че Ким е приел среща на върха - третата в историята между двете враждуващи държави - с южнокорейския президент Мун Дже-ин.\r\n\t \r\n\tКадрите на севернокорейските медии от срещата между Ким и пратениците на Мун, която се състоя в понеделник вечерта, са още по-удивителни, тъй като само допреди месеци мнозина се опасяваха от война след поредица севернокорейски оръжейни изпитания и заплахи към Сеул и Вашингтон.\r\n\t \r\n\tВ репортажа на севернокорейската телевизия лидерът на КНДР се усмихва и смее, вдигайки чаша на официалната вечеря, а после маха на изпроводяк, когато двете лимузини с южнокорейските делегати потеглят от централата на управляващата Корейска трудова партия.\r\n\t \r\n\tВ южната част на Корейския полуостров необичайните кадри се разпространиха бързо, ден след като Северът заяви, че Ким е имал \"откровен разговор\" с десетчленната делегация от пратеници на Мун. Според съобщенията на вечерята, която според южнокорейското правителство продължила около четири часа, севернокорейският лидер изразил желание \"да се напише нова история на националното обединение\".\r\n\t \n\n\r\n\tСрещата беше първият личен разговор на южнокорейски представители с младия севернокорейски лидер, откакто той пое властта след смъртта на управлявалия като диктатор негов баща в края на 2011 г. Това е пореден знак, че Кореите се опитват да поправят отношенията си след една от най-напрегнатите години в регион, който като че ли постоянно е на ръба. Вчера южнокорейската делегация, водена от директора на южнокорейската Служба за национална сигурност Чун Ею-йо, се прибра в родината си и обяви предстоящата следващия месец среща Ким-Мун. Доколкото е известно, посещението на Чун е първата южнокорейска визита на високо равнище на север от около десетилетие.\r\n\t \r\n\tКНДР все още не е обявила предстоящата среща на върха в своите медии въпреки вече направеното съобщение на Юга.\r\n\t \r\n\tС оглед на нелекото минало на кръвопролития, заплахи и враждебност на Корейския полуостров налице е сериозен скептицизъм за това дали видимото затопляне в отношенията на Кореите ще доведе до траен мир. Северна Корея според някои се опитва да използва подобрените връзки с Юга, за да отслаби политиката срещу КНДР на международни санкции и натиск, начело на която стоят САЩ, както и да осигури пропаганден материал за вътрешна консумация на Ким.\r\n\t \r\n\tНо всеки нов развой на събитията - особено среща на върха - поражда възможност двете Кореи да се възползват от набраната инерция след участието на Северна Корея в Зимната олимпиада в Пьончан миналия месец, за да се намали противопоставянето около ядрените амбиции на КНДР и да се възобновят преговорите между Пхенян и Вашингтон. Сеул обяви, че на преговорите Северна Корея също така е приела, ако се проведат разговори между нея и САЩ, да наложи мораториум на ядрено-ракетните си изпитания.\r\n\t \r\n\tРолята на уверен лидер, който посреща идващи на посещение по-нископоставени в йерархията представители на вражеския Юг, очевидно се харесва на Ким. На срещата с южнокорейците той позираше усмихнат пред камерите и прие като домакин делегацията на Сеул в атмосфера, която официалната информационна агенция на Севера КЦТА определи като \"патриотична и неподправена\".\r\n\t \r\n\tМнозина в Сеул и Вашингтон ще искат да узнаят дали въпреки риториката и усмивките действително има възможност Ким да постави на масата за преговори севернокорейските усилия за сдобиване с арсенал от ядрени ракети, способни да ударят континентална Америка.\r\n\tКНДР нееднократно и открито е обявявала, че няма да се откаже от атомните си бомби. Тя не може да понася ежегодните американско-южнокорейски военни учения, които тази година бяха отложени заради олимпиадата, но по всяка вероятност ще се състоят по-нататък през пролетта. Самото постигане на ядрените цели на Севера зависи от възобновяването на изпитанията, които изправиха региона на ръба.\r\n\t \r\n\tКакто се съобщава, на вечерята Ким изразил \"твърдото си желание да даде силен тласък на отношенията между Севера и Юга и да се напише нова история на националното обединение чрез съгласуваните действия на корейската нация, и тя да се гордее пред света\".\r\n\t \r\n\tТиражирани бяха предположения, че подобряването на междукорейските отношения може да проправи път за разговори между Вашингтон и Пхенян за ядрените оръжия на Севера. САЩ обаче дадоха ясно да се разбере, че не искат празни приказки, както и че всички опции са на масата, включително военната.\r\n\t \r\n\tПредишните затопляния в отношенията между двете Кореи не доведоха до нищо на фона на продължилите оръжейни изпитания на Севера и твърденията му, че ежегодните американско-южнокорейски военни игри са репетиция за нахлуване в КНДР.", "date": "2018.03.07", "title": "Ким Чен-ун с образ на държавник след срещата с южнокорейската делегация"}
{"url": "http://www.mediapool.bg/yuzhnokoreiskiyat-prezident-nyama-namerenie-da-namalyava-sanktsiite-sreshtu-phenyan-news276390.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЮжнокорейският президент Мун Дже-ин не планира да намали санкциите срещу Северна Корея, за да има среща на високо равнище между Пхенян и Сеул, предаде Ройтерс, цитирайки южнокорейската агенция Йонхап.\r\n\t \r\n\tПо отношение на предложението на Пхенян да разговаря със САЩ за денуклеаризация на Корейския полуостров Мун каза, че още е рано за оптимизъм. Все още има много въпроси, по които имаме различия, заяви той, съобщи Франс прес.\r\n\t \r\n\tМун отхвърли твърденията, че на КНДР са правени тайни предложения, които да я убедят да преговаря. \"Не е имало никакви тайни споразумения със Севера. Подарък за Севера няма да има\", заяви той, цитиран от говорителя на опозиционната Партия на добродетелта и бъдещето.\r\n\t \r\n\tМун се срещна в президентския дворец с ръководители на парламентарно представени партии, след като негови пратеници бяха в КНДР и казаха, че лидерът на КНДР Ким Чен-ун е готов да наложи мораториум върху ядрените и ракетните си опити, ако Съединените щати преговарят с него.\r\n\t \r\n\tЮжнокорейският лидер изтъкна, че страната му трябва да поддържа тясно сътрудничество със САЩ. Според него дискусиите за денуклеаризация на Корейския полуостров ще доведат до резултат, чак \"когато Южна Корея и САЩ ще имат общи позиции\" по въпроса.\r\n\t \n\n\r\n\t\"Междукорейските дискусии няма да са достатъчни, за да постигнем мир\", каза той.\r\n\t \r\n\tЮжнокорейските медии предпазливо приветстват днес предложението на Севера да разговаря със САЩ за денуклеаризация на Корейския полуостров - до момента тема табу, но същевременно изразяват съмнения дали това е искреното желание на режима в Пхенян.", "date": "2018.03.07", "title": "Южнокорейският президент няма намерение да намалява санкциите срещу Пхенян"}
{"url": "http://www.mediapool.bg/premierat-na-slovakiya-e-gotov-da-pregovarya-za-zapazvane-na-koalitsionnoto-pravitelstvo-news276392.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът на Словакия Роберт Фицо обяви, че в началото на следващата седмица ще се срещне с коалиционните си партньори от партията \"Мост-Хид\", които настояват за отстраняването на вътрешния министър, предаде Ройтерс.\r\n\t \r\n\t\"Ние ще предложим решения, така че \"Мост\" да може да остане в правителството. Осъзнавам реалностите и съм готов да обсъждам нещата\", каза на пресконференция Фицо.\r\n\t \r\n\tСловакия навлезе в криза, след като на 25 февруари разследващият журналист Ян Куциак и годеницата му бяха намерени застреляни. В една от последните статии на журналиста се описваха съмнителни връзки на двама приближени на Фицо с италиански бизнесмени.\r\n\t \r\n\tДвамата сътрудници на премиера вече подадоха оставки, като заявиха, че нямат нищо общо с убийството.\r\n\t \n\n\r\n\tНа фона на улични протести на опозицията от партията на унгарското малцинство \"Мост-Хид\" поискаха оставката на вътрешния министър Роберт Калиняк. А президентът Андрей Киска прикани правителството да предизвика парламентарни избори, за да бъде възстановено общественото доверие към властта.\r\n\t \r\n\t\"Президентът стартира сценарий, целящ да промени баланса във властта в страната и да бъдат отхвърлени резултатите от парламентарните избори\", каза Фицо. По думите му държавният глава се е присъединил към \"играта на опозицията, което няма да донесе стабилност на институциите, а хаос и предсрочни избори\".\r\n\t \r\n\tЗа оставката на вътрешния министър е имало призиви и преди. Миналата година хиляди протестираха в Словакия заради връзките му с предприемач, заподозрян в данъчни измами. И Калиняк, и предприемачът твърдяха, че не са извършили нищо нередно, припомни Ройтерс.\r\n\t \r\n\tСлед срещата в понеделник между Роберт Фицо и лидера на \"Мост-Хид\" Бела Бугар ще се състои заседание на коалиционните партньори.", "date": "2018.03.07", "title": "Премиерът на Словакия е готов да преговаря за запазване на коалиционното правителство"}
{"url": "http://www.mediapool.bg/balgarskata-ikonomika-veche-e-s-po-malko-disbalansi-minava-v-kod-zhalto-news276391.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия отчете подобрение в макроикономиката на България. В сряда Брюксел премести страната от категорията държави с код \"оранжево\", тоест с прекомерни макроикономически дисбаланси, в по-добрата група – с код \"жълто\", тоест с макроикономически дисбаланси. Процедурата е част от т. нар. Европейски семестър, който включва проследяване на икономическата, фискалната и, за първа година, на социалната политика на страните членки.\r\n\tБрюксел следи макроикономиката на страните членки от 2013 г., като през 2013 г. и 2014 г. страната беше в \"жълтата\" група на държавите с \"макроикономически дисбаланси\". След затварянето на КТБ в три поредни години – 2015 г., 2016 г. и 2017 г., България премина в по-неблагоприятната категория – на страните с прекомерни дисбаланси. През 2018 г. обаче е отчетено подобрение и страната е върната в по-благоприятната група.\r\n\tПоложителната новина се очаква да бъде отчетена и в предстоящия през май или юни конвергентен доклад на Европейската централна банка по отношение на готовността на държавите извън еврозоната за приемане на единната валута. Докладът по всяка вероятност ще установи, че България не може да приеме еврото, защото не отговаря на условието левът да е престоял две години в т. нар. Валутно-курсов механизъм II (ERM II).\r\n\t\r\n\tМиналата година основните забележки на Европейската комисия бяха в три основни посоки – проблемите във финансовия сектор въпреки извършените стрес тестове на банките, високата корпоративна задлъжнялост и неблагоприятното състояние на пазара на труда.\n\n\r\n\tТази година се запазват само две от забележките – финансовият сектор и корпоративният дълг, като за пръв път, откакто ЕК оценява икономиката на България, пазарът на труда е изваден от списъка с дисбалансите заради високата заетост и минималната безработица.\r\n\tПрез миналата година ЕК постави под засилено наблюдение 12 държави, в които се отчитат дисбаланси, включително България. В 11 от тях въпросните дисбаланси не са преодолени към днешна дата, като единствено Словения преминава към \"зелената\" група на държавите без дисбаланси.\r\n\tХърватия, Кипър и Италия остават в категорията на страните с прекомерни макроикономически дисбаланси.\r\n\tБългария, Франция, Германия, Ирландия, Нидерландия, Португалия, Испания и\r\n\tШвеция са в по-леката категория на страните с дисбаланси. \"За България, Франция и Португалия ситуацията вече не е така напрегната в сравнение с прекомерните дисбаланси, отчетени миналата година\", изтъкват от ЕС.\r\n\t\r\n\tБългария продължава да има дисбаланси, свързани най-вече с финансовия сектор и корпоративната задлъжнялост. Стабилността на финансовия сектор продължава да се подобрява въпреки оставащите слабости. Икономическият растеж остава силен, а пазарът на труда се възстановява, пише в анализа на Европейската комисия.\r\n\t\"Благоприятната икономическа ситуация в България би могла да спомогне за изпълнението на мерките по преодоляване на дисбалансите. Силният икономически растеж и солидната фискална позиция представляват възможност за структурни реформи, които да ускорят сближаването с останалата част от ЕС и да намалят трайно високите нива на бедност и неравенство\", става ясно още от документа.\r\n\tЕК отчита стабилност на банковия сектор, въпреки че остават определени проблеми, свързани с определени експозиции, например към свързани лица. Нивото на лошите кредити намалява, макар че остава високо. Двете банки, които се оказаха с недостиг на капитал при прегледа на активите през 2016 г. - ПИБ и Инвестбанк, вече са подобрили буферите си. Отчита се подобрение и при небанковия сектор, където бяха отнети два лиценза на малки застрахователни компании.\r\n\tКорпоративната задлъжнялост остава висока, въпреки намалението до 105% от БВП през 2016 г., отчита още ЕК. За поредна година се отчита проблемът с правния режим на търговската несъстоятелност.\r\n\tПазарът на труда е изваден от списъка с дисбалансите заради високата заетост, но въпреки това структурните проблеми остават – например високата младежка безработица, недостигът на работна ръка. Като недостатък за поредна година се отчита липсата на прозрачен механизъм за определяне на минималната работна заплата.\r\n\tЗа първи път в анализа е включен т. нар. стълб на социалните права. Оказва се, че България е в \"критична ситуация\" по отношение на около половината от проследените индикатори – неравенство на доходите, дял от населението в риск от бедност, младежка безработица, въздействие на социалните помощи, дигитални умения. У нас например най-богатите 20% от населението взимат почти 8 пъти повече от 20-те процента най-бедни към 2016 г. За сравнение, през 2012 г. разликата е била 6 пъти.", "date": "2018.03.07", "title": "Българската икономика вече е с по-малко дисбаланси, минава в код \"жълто\""}
{"url": "http://www.mediapool.bg/ilyustrirana-parodiyna-kniga-za-tramp-e-izdadena-vav-frantsiya-i-v-belgiya-news276393.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДоналд Тръмп и навикът му да използва Туитър вдъхновиха двама френски автори да направят пародиен портрет на американския президент чрез подборка на негови 140-буквени постове. Книгата им излиза във Франция и в Белгия, предаде Франс прес.\r\n\t \r\n\tНа корицата на изданието \"Тръмп в 100 туита\" са изписани имената на сценаристката Ванеса Дюамел и автора на комикси Франсоа Бук. В наподобяващ комиксите му стил е издържана и книгата от 128 страници, посочва агенцията.\r\n\t \r\n\tСъс своя \"неволен хумор\" и \"леко клоунска\" физика Тръмп \"има всички качества на персонаж от комикс\", заяви Франсоа Бук на презентация в Брюксел.\r\n\t \r\n\tСред автентичните му туитове, събирани от 2009 г. насам и насочени срещу Хилари Клинтън, Мерил Стрийп, мексиканците или глобалното затопляне, са вмъкнати и фалшиви, които читателят е приканен да разпознае.", "date": "2018.03.07", "title": "Илюстрирана пародийна книга за Тръмп е издадена във Франция и в Белгия"}
{"url": "http://www.mediapool.bg/berlin-odobri-razshiryavane-na-zadgranichnite-operatsii-na-bundesvera-news276389.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманското правителство одобри разширяването на шест чуждестранни мисии, в които участват общо 2600 войници на Бундесвера, включително в Мали, Афганистан и срещу групировката \"Ислямска държава\" в Сирия и Ирак, предаде ДПА.\r\n\t \r\n\tРешението беше взето на вероятно последното съвещание на кабинета преди новото коалиционното правителство да поеме функциите си, казаха правителствени източници.\r\n\t \r\n\tБроят на войниците в Афганистан ще се увеличи от 980 на 1300 души. Това ще е второ увеличение от официалния край на операцията на НАТО в тази страна през 2013 г.\r\n\t \r\n\tНараства числеността и на войниците, участващи в мироопазващата мисия на ООН в Мали - от 1000 на 1100 души.\r\n\t \r\n\tСлед Втората световна война Германия поема ограничени военни мисии зад граница, състоящи се главно в обучение, наблюдение, медицински и спасителни, както и мироподдържащи дейности, макар че през 1999 г. тя се включи във въздушната офанзива в тогавашна Югославия, припомня Ройтерс.\r\n\t \n\n\r\n\tМинистърът на отбраната Урсула фон дер Лайен призна дефицита на военно оборудване и военнослужещи, за каквито бе съобщено в критичен доклад миналата седмица, но подчерта, че войниците, които заминават на мисии като тези в Ирак и Афганистан, ще бъдат въоръжени и екипирани както трябва.\r\n\t \r\n\tНовата управляваща коалиция вече се споразумя за увеличаване на военния бюджет на страната за следващите четирите години с 10 милиарда евро, но според Фон дер Лайен ще са необходими още средства за възстановяване на германските въоръжени сили след продължило години орязване на разходите.", "date": "2018.03.07", "title": "Берлин одобри разширяване на задграничните операции на Бундесвера"}
{"url": "http://www.mediapool.bg/mobilno-prilozhenie-osiguryava-onlain-konsultatsii-s-lekar-news276385.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПотребителите в България и по света вече могат да осъществяват бърз и директен онлайн контакт с лекари чрез мобилно приложение на .\r\n\tЦелта на приложението на MedicHome е да осигури на потребителите навсякъде и по всяко време бърз и персонален онлайн достъп до съвет и препоръка от квалифицирано медицинско лице по здравни въпроси, спестявайки им време, усилия и средства. Технологията на MedicHome се очаква да генерира и редица ползи за медицинските специалисти - иновативен и дигитален опит в здравното обслужване и качествено консултиране на много по-голям брой пациенти за едно и също време.\r\n\tПриложението на MedicHome стартира тестово на 23 януари и към 7 март е инсталирано повече от 5000 пъти, над половината от които извън столицата, а броят на извършените онлайн консултации надхвърля 1000. За този кратък период регистрираните потребители в платформата са достигнали 2000. Приложението ще е безплатно за ограничен период от време като за в бъдеще потребителите ще могат да избират между различни пакети с предплатени консултации и абонамент според собствените си възможности.\r\n\tПрез първия месец от функционирането на приложението на MedicHome, над 50% от ползващите го са поискали съвети относно теми, свързани с хронично заболяване, още близо 10% са отправили въпроси, свързани с детското здраве, а останалите са се обърнали към медицински специалист в платформата за друг текущ проблем - настинка, неразположение и други. Около 85% от онлайн консултациите през приложението са били напълно достатъчни за потребителите в него и им е спестило нуждата от физическо посещение на лекарски кабинет. Жените и мъжете сред активните потребители на приложението през първия месец са били почти наравно - 60 на 40 в полза на дамите.\r\n\tОсновен инвеститор в MedicHome е швейцарският предприемач Филип Баерфус. Амбицията му е да съкрати времето за достъп до медицински специалисти в България от средно 7-10 дни, колкото е сега, на броени минути.\n\n\r\n\tВ момента екипът на MedicHome е фокусиран върху привличането на лекари с различна специализация, които да посрещнат нарастващия потребителски интерес към мобилното приложение. За една седмица интерес да работят с платформата са проявили над 220 лекари с различни специалности - невролози, кардиолози, ендокринолози, педиатри, ортопеди, дерматолози и други. Над 90% от тях са от населени места извън София.\r\n\tВ кратък срок се планира да бъдат добавени още две функционалности в приложението - възможност за видео конферентна връзка с медицински специалист и организиране на посещение от лекар на удобно за пациентите място. Сред краткосрочните цели на MedicHome е и привличането на рекламодатели в платформата.", "date": "2018.03.07", "title": "Мобилно приложение осигурява онлайн консултации с лекар"}
{"url": "http://www.mediapool.bg/borisov-naredi-da-se-pipne-vnimatelno-neizbezhnata-otbrana-news276387.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов разпореди на министрите на правосъдието и на вътрешните работи \"много внимателно\" да прецизират текстовете, свързани с \"неизбежната отбрана\" в Наказателния кодекс.\r\n\tТова става ясно от стенограмата от правителственото заседание. Темата не беше в дневния ред на министрите, но Борисов я поставя в края на заседанието. Поводът е последният случай от Пловдив, при който медик застреля влязъл в гаража му крадец. Поради липса на информация първоначално мнозина се обявиха в подкрепа на д-р Иван Димитров. Във вторник обаче от прокуратурата обявиха, че той не е действал при неизбежна самоотбрана, а е наблюдавал крадеца в продължение на около 20 – 30 минути, след което и изпразнил цял пълнител по него.\r\n\tПремиерът призовава да се спре с \"философстването\" по темата за \"неизбежната отбрана\" и да се проведе широка дискусия с представители на неправителствени организации, юристи, магистрати. Промените в Наказателния кодекс да се направят разумно, а не емоционално и под натиска на общественото недоволство, призовава още премиерът., казва Борисов.\r\n\tТой уточнява, че \"колегите коалиционни партньори\" са за разширяване обхвата на \"неизбежната отбрана\"., казва премиерът.\r\n\tТой иска да бъдат внесени в парламента такива законодателни промени, които да имат обществена подкрепа и няма да създадат някакъв допълнителен проблем.\r\n\tСлед което Борисов дава думата на коалиционния партньор \"Краси\". Вицепремиерът и военен министър Красимир Каракачанов съобщава, че има един примерен текст. Уточнява, че \"те са не само по този член за неизбежната отбрана за разширяване на обхвата, но и по други текстове\". От изказването му не става ясно какви са текстовете. Единственото уточнение е, че \"той (законопроектът – бел. ред.) не е радикален, но да можеш да използваш оръжие да се отбраняваш, но става въпрос за законно притежавано такова\".\r\n\tКаракачанов информира, че може би още днес ВМРО ще раздаде законопроекта в Народното събрание на \"колегите\" от парламентарните групи да го видят. Към момента на страницата на парламента няма публикуван такъв законопроект.\r\n\tБорисов дава думата и на правосъдният министър Цецка Цачева. Тя се съгласява, че текстовете имат необходимост от прецизиране. Смята, че това трябва да стане \"изключително внимателно, като се вземат под внимание всички решения на Конституционен съд и какво е вървяло през годината по тези състави\".\r\n\t, добавя Борисов.\r\n\tИ отново повтаря, че не иска повече дебата да се отлага, но иска да се направи максимално разумно, а не под влиянието на конкретния случай. , доразвива тезата си Борисов.\r\n\tПремиерът информира, че МВР подготвя законови промени и във връзка с противозаконното отнемане на автомобили. След което подробно обяснява и защо става въпрос за \"отнемане\", а не за кражба., разяснява казуса с кражбите на автомобили Борисов.\n\n\r\n\tИ отново призовава текстовете да се направят внимателно и разумно, след широк обществен дебат., заключава Борисов и закрива правителственото заседание.", "date": "2018.03.07", "title": "Борисов нареди да се пипне внимателно \"неизбежната отбрана\""}
{"url": "http://www.mediapool.bg/dvizhenieto-po-magistrala-lyulin-e-samo-v-ednoto-platno-zaradi-svlachishte-news276356.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаради срутване на скална маса е затворено едно от платната на магистрала \"Люлин\".\r\n\tВременно движението се извършва двупосочно в платното за Перник, съобщиха от Агенция \"Пътна инфраструктура\" (АПИ).\r\n\tШофьорите да се движат с повишено внимание и съобразена скорост, призовават от пътната агенция.", "date": "2018.03.07", "title": "Движението по магистрала \"Люлин\" е само в едното платно заради свлачище"}
{"url": "http://www.mediapool.bg/dashterya-na-diplomat-napadnala-lekari-ot-speshnata-pomosht-news276353.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтоличният Център за спешна помощ съобщи за нов случай на агресия над екип от линейка.\r\n\tИцидентът е станал в посолството на Украйна в София, предаде радио \"Дарик\".\r\n\t Спешните лекари били забавени на входа на посолството от проверяващите и дипломатът, за когото бил подаден сигналът, починал.\r\n\tВ момент на афект дъщеря му се нахвърлила върху медиците с юмруци и ритници.\r\n\tСигналът за влошено състояние на 39-годишен дипломат в посолството на Украйна е бил подаден в неделя вечерта. Спешните медици са пропътували разстоянието от Сточна гара до кв. \"Овча купел\" за 10 минути. Над пет минути обаче им трябвали, докато преминат проверките на входа на посолството, след които заварили пациента починал.\n\n\r\n\t\"Проследихме GPS-а на линейката, пътували са със сирени и светлини, за 10 минути са стигнали. Имало е забавяне 5-6 минути на входа, защото това е посолство и трябва да се извършват необходимите действия за проверка. В момента, в който екипът ни е отишъл, човекът е бил починал. Въпреки това нашият лекар е направил пълния обем реанимационни действия. Всичко възможно сме направили\", обясни за случая Катя Сунгарска, пресаташе на Спешния център.\r\n\t\"Що се отнася до самия инцидент - нашият лекар е извикал полиция, те са дошли, извадили са екипа. Искали са им обяснения, написали са. И от тук на сетне тези органи трябва да си свършат работата\", допълни тя.\r\n\tСериозни наранявания спешният лекар и парамедикът нямат, не е ясно обаче каква е била причината за смъртта на дипломата.\r\n\tОт украинското посолство към момента не са публикували официална позиция.", "date": "2018.03.07", "title": "Дъщеря на дипломат нападнала лекари от спешната помощ"}
{"url": "http://www.mediapool.bg/nov-trus-ot-67-po-rihter-v-papua-nova-gvineya-otne-zhivota-na-18-dushi-news276355.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко 18 души са загинали при земетресение с магнитуд от 6.7 по скалата на Рихтер край Папуа Нова Гвинея, съобщиха местните власти.\r\n\tЗеметресението е станало във вторник в отдалечен планински район, на около 600 кимолетра от столицата Порт Морсби.\r\n\tТо е било последвано от два вторични труса с магнитуд над 5 по Рихтер, които принудиха хората да напуснат домовете си поради опасения от свлачища.\r\n\tБлокирани пътища, пропукани самолетни писти и прекъснатата комуникация затрудняват властите при установяването на броя на жертвите и доставката на помощ за бедстващите най-малко 150 000 души.\r\n\tСамо преди седмица силно земетресение в същия район отне живота на повече от 60 души.", "date": "2018.03.07", "title": "Нов трус от 6.7 по Рихтер в Папуа Нова Гвинея отне живота на 18 души"}
{"url": "http://www.mediapool.bg/kabinetat-ottegli-istanbulskata-konventsiya-ot-ns-referendum-nyama-da-ima-news276359.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентът отхвърли в сряда предложението на БСП за провеждане на национален референдум относно ратифицирането на Конвенцията на Съвета на Европа срещу домашното насилие, по известна като Истанбулската конвенция.\r\n\tСрещу провеждането на референдума гласуваха 121 депутати, 67 бяха \"за\", а 23 - \"въздържал се\".\r\n\tДебатът по провеждането на референдума влезе като първа точка в дневния ред на парламента и продължи повече от два часа.\r\n\tМеждувременно правителството отмени решението, с което в началото на годината прие конвенцията.\r\n\tДокументът се оттегля от парламента, където е внесен за ратификация. Премиерът Бойко Борисов обясни, че това се прави, за да се успокои общественото мнение и заради негативните реакции на коалиционните партньори, православието и мюфтийството.\n\n\r\n\t\"Ние сме правителство, избрано от народа, и ще се съобразим с неговото искане за изтегляне на Конвенцията на Съвета на ЕС за борба с насилието над жени\", заяви Борисов на заседанието на Министерския съвет в сряда.\r\n\t\"Имаше много тежки реакции и на коалиционния партньор, и на православието, и на мюфтийството и се насадиха огромни страхове сред народа. Ние сме правителство, избрано от народа, и трябва да се съобразим с това, което той иска. Като се произнесе Конституционния съд, ще можем спокойно да водим дебати и в спокойна политическа и обществена атмосфера да се претегли всичко \"За\" и \"Против\". Но с този акт ние считаме, че ще приключи тази тема, по която несправедливо бяхме обвиняеми\", каза още премиерът.", "date": "2018.03.07", "title": "Кабинетът оттегли Истанбулската конвенция от НС, референдум няма да има"}
{"url": "http://www.mediapool.bg/glavniyat-ikonomicheski-savetnik-na-tramp-podade-ostavka-news276360.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният икономически съветник на Доналд Тръмп Гари Кон подаде оставка, съобщи Белият дом. Предположенията са, че Кон, който е привърженик на свободната търговия, е бил разгневен от плановете на Тръмп да наложи мита на вносната стомана и алуминий.\r\n\t \r\n\t\"За мен бе чест да служа на страната си и да въведа благоприятни за американците политики в подкрепа на растежа, по-специално приемането на историческа данъчна реформа. Благодаря на президента, че ми даде тази възможност и желая на него и на администрацията големи успехи в бъдеще\", се казва в кратко изявление на директора на Националния икономически съвет.\r\n\t \r\n\tБившият член на ръководството на банката \"Голдман Сакс\" се присъединява към дългия списък на близките сътрудници на Тръмп, които напуснаха постовете си в Белия дом през последните месеци, отбелязва АФП.\r\n\t \r\n\tВ администрацията на САЩ Кон бе най-големият противник на планираните от Тръмп мита от 25 процента върху вносната стомана и 10 процента върху вносния алуминий. Той се опита да разубеди Тръмп от това му намерение, но Тръмп потвърди вчера, че в близките дни ще наложи тези мита, отбелязва Асошиейтед прес.\n\n\r\n\t\r\n\tТръмп похвали Кон въпреки разногласията им.\r\n\t \r\n\t\"Гари свърши чудесна работа за прилагане на програмата ни, като помогна за въвеждането на историческа данъчна реформа и отново да се освободи американската икономика\", заяви Тръмп.", "date": "2018.03.07", "title": "Главният икономически съветник на Тръмп подаде оставка"}
{"url": "http://www.mediapool.bg/simeonov-zaradi-prisadite-dazhe-da-go-gramnesh-mu-e-malko-news276362.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Заради деветте присъди, даже да го гръмнеш, му е малко, но когато нямаш яснота по фактите, не трябва да излизаш на прибързани протести.\" Това каза вицепремиерът Валери Симеонов пред БНТ с уточнението, че изразява лично мнение.\r\n\tВ първите часове на 2 март в Пловдив д-р Иван Димитров уби крадеца Жоро Джевизов - Плъха, който има 9 присъди за кражби. Последваха масови протести в защита на рентгенолога.\r\n\tСлед изясняването на фактите обаче се оказа, че той е превишил пределите на неизбежната самоотбрана, според прокуратурата. Въпреки това Димитров беше освободен на 6 март с най-леката мярка \"подписка\".\r\n\tВалери Симеонов все пак критикува действията на д-р Димитров и каза, че \"тоя човек има кусури за дялане\". \r\n\t\"Не може да гледаш 20 – 30 минути някой как краде и да не се обадиш в полицията, а да се саморазправиш\", каза вицепремиерът.  За такова поведение според него се иска \"самочувствие, ербаплък\".\r\n\tТой смята, че е било грешка първоначалното мълчание по случая от страна на МВР и на прокуратурата, което е довело до протестите.\n\n\r\n\tОт прокуратурата обявиха, че са запазили мълчание, докато изяснят фактите и обстоятелствата около убийството в центъра на Пловдив.", "date": "2018.03.07", "title": "Симеонов: Заради присъдите, даже да го гръмнеш му е малко"}
{"url": "http://www.mediapool.bg/valeri-simeonov-ima-taen-dogovor-okolo-sdelkata-za-chez-news276354.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЦялостното изкупуване на българските активи на \"ЧЕЗ Груп\" от държавата е връщане към социализма и болшевизма. Това обяви вицепремиерът по икономическите въпроси и демографската политика Валери Симеонов пред БНТ в сряда.\r\n\tПо думите му сделката за ЧЕЗ е стратегическа и засяга много потребители, а интересите им трябва да бъдат защитени. Затова \"Обединени патриоти\" внася законодателни промени, с които енергийният регулатор да има контрол върху сделки с акции на лицензирани от него енергийни компании. Така, освен че ще се обхване неприключилата все още сделка за активите на ЧЕЗ, но ще се избегнат подобни скандали в бъдеще.\r\n\t\"Цялостното изкупуване си е връщане към социализма и към болшевизма бих казал. Естествено, че това може да го предложи само една партия като БСП. Не може да има изкупуване на 100%, защото това означава да се върнем към времената преди 10 ноември 1989 г. и още веднъж да почнем да си доказваме, че държавата не винаги е най-добрият стопанин\", каза Симеонов.\r\n\t\"Нашата позиция е, че не трябва държавата да участва директно в управлението, а по-скоро в контрола. Това, което трябва да се направи в закона, който сега подготвяме в \"Обединени патриоти\", е да има контрол върху такива сделки, върху бъдещи сделки с имущество – ето това ни трябва на нас като държавно присъствие в ЧЕЗ\", допълни вицепремиерът.\r\n\tВ същото време Валери Симеонов разясни защо от 6-7 кандидата за българските им активи \"ЧЕЗ Груп\" са избрали Гинка Върбакова, а не някой друг. По думите му причината е, че чешката компания е гарантирала на няколко големи банки, че могат да финансират Върбакова.\n\n\r\n\t\"С един скрит, таен договор, ЧЕЗ гарантират на банките, че сделката е печеливша с баланса на дружеството, от което се вижда, че има много печалби. Печалбите позволяват кредита да се връща десетки години\", каза Симеонов.\r\n\tЗатова по думите му основните действащи лица при осигуряването на кредита не са семейство Върбакови, а е чешката компания. \"ЧЕЗ си осигурява банката, осигурява си един купувач, който е проверен и лоялен\", каза Симеонов.\r\n\tВърбакова е проверена и лоялна, защото се познава с един от най-големите клиенти на ЧЕЗ в Чехия е Зденек Земек. Това е крупен металургичен магнат, един от най-богатите хора на Чехия, каза Симеонов. Той обясни, че Земек е имал 10 години бизнес с Върбакова и съпруга й във фотоволтаични паркове. Дал им 80% от парите, за да направят осем ВЕИ парка. Семейство Върбакови му ги върнали и така вече има изградено доверие, има и поръчител, разясни Симеонов.\r\n\t\"Като има поръчител, чехите му се доверяват, защото са в близки отношения с него. Така в крайна сметка имат един сигурен, проверен партньор в България. Имат от друга страна банки, които са готови да дадат реални кредити, гарантирани от ЧЕЗ, и това им е достатъчно, за да направят сделката\", каза вицепремиерът по икономическите въпроси.\r\n\t\"С други думи във своите изказвания и интервюта Върбакова не лъже. Тя казва, че има осигурени сериозни международни банкови институции – тя не лъже. Второ, тя казва – аз съм крайният купувач. И тука не лъже. Реално е така, но затаява или пък от съвсем търговски причини, тя не казва, че тези банкови институции ги осигурява ЧЕЗ\", опита се да разсее съмненията около сделката Симеонов.\r\n\tТой въобще не коментира трите офшорни компании, които се появиха във финансирането на сделката в публикация във вестника на чешкия премиер.\r\n\t\"Не трябва толкова да се вторачваме и да истерясваме, камо ли да се стига до такива водевилни протести, каквито се опитват да правят политическите чалгажджии от БСП\", призова Симеонов.", "date": "2018.03.07", "title": "Валери Симеонов: Има таен договор около сделката за ЧЕЗ"}
{"url": "http://www.mediapool.bg/mlada-zhena-e-ubita-ot-priyatelya-si-v-sofiya-news276363.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМлада жена е била убита от приятеля си в столицата на 3 март. Това съобщи БНР като се позована информация от полицията.\r\n\tПо случая е арестуван 27-годишен мъж, който е криминално проявен.\r\n\tНай-вероятната причина за убийството е скандал между двамата.", "date": "2018.03.07", "title": "Млада жена е убита от приятеля си в София"}
{"url": "http://www.mediapool.bg/prokuraturata-proveryava-ski-kontsesiyata-nad-bansko-news276364.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВърховната касационна прокуратура е започнала проверка на концесията на ски зоната над Банско, предоставена от държавата на дружеството \"Юлен\". Тя е по сигнал на политическа партия \"Зелените\", съобщиха от пресцентъра на държавното обвинение.\r\n\tВ сигнала имало данни за за престъпления против околната среда, както и престъпления по служба от представители на изпълнителната власт. За това главният прокурор Сотир Цацаров разпоредил проверка.\r\n\tСигналът е от 26 февруари. В него са били изложени факти за допуснати множество нарушения на действащото законодателство при сключване и изпълнение на договор за отдаване на концесията на територия в Национален парк \"Пирин\".\r\n\tВ сигнала е отправено искане за извършване на проверка за действителния собственик на концесионера \"Юлен\" АД, както и установяване на нарушения от страна на този концесионер, свързани основно с ползването на площи, значително надвишаващи размера на концесионната територия по договор и с наличието на обекти на трети лица там.\r\n\tСигнали за използване на площи, които не влизат в концесионния договор, са подавани периодично през годините от неправителствени организации. При първото правителство на Бойко Борисов тогавашният министър на околната среда Нона Караджова поръча проверка на действително използваната площ и обяви, че тя надвишава предоставената по договор. В последствие обаче Караджова промени тезата си, а разминаванията бяха обяснени с неясния концесионен договор, който \"Юлен\" от години се опитва да промени. Новите сигнали за нарушения баха подадени, след като  в националния парк, а това предизвика нестихващи и досега протести.\r\n\tВ сегашния сигнал на \"Зелените\" се поставят и въпроси относно разрешения за ново строителство, издадени на концесионера, но попадащи извън зоната на територията по договор. В сигнала се съдържат и данни за свързаност между \"Юлен\" АД и федерация по ски, с оглед получаване и разходване от същата на средства от държавния бюджет, обясняват от прокуратурата.\r\n\tПо документи \"Юлен\" е офшорна собственост, но се свързва със собствениците на Първа инвестиционна банка Цеко Минев и Ивайло Мутафчиев. Преди време адвокатът на дружеството Петър Петров, който е и част от управлението му, заяви, че управляващите знаят кой е реалния собственик на компанията, но той не може да го назове. Премиерът но . В същото време посоченията за краен собственик на \"Юлен\" е председател на федерацията по ски, която получава средства от държавата за организиране на стартове от световната ски купа на пистите над Банско.\r\n\tПроверката на прокуратурата, която трябва да изясни и собствеността на \"Юлен\", ще приключи до два месеца, обясниха от обвинението.", "date": "2018.03.07", "title": "Прокуратурата проверява ски концесията над Банско"}
{"url": "http://www.mediapool.bg/berluskoni-shte-podkrepi-pravitelstvo-nachelo-s-evroskeptika-salvini-news276365.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСилвио Берлускони обяви, че ще подкрепи опитите на лидера на евроскептичната партия Лига да състави правителство на Италия, съобщи Ройтерс. \r\n\t \r\n\tВ интервю за \"Кориере дела сера\", публикувано в сряда, бившият премиер и лидер на \"Форца Италия\" казва: \"За пълното спазване на нашите споразумения сега ние лоялно ще подкрепим опитите на Матео Салвини да състави правителство\". \r\n\t \r\n\tЧетирите партии от десноцентристката коалиция се договориха по време на предизборната кампания, че лидерът на партията, спечелила най-много гласове на изборите на 4 март, ще оглави правителството. \n\n\r\n\t \r\n\tВ неделя Лигата на Салвини спечели 17 на сто от гласовете, като изпревари \"Форца Италия\", взела 14 процента. \r\n\t \r\n\t\"Тук съм, за да го подкрепя [Салвини], за да гарантирам здравината на коалицията и да спазя нашите ангажименти пред избирателите\", казва пред всекидневника Берлускони. \r\n\t \r\n\tИзборите в Италия доведоха до баланс на силите в парламента, поради което преговорите за формиране на кабинет ще продължат седмици, а може би и месеци. И Лигата, и антисистемното Движение \"Пет звезди\" (което с 32 на сто е партията, получила отделно най-много гласове) претендират, че президентът трябва да възложи на техния лидер мандат за съставяне на правителство.\r\n\t \r\n\tЛидерът на движението Луиджи ди Майо заяви, че \"Пет звезди\" е по-легитимно като управляваща партия, защото, за разлика от останалите териториални партии, \"представлява цялата нация – от Вале д'Аоста до Сицилия”. \r\n\t \r\n\tДвижение \"Пет звезди” събра на изборите 32 процента, а дясноцентристката коалиция, в която влизат \"Лига” на Матео Салвини и \"Форца Италия\" на Силвио Берлускони, заедно с малки партии, получават общо 37 на сто. \r\n\t \r\n\tУправлявалата досега Демократическа партия остава трета с по-малко от 20 процента.\r\n\t \r\n\tЗа самостоятелно мнозинство и правителство трябват поне 40 на сто от подадените гласове.", "date": "2018.03.07", "title": "Берлускони ще подкрепи правителство начело с евроскептика Салвини"}
{"url": "http://www.mediapool.bg/ninova-oglavi-hibridniya-protest-sreshtu-chez-i-dzhendar-pravitelstvoto-pred-ms-news276366.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tЛидерът на БСП Корнелия Нинова, партийният й заместник Кирил Добрев и червени депутати пристигнаха на антиправителствения протест пред Министерския съвет.\r\n\tПлощадът се напълни с хора, голяма част от тях пристигнали от провинцията с автобуси, организирани от БСП.\r\n\tПротестът, който бе насрочен за 11 ч. в сряда, обединява на едро основните кампании на БСП от последните месеци – срещу Истанбулската конвенция и срещу съмнителната сделка на Гинка Върбакова за българските активи на ЧЕЗ. В резултат на това протестът изобилства от хибридни послания като \"Бойко Гинкин Политически джендър с високо напрежение\".\r\n\tПротестиращите носеха плакати с надписи \"Оставка\".\r\n\tПървоначално бяха обявени две акции – едната на Движение за радикална промяна \"Българската пролет\" и политическа партия \"Възраждане\", а друга - от БСП, но в крайна сметка се обединиха.\n\n\r\n\tМалко след 12 ч. протестиращите, скандирайки \"Оставка\" и \"Мафия\", се опитаха да влязат в сградата на Министерския съвет, където се провежда редовно правителствено заседание. Те казаха, че искат да връчат на премиера Бойко Борисов мотиви за оставката му. Полицейски кордон, който бе преградил входа, обаче не допусна протестиращи вътре.\r\n\t\"Г-н Борисов, искаме вашата оставка – вместо обещаната стабилност, една година внасяте само дестабилизация в държавата\", заяви Корнелия Нинова пред събралото се множество.\r\n\t\"Българи, поздравявам ви за смелостта да застанете с лицата си срещу властта и да кажете: \"Оставка\". Скъпи българи, които днес не сте тук, благодаря на вас. Благодарим на Видин и Северозапада, които протестираха срещу политиката на Бойко Борисов, на Варна и Бургас, на Пловдив и Благоевград\", каза лидерът на БСП. По думите ѝ днес и в цялата страна са обединени различни хора, различни политици, от различни цветове.\r\n\t\"Днес тук са с нас и \"Възрaждане\", и \"Пролет\", и младите от чужбина. Обединени сме в едно – искаме да отвоюваме България от паралелната държава, наречена Бойко Борисов и \"Шайка\", каза още Корнелия Нинова.\r\n\t\"Скъпи българи, промяната е възможна, важно е ние, вие, заедно да я поискаме. Затова се обръщаме днес към всички вас. Вярвайте, не губете надежда. Знаем, че целият преход ви е обезверил. Знаем, че има разочарование от политическата класа. Молим ви, не му се поддавайте. Вярвайте най-вече в собствените си сили, а ние ще дадем на тези сили оня тласък в българския парламент, по българските площади, от който те имат нужда, за да завършат с една победа на народа и неговата воля – за свободна, демократична, развита България\", продължи Нинова.\r\n\tТя изтъкна, че управляващите водят война с президента Радев, с опозицията в Народното събрание, с всеки журналист, политолог или свободен човек, който им каже, че е време да се оттеглят.\r\n\t\"Всеки различен от вас е подложен на репресия. На нас ни е лесно, но тези хора в цялата страна – обикновени хора, които искат да правят бизнес, не могат - заради Калинки, Гинки, Делян-Добревци и суджици. Искаме вашата оставка, защото освен дестабилизацията, на която подложихте страната, крадете от здравето на българите, крадете от образованието на българите. Опорочихте европейския образ на България по време на европредседателството. Отнемате перспективата на Европейска България и със сделката с ЧЕЗ, с която ни вкарахте в международен скандал\", заяви Нинова и скандира \"Оставка\".\r\n\tДумата взе и депутатът от БСП Елена Йончева. Днес ГЕРБ изкупува електроразпределението, утре \"Топлофикация\", вдругиден водата – превръщат ни в заложници, заяви тя. Не стана ясно от какво се възмущава Йончева, при положение, че нейната партия иска одържавяване на ЧЕЗ, а именно такъв курс предприе правителството в края на миналата седмица.\r\n\tПо думите й стотици хиляди хора в социалните мрежи изразяват омерзение от правителството. \"За последните години ГЕРБ ни убеждават, че няма корупция. Казват, че има подобие на корупция. Казват, че корупцията в България не е по-различна от корупцията в Европа. Проблемът обаче не е корупцията, а грабежът. В продължение на 9 години групировката ГЕРБ събираше милиарди\", каза Йончева и даде пример със санирането и оградата по границата с Турция. Йончева каза, че това било грабеж от националната сигурност.\r\n\tГрупировката мимикрира като партия, а според собствените им думи са \"шайка\", продължи тя и призова протестите да продължат:\"Трябва да сме тук на площадите\".\r\n\tКъм 13 ч. протестът приключи, хората започнаха да се разотиват и движението по булевардите \"Цар Освободител\" и \"Дондуков\" бе възстановено.", "date": "2018.03.07", "title": "Нинова оглави хибридния протест срещу ЧЕЗ и \"джендър правителството\" пред МС"}
{"url": "http://www.mediapool.bg/biser-petkov-reformata-v-telk-ne-tseli-otnemane-na-prava-a-poveche-spravedlivost-news276367.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонцепцията за реформа на медицинската експертиза и експертизата на работоспособността няма за цел да отнема придобити права. Целта е средствата, които се насочват за интеграция на хората с увреждания и за инвалидни пенсии, да останат за тях, но да се разпределят по-справедливо към хората, които имат най-голяма нужда. Това заяви министърът на труда и социалната политика Бисер Петков в сряда пред Нова телевизия.\r\n\tВ последните седмици подготвяната още от миналото правителство  отново е източник на критики и напрежение сред организациите на хората с увреждания, които . Засега реформата е разписана само на ниво концепция и е внесена за обсъждане в парламента, но хората с увреждания смятат, че промените целят отнемане на права с цел да се пестят бюджетни средства.\r\n\tСпоред социалния министър обществото ни е с изострена чувствителност към несправедливостта във всичките й форми, но отхвърли като погрешна тезата на хората с увреждания, които се притесняват, че новата концепция ще ги лиши от средства.\r\n\t, посочи Петков.\r\n\tТой заяви, че става въпрос за нов подход, в който водещо е “социалното”. , поясни той.\n\n\r\n\tПетков коментира, че трябва да има по-справедлив подход при разпределението на ресурса, който се изплаща на хората с увреждания.\r\n\t, посочи Петков.\r\n\t, допълни той.", "date": "2018.03.07", "title": "Бисер Петков: Реформата в ТЕЛК не цели отнемане на права, а повече справедливост"}
{"url": "http://www.mediapool.bg/pornozvezda-se-bori-za-pravoto-da-razkazhe-za-seksualnite-si-otnosheniya-s-tramp-news276368.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПорнозвезда, която твърди, че е правила секс с Доналд Тръмп, подаде съдебен иск за анулиране на споразумението за неразкриване на информация, забраняващо й да обсъжда предполагаемите си сексуални контакти с магната на недвижими имоти.\r\n\t \r\n\tИскът, внесен в съд в окръг Лос Анджелис, твърди, че споразумението е \"невалидно и не поражда правни последици\", защото Тръмп не го е подписал лично.\r\n\t \r\n\tПорноактрисата Сторми Даниълс, чието истинско име е Стефани Клифърд, казва, че иска да разкрие публично подробности за сексуалната си връзка с Тръмп.\r\n\t \r\n\tВ средата на февруари Майкъл Коен, личен адвокат на президента, призна, че е платил от джоба си 130 000 долара на порноактрисата през 2016 г. Адвокатът не уточни за какво именно е платил, но медиите съобщиха, че така Коен се опитал да купи мълчанието на Клифърд за предполагаемата й връзка с Тръмп. Адвокатът казва, че парите не са му били върнати нито от Организацията \"Тръмп\", нито от предизборния щаб на Доналд Тръмп.\n\n\r\n\t \r\n\tКлифърд твърди в съдебния иск, че Коен се опитал да я застави да си мълчи. Освен това посочва, че е започнала \"интимна връзка\" с Тръмп през 2006 г., продължила и \"през голяма част от 2007 г.\"\r\n\t \r\n\tПрез 2005 г. Доналд Тръмп сключи брак с настоящата си съпруга Мелания, а през март 2006 г. се роди синът им Барън.\r\n\t \r\n\tПрез януари т.г. \"Уолстрийт джърнал\" съобщи, че преди президентските избори през 2016 г. на актрисата било платено, за да подпише договор за неразгласяване на информация за отношенията си с Тръмп.\r\n\tСлед това агентът на Клифърд излезе с изявление от нейно име, че между нея и Тръмп не е имало нищо. Още тогава обаче мнозина забелязаха, че подписът на порнозвездата под заявлението не прилича на подписа й, поставен под по-ранен документ.", "date": "2018.03.07", "title": "Порнозвезда се бори за правото да разкаже за сексуалните си отношения с Тръмп"}
{"url": "http://www.mediapool.bg/iran-proizvezhda-tri-pati-poveche-raketi-v-sravnenie-s-minaloto-news276369.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИран е утроил производството на ракети, заяви пред иранската информационна агенция Фарс високопоставен ирански военен, цитиран от Ройтерс. \r\n\t \r\n\t\"В миналото трябваше да даваме много обяснения на различни органи за своите действия, но сега вече не е така\", каза Амир Али Хаджизадех, бригаден генерал в елитния Корпус на гвардейците на ислямската революция. \"Нашето производство се е увеличило трикратно в сравнение с миналото\", добавя той. \r\n\t \r\n\tГенералът не уточнява за какъв период от време става дума. Той казва само, че правителството, парламентът и други институции в Иран са решили, че страната се нуждае от ракети \"земя-земя\". Агенция Фарс също не дава повече подробности. \n\n\r\n\t \r\n\tВ понеделник френският външен министър Жан-Ив Льо Дриан посети Иран с деликатната мисия да потвърди подкрепата на Европа за ядрената сделка с Иран, от която президентът на САЩ Доналд Тръмп заплашва да се оттегли.\r\n\t \r\n\tИрански официални лица казаха на Льо Дриан, че иранските програми за балистични ракети не подлежат на преговори, припомни Ройтерс.", "date": "2018.03.07", "title": "Иран произвежда три пъти повече ракети \"в сравнение с миналото\""}
{"url": "http://www.mediapool.bg/zvezdi-na-ruskata-estrada-zapisaha-himn-na-dvizhenieto-putin-tiym-news276370.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗвезди от руския шоу бизнес записаха химн на движението \"Путин тийм\" (Putin Team), наречен \"Пътеводна звезда\", и заснеха видеоклип с тази песен, предаде ТАСС.\r\n\t \r\n\tПродуцент е Игор Матвиенко, изпълнители - DJ Smash (Андрей Ширман), Тимати, Григорий Лепс, Полина Гагарина, Нюша, Дима Билан, Виктория Дайнеко, Александър Панайотов и група \"А-Студио\".\r\n\t\"Това е музика със знак плюс, песен, в която се говори, че трябва да сме заедно. Защото заедно можем да постигнем повече\", обяснява Матвиенко, наречен от ТАСС идеен вдъхновител на химна.\r\n\t \n\n\r\n\tПредставители на създаден от Матвиенко социален проект изброили и други послания в песента - \"колко е важно да си част от силен екип, че заедно може да се преодолеят всякакви трудности и че никога не е късно да станеш член на този екип\".\r\n\t \r\n\tТова е неофициален химн на движението Putin Team, но той дава чудесна представа за основните му ценности, подчертали съмишлениците на Матвиенко.\r\n\t \r\n\tВ записа участват още телевизионната водеща Юлия Барановская, шоуменът Михаил Галустян, олимпийският шампион по гимнастика Алексей Немов и музикалният продуцент Владимир Чиняев. \r\n\tКлипът ще бъде представен за първи път днес в социалните мрежи на движението, добавя ТАСС.", "date": "2018.03.07", "title": "Звезди на руската естрада  записаха химн на движението  \"Путин тийм\""}
{"url": "http://www.mediapool.bg/erdogan-nyama-da-se-otkazhe-da-kupi-ot-rusiya-sistemi-s-400-news276371.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурция няма да се откаже от купуването на зенитно-ракетни системи С-400 от Русия независимо от това, че е възможно САЩ да наложат санкции, заяви турският президент Реджеп Тайип Ердоган, цитиран от ТАСС.\r\n\t \r\n\tВие нищо не сте казвали по адрес на Гърция (за купуване на системи С-300 от Русия), а казвахте, че няма да позволите на Турция да купи системи С-400 и окачествихте споразумението с Русия като грешка. Казвахте също така, че може да въведете санкции. Ние нямаме намерение да ви даваме отчет. Без всякакви отстъпки ще тръгнем по правилния път за постигането на собствените ни цели, посочи Ердоган, цитиран от турската телевизия Хабертюрк.\r\n\t \r\n\tПрез ноември 2016 г. стана известно, че Турция и Русия водят преговори за закупуване на системи С-400. Фактът за подписването на договор бе потвърден от Русия на 12 септември 2017 г., когато и турският президент Ердоган съобщи, че по договора е внесен аванс. Турция ще бъде първата страна - членка на НАТО, която ще получи от Русия зенитно-ракетни системи С-400.\n\n\r\n\t \r\n\tНа 2 август американският президент Доналд Тръмп подписа закон за противодействие на противниците на Америка чрез санкции. Този документ предвижда по-строги санкции спрямо Русия, Иран и Северна Корея.", "date": "2018.03.07", "title": "Ердоган няма да се откаже да купи от Русия системи С-400"}
{"url": "http://www.mediapool.bg/rusentsi-byaha-stresnati-ot-iznenadvasht-voi-na-sireni-news276372.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВой на сирени за въздушна опасност стресна около 10 часа гражданите в крайречната зона на Русе, сигнализираха от квартала, съобщи БТА. \r\n\t \r\n\tПървите обяснения бяха за случайно включили се сирени. \r\n\t \r\n\tСлед проучване обаче от Регионална дирекция \"Пожарна безопасност и защита на населението\" (РДПБЗН) е установено, че сигналът е дошъл през река Дунав от Гюргево, съобщава областната администрация на Русе. \n\n\r\n\t \r\n\tСтанало е ясно, че всяка първа сряда от месеца се извършва учебно-тренировъчно задействане на оповестителната система в град Гюргево, като при благоприятни метеорологични и акустични условия сиренният вой се чува и в град Русе.\r\n\t \r\n\tОбластният управител на област Русе Галин Григоров е разговарял с директора на РДПБЗН комисар Димитър Павлов с цел занапред да бъде създадена организация за информираност между службите от двете страни на река Дунав. Идеята е да се избегне създаване на излишно напрежение сред населението.", "date": "2018.03.07", "title": "Русенци бяха стреснати от изненадващ вой на сирени"}
{"url": "http://www.mediapool.bg/zhurnalistki-obviniha-ruski-deputat-v-sekstormoz-news276373.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ Русия за първи път гръмна скандал за сексуален тормоз в Държавната Дума: три журналистки открито обвиниха депутата от Либерално-демократическата партия (ЛДП) и председател на парламентарната комисия по външна политика Леонид Слуцкий в непристойно поведение.\r\n\tТой твърди, че става дума за политическа поръчка и клевета и иска да бъдат представени доказателства. А председатгелят на Думата Вячеслав Володин посъветва журналистките да си намерят друга работа, ако се чувстват застрашени, съобщава Руската служба на Би Би Си.\r\n\tМедията , от който се чува как Слуцкий предлага на корреспондентът на Руската служба на Би Би Си Фарида Рустамова да му стане любовница. Тя твърди, че той й е посогнал и физически.\r\n\tНовината за упражнен многократно от депутата от партията на Жириновски сексуален тормоз се появи най-напред миналия месец по телевизия \"Дождь\", която се позоваваше на пожелали анонимност потърпевши жени. След това обаче една след друга три известни журналистки решиха да отправят обвиненията си открито.\r\n\t\n\n\r\n\tНай-напред това направи заместник-главният редактор на телевизионния канал RTVI Екатерина Котрикадзе, последвана от продуцента в телевизия \"Дождь\" Дария Жук. Във вторник към тях се присъедини и Фарида Рустамова.\r\n\tКотрикадзе разказа в ефира на RTVI как, докато работела за грузински тв канал, се договорила със Случкий за интермвю. Когато отишла при него в Думата, той я притиснал до стената, опитал се да я целуне, но тя успяла да се измъкне и да избяга.\r\n\t\"Длъжни сме да говорим за това\", заяви журналистката. По думите й, тя тогава не разгласила станалото, за да избегне неприятни последици. \"Тогава бях на 26 години. Да се окажа в Москва, изправена пред такова странно поведение на човек, който би изглеждаше много солиден, за мен бе крайно трудно\", добави Котрикадзе. Тя допуска, че в подобна ситуация са се оказвали много жени в различни органи на властта в Русия, но те си мълчат, защото смятат, че няма смисъл да говорят – само ще си навлекат огромни оскърбления, обвинения в лъжа и политически мотиви\".\r\n\tКотрикадзе получи пълната подкрепа на своята медия. Главният продуцент Алексей Пивоваров заяви, че RTVI поема пълна отговорност за всичко, казано в ефира на телевизията, и призова и другите засегнати да излязат с имената и лицата си.\r\n\tНа призива се отзова продуцентът от тв \"Дождь\" Дария Жук. Тя написа писмо до Комисията по етиката в Думата с жалба срещу депутата Слуцкий и разказа за станалото във видеообръщение, побликувано на сайта на телевизията. \"Много се надявам, че ще понесете справедливо наказание\", заяви Жук, обръщайки се към депутата.\r\n\tПо думите й, за първи път се сблъскала със Слуцкий, когато го поканила за участие в предаване през 2014 година. Тогава той се държал прилично. Когато обаче го поканила втори път, започнал да се шегува и казал, че ще отиде, но само ако журналистката излезе с него на вечеря. Тя не реатирала, а депутатът все пак отново дошъл за предаването в телевизията. Тогава той се опитал да я целуне и да я опипа, държал се грубо и натрапчиво. \"Беше ми неприятно и страшно\", казва Жук. Тя помолила свой колега да отведе депутата до студиото и повече не контактувала с него.\r\n\t\r\n\t\r\n\t\r\n\tНа 24 март миналата година кореспондента на Би Би Си Фарида Рустамова отишла в кабинета на Слуцкий в Държавната Дума, за да му зададе въпроси за причините за посещението в Москва на лидера на френския \"Национален фронт\" Марин льо Пен точно в навечерието на президентските избори във Франция. По думите й депутатът е знаел, че разговорът се записва. Сега записът се пази в Руската служба на Би Би Си.\r\n\tВ хода на разговора Слуцкий неочаквано сменил темата и предложил: \"Зайче, може да те закарам до това... Би Би Си? Ще те взема нанякъде\". По-нататъшният диалог е възстановен дословно според записа. Помолен от Рустамова да уточни дали отказът му да разкрие подробности от посещението на льо Пен не е свързан с работата й за Би Би Си, депутатът отговорил: \"Не, просто ти ми бягаш, не искаш да се целуваме, обиден съм ти\".\r\n\tВ отговор журналистката казва, че си има приятел, за който иска да се омъжи. На което Слуцкий излиза с предложение: \"Отлично, ще си негова жена и моя любовница\". След това политикът рязко се приближил до нея, прокарал ръка по корема й отдолу нагоре и отскочил. Журналистката била шокирана и се вцепенила. А Слуцкий казал, че може и да \"пуска ръце\", но го прави красиво, и я посъветвал да не \"преживява\".\r\n\tСлед това Рустамова в тежко емоционално състояние отишла пресцентъра на Думата и разказала за станалото на няколко колеги. После уведомила приятеля си и ръководството на своята медия, което не е разкрило информацията по желание на журналистката.\r\n\t\r\n\tОт Държавната Дума подчертават, че обвиненията срещу депутата от ЛДП не са доказани и съветват засегнатите да се обърнат към Комисията по етика. Което те са направили.\r\n\tСпоред Слуцкий обвиненията срещу него са \"просто поръчка\". Поръчителите били засегнати от факта, че \"авторитетът на Комисията по външна политика и на нейния председател е тръгнал нагоре\". Председателят на Думата , че скандалът може да се приеме като опит за дискредитация и посъветвал оплакващите се журналистки да си сменят работата, ако се чувстват застрашени в парламента.\r\n\tПоздравявайки жените кореспондентки в Думата по случай 8 март, Володин казал, цитиран от \"Ведомости\": \"Според вас е опасно да се работи в Думата? Ако е така, сменете си работата\".", "date": "2018.03.07", "title": "Журналистки обвиниха руски депутат в секстормоз"}
{"url": "http://www.mediapool.bg/nedovolni-klienti-protestiraha-sreshtu-sreshtu-pernishkata-toplofikatsiya-news276374.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтотици недоволни клиенти на \"Топлофикация - Перник\" излязоха на протест заради непрекъснатите аварии и честата липса на парно и топла вода. На страницата на дружеството има около 60 съобщения за прекъсване на топлоподаването заради аварии от началото на отоплителния сезон. Последните са от 6 март.\r\n\tСпоред потребители дори когато имат парно, то е слабо, а водата - студена. Така се налага да се отопляват на ток, въпреки че са топлофицирани и плащат за услугата.\r\n\tГражданите настояват за намеса от страна Комисията по енергийно и водно регулиране.\r\n\tСпоред недоволните клиенти топлофикационното дружество, което се контролира от Христо Ковачки, отказва да плаща обезщетения на абонатите, които си плащат редовно, но въпреки това нямат парно.\r\n\tДиректорът на дружеството инж. Любомир Спасов коментира пред бТВ, че по-сериозните проблеми с топлоподаването са от 19 февруари. Преди това прекъсванията са били в рамките на няколко часа на ден или денонощие, което бела нормално.\n\n\r\n\tТой обясни още, че абонатите, които нямат договор с дружеството, плащат това, което е отмерено от измервателните уреди в абонатните станции и районните им разпределители. Останалите, които са на договор, плащат поне с 30% по-ниска сметка от порядъка на 80 – 100 лв. на месец.\r\n\tОт Министерството на енергетиката съобщиха, че заради зачестилите аварии започва проверка на \"Топлофикация-Перник\". Ще бъдат проверени поддържаните от дружеството резерви от горива, както и техническите условия за топлоснабдяване.", "date": "2018.03.07", "title": "Недоволни клиенти протестираха срещу срещу пернишката топлофикация"}
{"url": "http://www.mediapool.bg/rastat-na-ikonomikata-prez-2017-g-se-okaza-po-slab-ot-ochakvanoto-news276375.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИкономиката през 2017 г. регистрира по-слаб ръст от този, който очакваше правителството. Нарастването на брутния вътрешен продукт (БВП) е с 3.6% спрямо 2016 г., сочат предварителните данни на Националния статистически институт (НСИ). За сравнение, през 2016 г. беше отчетен растеж от 3.9%, а правителството очакваше през 2017 г. той да бъде 4%.\r\n\tСегашните данни обаче предстои да бъдат ревизирани, защото не са окончателни.\r\n\tЗабавянето на растежа е най-силно през последното тримесечие на 2017 г. Тогава икономиката на България е нараснала с едва 3.5% на годишна база, което е с 0.1 процентни пункта под експресната оценка за растеж от 3.6% от февруари и под ръста от 3.9% за предходния период, показват данните на НСИ.\r\n\tТова е най-бавният ръст от второто тримесечие на 2015 г. насам.\r\n\tПрез 2017 г. БВП възлиза на 98.6 млрд. лв. по текущи цени. Преизчислен в евро, БВП е съответно 50 429 млн. евро, като на човек се падат 7 099 евро.\r\n\tИндустриалният сектор е създал 28.3% от добавената стойност на икономиката през 2017 г., което запазва дела му в сравнение с 2016 г. Секторът на услугите създава 67.4%, а аграрният сектор - 4.3% от добавената стойност, при съответно 67.0 и 4.7% през 2016 г., става ясно още от данните на НСИ.\r\n\tВ Бюджет 2018 правителството бе заложило 4% ръст на икономиката през 2017 г., който трябваше да е най-голямото ускорение от началото на кризата насам.\r\n\tЗа периода 2018 – 2020 г. е заложен икономически растеж от 3.9% годишно.\r\n\tСпоред Десислава Николова от Института за пазарна икономика голямата негативна изненада от данните е представянето на ИКТ сектора. През първото тримесечие на 2017 г. той бележи спад с 8%, а през второто - с 4%, като известно възстановяване има чак в края на годината. \"Нямам обяснение за този спад, още повече че заетостта в сектора расте. Най-вероятно има намаление на външните продажби\", каза Николова пред Mediapool.\r\n\tПо думите й останалите данни като цяло не са изненадващи. Вижда се засилване при строителството и недвижимите имоти, които към края на годината достигат ръстове около 7%. По-силен ръст има също във финансовия и застрахователния сектор, особено във връзка с ръста на кредитирането. Добивната и преработващата промишленост също отчитат стабилен ръст - 4.4% през първото тримесечие до 3.5% през четвъртото.", "date": "2018.03.07", "title": "Ръстът на икономиката през 2017 г. се оказа по-слаб от очакваното"}
{"url": "http://www.mediapool.bg/borisov-nyama-da-razpishe-ostavkata-na-energiyniya-ministar-news276376.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФинално е решено министърът на енергетиката Теменужка Петкова да остане на поста си , а оставката й да не бъде подписана от премиера Бойко Борисов, макар самият той да поиска оттеглянето й заради познанството с купувача на българските активи на ЧЕЗ Гинка Върбакова. След като от седмица Петкова има подкрепата на коалиционните партньори на ГЕРБ в управлението, за да запази мястото си в кабинета, сега това е решено на коалиционен съвет между ГЕРБ и Обединените патриоти в сряда.\r\n\tПеткова обяви оставката си на 23 февруари, ден след като ЧЕЗ съобщи, че продава бизнеса си у нас на неизвестната доскоро пазарджишка компания \"Инерком\", притежавана от Върбакова, с която министърката се познава от 20 години и са приятелки. Тогава Борисов посочи, че той е поискал оттеглянето и ще приеме оставката \"за да не дам никаква възможност да се влияе върху репутацията на правителството, на мен, на г-жа Петкова\". Оттогава обаче Петкова събра множество положителни отзиви за работата си и аргументи, че познанството й с купувача на ЧЕЗ не е повлияло по никакъв начин сделката.\r\n\tВъв вторник съпредседателят на \"Обединените патриоти\" и лидер на ВМРО Красимир Каракачанов заяви, че Петкова няма да бъде освободена, а ден по-късно вицепремиерът и съпредседател на \"Патриотите\" Валери Симеонов коментира пред БНТ, че Петкова \"няма никакво морално и политическо право да мърда от стола си\".\r\n\t\"Тя е лоялен министър. Не е човек, който посяга да вземе една стотинка\", каза Симеонов.\r\n\tСпоред него това че Петкова и Върбакова се познават не означава нищо. Вицепремиерът смята, че за всеки вече е ясно, че никой член на правителството не участва в тази сделка.\n\n\r\n\tНапротив \"правителството е последователно и единно\" в изпълнение на програмата си, каза Симеонов.\r\n\tТой нарече \"ялови\" напъните на БСП по някакъв начин да разбърка нещата в държавата с организирания от социалистите протест срещу сделката с ЧЕЗ и \"джендър-правителството\".\r\n\t\"От несъстоятелните протести следва извода за състоятелността на правителството\", каза Симеонов. По думите му това правителство има най-дейните министри и изброи успехите им - реформи в образованието и администрацията, улеснен достъп на чужди работници и т.н.", "date": "2018.03.07", "title": "Борисов няма да разпише оставката на енергийния министър"}
{"url": "http://www.mediapool.bg/tramp-es-ne-se-otnasya-dobre-sas-sasht-v-targoviyata-news276377.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Доналд Тръмп заяви, че ЕС \"не се отнася добре със САЩ\" в търговската област, за да аргументира заплахата си да наложи високи мита на стоманата и алуминия, на които ЕС смята да предприеме ответни мерки, предадоха Франс прес и ДПА.\r\n\t \r\n\t\"Те правят практически невъзможно за нас да правим бизнес с тях и въпреки това пращат колите си и всичко останало в САЩ. ЕС не се отнася добре с нас и това е една много, много несправедлива търговска ситуация\", заяви Тръмп на съвместна пресконференция в Белия дом с шведския премиер Стефан Льовен.\r\n\t \r\n\tМиналата седмица Тръмп изненадващо обяви намерението си да наложи мита от 25 процента върху стоманата и 10 процента върху алуминия, внасяни в САЩ, за да защити местната металургия.\r\n\t \r\n\tВ отговор на това ЕС заяви, че подготвя ответни мерки за вносни американски продукти като мотоциклетите Харли Дейвидсън, дънките Ливайс и бърбъна.\r\n\t \r\n\t\"Да правят каквото искат, но ако го направят, ще сложим едно голямо мито от 25 процента върху колите им и повярвайте, няма да продължат да го правят дълго\", заяви Тръмп.\r\n\t \n\n\r\n\t\"Като член на ЕС ми се струва важно да намерим начин да си сътрудничим със САЩ. Напълно разбирам мнението на президента, че трябва да мислим за собствените си страни\", каза шведският премиер Стефан Льовен.\r\n\t \r\n\tАвтомобилната търговия между ЕС и САЩ възлиза на около 10 процента от общия търговски обмен между двете страни, сочат данни на Европейската асоциация на автомобилните производители. САЩ е най-голямата дестинация за износа на коли от ЕС и са третият най-голям износител на коли в ЕС като стойност, равняваща се на 15 процента от общия внос в ЕС, добави асоциацията, цитирана от ДПА.", "date": "2018.03.07", "title": "Тръмп: ЕС не се отнася добре със САЩ в търговията"}
{"url": "http://www.mediapool.bg/zakonat-peevski-za-ktb-e-fakt-chakat-se-obeshtanite-ot-dps-14-mlrd-lv-news276378.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС гласовете на ГЕРБ, ДПС и Обединените патриоти Народното събрание отхвърли ветото на президента Румен Радев върху промените в Закона за банковата несъстоятелност, които бяха предложени от депутатите от ДПС Делян Пеевски, Йордан Цонев и Хамид Хамид. Законът беше повторно приет със 129 гласа \"за\" и 40 \"против\". В подкрепа на президентското вето гласуваха от БСП и \"Воля\".\r\n\tЗаконът \"Пеевски\" най-общо предвижда обезсилване със задна дата на цесиите и прихващанията, направени по време на квестурата на КТБ, чрез които банката загуби стотици милиони левове. Според текстовете сделките ще се считат за недействителни, независимо от броя на прехвърлянията. Целта е синдиците по-лесно да печелят заведените стотици дела за обезсилване на съответните сделки.\r\n\tОще преди гласуването Йордан Цонев направи специално изявление, с което обясни, че заведените съдебни дела за прихващания са 205, а материалният интерес по тях възлиза на 1.17 млрд. лв. Стойността на заличените обезпечения, които със закона ще се реактивират, пък е 233 млн. лв. Информацията на депутата е от отговор на Министерството на финансите по запитване на ДПС. Така излиза, че общият ефект от приемането на закона се изчислява на около 1.4 млрд. лв.\r\n\t и синдиците на фалиралата банка Ангел Донов и Кристи Маринова. \"Потвърждаваме нашето становище, че този закон трябва да бъде приет, за да попълним масата на несъстоятелността и там да влязат 1.4 млрд лева. Досега това число не бяхме го казвали, но това ще е ефектът от този закон\", заяви пред депутатите Донов. С окончателното приемане на закона в сряда остава синдиците действително да изпълнят обещанието си и да върнат 1.4 млрд. лв., при положение че до момента са разпределили на кредиторите всичко на всичко под 600 млн. лв.\r\n\t\"Смятам, че тези цифри ще убедят президента и българското общество, че общественият интерес е много значим и си струва използването на този правен законодателен похват\", коментира в сряда Йордан Цонев. \"Колко точно (ще се попълни масата на несъстоятелността, б. р.) не можем да кажем, защото голяма част от този резултат зависи от решения на съда. Законът дава правни инструменти на синдиците да предприемат съответни действия след съответни решения на съда, посочи той\", заяви Цонев.\r\n\t\r\n\tОчаквано поправките ″Пеевски″ бяха защитени най-жарко от ГЕРБ и ДПС.\r\n\tВъпреки че до момента от БСП винаги са защитавали разпалено позициите на президента, особено когато той е връщал закон в парламента, този път социалистите бяха далеч по-обрани в изказванията си. А ръководството на партията и лично лидерката й Корнелия Нинова предпочетоха нито веднъж да не се изкажат срещу текстовете от закона КТБ, против който БСП гласува. За да избегнат и самия вот, част от социалистите отидоха да протестират пред Министерския съвет, за да искат оставката на кабинета заради сделката за ЧЕЗ.\r\n\tПо време на дебата от левицата избегнаха особени сблъсъци с ГЕРБ и ДПС, а името на Пеевски не бе споменато нито веднъж, въпреки че именно той е вносител на текстовете, приети от НС и впоследствие върнати от президента.\r\n\tПредседателят на парламентарната правна комисия Данаил Кирилов аргументира позицията на ГЕРБ за приемането на поправките, като посочи, че законопроектът \"цели да обезпечи възможността кредиторите да получат справедливо обезпечаване на имуществото\".\r\n\tСпоред вносителите целта на закона е да се попречи за вторичното разграбване на КТБ, а според президента - със задна дата се обезсилват всички сделки като цесии и прихващания по време на специалния надзор в банката преди обявяването й в несъстоятелност.\r\n\tКирилов припомни, че това е третият законопроект, който цели да обезпечи възможността синдиците, респективно кредиторите, да направят така, че масата на несъстоятелност да бъде попълнена в максимална степен. Спецификата на самото производство за несъстоятелност е често връщане на датите назад, за да се гарантира осребряване на имуществото и попълване на масата на несъстоятелността, разясни той.\r\n\tСоциалистите подкрепиха президента Румен Радев, тъй като според тях промените, инициирани от ДПС, засягат конкретна ситуация (КТБ), а не обща. Според Крум Зарков в такива ситуации промените били неудачни.\n\n\r\n\tПозицията на БСП бе, че ако някои сделки са извършени с измама, могат да бъдат атакувани и по действащото законодателство и затова новите поправки са излишни. С проекта се игнорира, че след обявяването на банката във фалит цялата отговорност за опазване на имуществото й е на БНБ и не може това, което са направили отговорните лица или не са направили, да служи като мотив за ретроактивност. Ако се приемат промените, ще може да се иска разваляне на частни сделки и това ще е лош сигнал към инвеститорите.\r\n\tОт левицата бяха избрали да правят юридически, но не и политически изказвания до момента, в който народният представител от ГЕРБ Делян Добрев не нападна социалистите с думите, че вече месец не получава отговор на въпроса каква връзката на Елена Йончева с КТБ. Крум Зарков от БСП обвини колегата си, че прави нелепи внушения, с което сложи край на дебата.\r\n\tТака в крайна сметка, без нито веднъж да бъде споменато името на скандалния депутат от ДПС, вносител на нормативния акт, и с активна подкрепа от страна на ГЕРБ бе преодоляно ветото, наложено от Румен Радев.", "date": "2018.03.07", "title": "Законът \"Пеевски\" за КТБ е факт, чакат се обещаните от ДПС 1.4 млрд. лв."}
{"url": "http://www.mediapool.bg/frantsiya-vavezhda-globa-ot-90-evro-za-seksualen-tormoz-na-ulitsata-news276379.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФранция въвежда глоба от 90 евро за извършители на сексуален и сексистки тормоз на обществени места, независимо дали става дума за неприлични жестове, подсвирквания или непристойни забележки, съобщи правителственият говорител Бенжамен Гриво, цитиран от Франс прес.\r\n\t \r\n\t\"Напомням, че в Ил дьо Франс (района, в който се намира Париж) 90 процента от жените, които използват обществения транспорт, са ставали жертва на физически, словесен или друг вид тормоз, а на това трябва да се сложи край\", подчерта Гриво пред телевизия Бе Еф Ем Те Ве.\r\n\t \r\n\tСлед гръмкия скандал с холивудския продуцент Харви Уайнстийн се заговори открито за проблема със сексуалния тормоз. В този контекст във френския парламент наскоро беше представен доклад, в който се предлага въвеждане на глоба от 90 до 750 евро за \"изказвания, поведение или натиск от сексуално или сексистко естество\" на обществено място.\r\n\t \r\n\tСпоред доклада нарушението ще трябва да се установява на момента от специална полиция, която следи за реда в конкретен район.\r\n\t \r\n\tПравителственият говорител Гриво каза, че е наясно колко трудно е да се констатира нарушение в момента на извършването му, но изтъкна, че \"това е по-добре от нищо\". Във връзка с неуспеха на подобни глоби в други европейски страни като Белгия и Португалия Гриво каза, че френските власти могат да извлекат полза от опита на другите.", "date": "2018.03.07", "title": "Франция въвежда глоба от 90 евро за сексуален тормоз на улицата"}
{"url": "http://www.mediapool.bg/razbita-e-mezhdunarodna-mrezha-za-kontrabanda-na-orazhie-v-evropa-news276394.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейски полицейски служби разбиха международна мрежа за контрабанда на оръжие, действала в най-малко четири държави, предаде Асошиейтед прес.\r\n\t \r\n\tСпоред полицията групата търгувала с оръжия в Австрия, Германия, Швейцария и Франция.\r\n\t \r\n\tПолицията в южния германски град Ротвайл съобщи, че дейността на групата е станала известна след разследване в Тулуза, Франция. Службата уточни, че разследва контрабандата на оръжие от юни 2017 г., посочва ДПА.\r\n\t \r\n\tПредставител на полицията в Ротвайл каза, че при едновременни проверки в четирите страни през ноември миналата година са били извършени няколко ареста и са били задържани голямо количество огнестрелни оръжия. В Германия са били задържани трима лидери на мрежата.\r\n\t \r\n\tУта Бахман от службата за вътрешно разузнаване в западната австрийска провинция Форарлберг каза, че само в таза провинция са били иззети над 150 единици огнестрелно оръжие и няколкостотин килограма муниции.\r\n\t \n\n\r\n\tНа пресконференция в австрийския град Брегенц следователите заявиха, че разследването не е свързано с тероризъм.", "date": "2018.03.07", "title": "Разбита е международна мрежа за контрабанда на оръжие в Европа"}
{"url": "http://www.mediapool.bg/nad-900-efektivno-osadeni-sa-izbegnali-zatvora-news276395.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщо 905 ефективно осъдени са успели да избегнат изтърпяване на своето наказание и продължават да се издирват, съобщи в сряда главният прокурор Сотир Цацаров пред парламентарната правна комисия.\r\n\tТой се яви на изслушване по предварително поставен въпрос от шефа на комисията Данаил Кирилов за проблемите, свързани с бегълците от правосъдието.\r\n\tОт обясненията на Цацаров се разбра, че основната вина за сегашното положение се крие в тромавите процедури по придвижване на окончателно приключените дела между институциите.\r\n\tОбщо трима от издирваните са осъдени на доживотен затвор. За голяма част от бегълците (700) прокуратурата има данни, че се укриват в чужбина. Притеснителното е, че останалите над 200 души вероятно са в България, а не могат да бъдат открити от МВР.\r\n\tБлизо 2/3 от всички бегълци са осъдени за три основни престъпления – катастрофи (193), кражби (168) и изнасилвания (153). Цацаров обясни още, че местонахождението на част от издирваните престъпници вече е установено, тъй като изтърпяват наказания в други държави.\r\n\tВ края на миналата година парламентът прие промени в Наказателно-процесуалния кодекс, с които бе позволено на върховните прокурори да разпореждат незабавно изпълнение на ефективните присъди, а едва след това да бъдат придвижвани делата между институциите. Според Цацаров тази промяна е увеличила ефективността на властите при задържането на осъдените. Статистиката показва, че от 102 осъдени по новите правила едва четирима са успели да се укрият.\n\n\r\n\t\r\n\tГлавният прокурор лансира три основни идеи, с които да бъде преборен проблемът. Първата е да се позволи използването на специални разузнавателни средства (СРС) при издирването на бегълци. Тази идея обаче е твърде репресивна, защото единственият начин е да се подложат на подслушване хора, които не са заподозрени в извършване на престъпления. Депутатите обаче не коментираха тази идея по никакъв начин.\r\n\tВторото предложение на Цацаров е да се направи сайт \"Издирва се\", в който МВР да публикува актуална информация за всички бегълци от правосъдието, включително с определени мерки за неотклонение и безследно изчезнали. Той обясни, че тази информация би помогнала на всеки работодател да проучи дали не наема престъпници.\r\n\tТретата идея е целият контрол върху издирването, задържането и привеждането в изпълнение на наказанието да се концентрира в МВР. В момента осъденият първо се търси от \"Съдебна охрана\" към правосъдното министерство и ако не бъде намерен, с издирването му се ангажира полицията, което води до допълнително забавяне, смята Цацаров.\r\n\tГлавният прокурор представи идеите си като следствие от проверката, която разпореди на апелативните прокуратури в страната за това каква е ефективността на институциите при изпълнението на наказанията. Повод за тази инциатива стана шесторният разстрел в Нови Искър, за който прокуратурата обвини самоубилият се рецидивист Росен Ангелов, който се оказа издирван близо 9 години заради влязла в сила негова 8-годишна присъда за блудство с малолетно момиче.", "date": "2018.03.07", "title": "Над 900 ефективно осъдени са избегнали затвора"}
{"url": "http://www.mediapool.bg/zasega-prokuraturata-nyama-da-proveryava-parite-na-varbakova-news276396.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокуратурата засега няма да откликне на искането на БСП да бъде проверен произходът на парите, с които \"Инерком\" възнамерява да закупи българските активи на чешката енергийна компания ЧЕЗ. Такова разследване може да започне само ако ДАНС и данъчните, на които премиерът Бойко Борисов вече възложи да проследят източниците на финансирането и фирмата купувач, открият нещо незаконно. Това заяви пред журналисти главният прокурор Сотир Цацаров след изслушване в правната комисия в парламента в сряда.\r\n\tДържавното обвинение обаче се е задействало по друг сигнал на социалистите – за проверка на приватизацията на остатъчния държавен дял от 33 на сто в електроснабдителното и електроразпределителното дружества на ЧЕЗ по времето на първия кабинет на Бойко Борисов.\r\n\tЗапитан за резултатите от провеждани акции на прокуратурата и ДАНС през 2013 г., Цацаров обяви, че \"не мога да ви кажа\". \"Питате за дела от 2013 г., но тези материали ще бъдат проверени и ще бъдат присъединени към проверката по искането на БСП\" (за приватизацията на дружеството)\", обяви той.", "date": "2018.03.07", "title": "Засега прокуратурата няма да проверява парите на Върбакова"}
{"url": "http://www.mediapool.bg/premierat-naredi-kontroliranoto-izpuskane-na-yazovir-ticha-news276397.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов е наредил да започне контролирано изпускане на един от големите язовири \"Тича\", за да се предотврати наводнение, съобщи правителствената информационна служба.\r\n\tБорисов е наредил на двама министри – на земеделието Румен Порожанов и на околната среда Нено Димов на място да контролират изпускането на язовира, е посочено в съобщението.\r\n\tЦелта е да се избегнат наводнения на земеделски земи и обществено имущество.\r\n\tДвете министерства, в координация с \"Напоителни системи\" и \"Басейнова дирекция\"-Варна, Гражданска защита, Областната управа и кметовете, трябва да създадат необходимата организация за информиране на жителите на населените места в района, се казва в съобщението.\r\n\tОчаква се контролираното изпускане през преливника на язовир \"Тича\" да започне късния следобед в сряда със скорост 10-12 куб.м/сек.\r\n\tЕксперти от \"Напоителни системи\" вече са обходили поречието на река Камчия и са извършили почистване на коритото, се казва в съобщението на правителството.\r\n\tКъм момента в района няма опасност от наводнения, тъй като речните корита могат да поемат контролираното изпускане.\r\n\tЖителите на близките населени места вече са информирани за действията на регионалните институции и за всички предприети превантивни мерки.\r\n\tЯзовир \"Тича\" е в топ 10 на най-големите язовири в страната. Намира се в област Шумен. Преливната стена на язовира е на около десетина километра от град Велики Преслав.\r\n\tПри изграждането му под нивото на водите му остават селата и землищата на Виница и Староселка, а жителите им са изселени.\r\n\tОбщият обем на язовира е 311 800 000 кубични метра, от които 271 800 000 кубични метра полезен обем и 40 млн. кубични метра мъртъв обем. Височината на стената е 55 метра, а залятата площ при пълен язовир е 18.7 кв. км. Обиколката му е над 100 километра, което е най-голямата язовирна обиколка у нас, според \"Укипедия\".\r\n\tВ правителственото съобщение не е посочено какъв обем е запълнен от язовира.", "date": "2018.03.07", "title": "Премиерът нареди контролираното изпускане на язовир \"Тича\""}
{"url": "http://www.mediapool.bg/zhan-mari-lyo-pen-shte-varne-okolo-320-000-evro-na-evropeiskiya-parlament-news276398.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъдът на Европейския съюз потвърди искане на Европейския парламент основателят на френската крайнодясна партия \"Национален фронт\" (НФ) Жан-Мари Льо Пен да възстанови на ЕП сумата от около 320 000 евро, съобщи Ройтерс.\r\n\t \r\n\tСъдът разпореди Льо Пен, член на парламента от 1984 г., да възстанови на ЕП парите, които според самия Льо Пен са били платени като възнаграждение на негов парламентарен помощник.\r\n\t \r\n\tНа друг член на НФ - Брюно Голниш - бе наредено за върне около 276 000 евро по сходни причини.", "date": "2018.03.07", "title": "Жан-Мари Льо Пен ще върне около 320 000 евро на Европейския парламент"}
{"url": "http://www.mediapool.bg/predizborno-orban-obeshta-subsidii-za-otoplenie-i-vaucheri-za-hrana-news276399.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУнгарският премиер Виктор Орбан съобщи, че правителството ще предостави субсидии за отоплението и еднократен ваучер за храна за пенсионерите, предаде Ройтерс.\r\n\t \r\n\tВъв видео, качено в страницата му във Фейсбук, Орбан заяви, че правителството ще отпусне 10 000 форинта (39,85 долара) под формата на ваучери за храна за всички пенсионери и ще възстанови 12 000 форинта от зимните сметки за газ на унгарските семейства.\r\n\t \r\n\tНе е ясно дали субсидията за отопление ще бъде платена от бюджета или от газовите компании, отбелязва агенцията.\r\n\t \r\n\tПарламентарните избори в Унгария са на 8 април.", "date": "2018.03.07", "title": "Предизборно Орбан обеща субсидии за отопление и ваучери за храна"}
{"url": "http://www.mediapool.bg/bez-vashington-11-strani-se-obedinyavat-i-podpisvat-novo-targovsko-sporazumenie-news276400.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПреди година за Транстихоокеанско партньорство (ТТП) се коментираше, че то погребано след излизането от него на САЩ, но тази седмица то се възражда от пепелищата и ще бъде подписано на 8 март от 11 страни от Америка и Азия. Това е силен сигнал, даващ отпор на протекционистките изкушения, пише Франс прес.\r\n\tАгенцията припомня, че договорът беше лансиран от Вашингтон по време на управлението на президента Барак Обама и подписан през 2016-а след години на преговори между 12 страни с излаз на Тихия океан: САЩ, Австралия, Бруней, Канада, Чили, Япония, Малайзия, Мексико, Нова Зеландия, Перу, Сингапур и Виетнам.\r\n\t \r\n\tСамо че преди той да влезе в сила, Доналд Тръмп обяви, че страната му ще се оттегли от него, поставяйки под въпрос успеха на това амбициозно споразумение, чиято цел е да обхване 40% от световния брутен вътрешен продукт (БВП) и почти 25% от международната търговия.\r\n\t \r\n\tНатоварен със задачата да оглави чилийската делегация на преговорите, Фелипе Лопеандия си спомня, че в момента на обявяването на тази шокираща новина \"веднага последва много силен ангажимент от всички, че е наложително да се даде политически сигнал на света и на Съединените щати, за да се разбере, че става дума за едно добро споразумение (...) и че няма да останем безучастни след решението на Тръмп\".\r\n\t \r\n\tГодина по-късно, в чилийската столица, на 8 март ще бъде подписано споразумението, което вече се нарича Всеобхватно и прогресивно споразумение за транстихоокеанско партньорство - ВПСТП (Comprehensive and Progressive Agreement for Trans-Pacific Partnership - CPTTP) или ТТП-11. То съдържа почти всички разпоредби от първоначалния текст освен отнасящите се за интелектуалната собственост, наложени от Вашингтон.Противовес на протекционизма\r\n\tТова подписване е като вятър, отнасящ разпрострялата се миризма на протекционизма, в момент, когато Тръмп обяви преди броени дни, че ще въведе мита за стоманата и алуминия и създава опасност от избухване на търговска война.\r\n\t \r\n\t\"Това възвръща в известна степен доверието в силата на регионализма или на различните страни да напредват във важни споразумения\", обяснява Лопеандия.\r\n\t \n\n\r\n\tПри все това е трудно да се пренебрегне тежкия удар, какъвто е оттеглянето на САЩ: новият текст вече засяга само 15 до 18% от световния БВП. В същото време обаче \"това не е каквото и да е споразумение. Това е най-съвременното споразумение, подписвано някога в света\", твърди Иняцио Бартесаги, професор във факултета по корпоративна наука в Католическия университет в Уругвай.\r\n\t \r\n\t\"Няма друго търговско споразумение, което да обхваща толкова много страни и да има 30 глави, които регулират най-съвременните въпроси на международната търговия\", допълва той.\r\n\t \r\n\tЗамислено от Вашингтон като механизъм за спиране на нарастващото влияние на Китай в световната търговия, ТПП стана по-късно \"черната овца\" на Тръмп, който се разтревожи от опасността за \"американските трудещи се\", която то крие.\r\n\t \r\n\tПри все това, в края на януари, той леко отвори вратичката за евентуално връщане на страната му, уточнявайки, че за целта ще бъде необходимо да бъде постигнато \"много по-добро споразумение\" от новия пакт, който според него е \"ужасен\".\r\n\t \r\n\t\"Лека полека съветниците на Тръмп успяха да го накарат да си даде сметка за ролята, която САЩ играят в азиатско-тихоокеанския район, и за ролята, която ТПП играе в този район не само в икономическо и търговско измерение, но и в геополитическо\", обяснява Бартесаги.\"Нов стандарт\"\r\n\tЯпония обаче прояви скептицизъм.\r\n\t \r\n\t\"Ако САЩ отново застанат на по-благоприятна позиция по ТПП, ние ще приветстваме това\", но \"няма да бъде толкова лесно да се промени допълнително споразумението\", заяви Казуйоши Умемото, който отговаря за преговорите от страна на японското правителство.\r\n\t \r\n\tСпоразумението предвижда да бъдат премахнати митническите и немитническите бариери, да се създадат общи норми в редица сектори на бизнеса между тези 11 страни, в които живеят близо 500 милиона души.\r\n\t \r\n\tСпоред чилийското външно министерство \"ВПСТП ще определи нов стандарт за другите споразумение за икономическа интеграция, включително и за бъдещите преговори в\r\n\tСветовната търговска организация или пък с АТИС (Азиатско-тихоокеанския форум - Apec).\r\n\tСлед като бъде подписано, споразумението ще влезе в сила 60 дни след ратифицирането му от най-малко 6 страни от 11-те.\r\n\t \r\n\t\"За Чили това означава увеличение на потенциалния ни пазар и възможност за нашия народ да има достъп до по-голям брой продукти\", подчерта Марио Монджиларди, президент на Търговската камара в Лима.\r\n\t \r\n\tОт износа на южноамериканската страна 17% отива в икономиките от ВПСТП. Макар вече да има споразумения за свободна търговия с някои от 11-те страни, този нов договор ще подобри условията на достъп до тези пазари. Един пример - 1000 продукти, които не бяха включени в споразумението с Япония, сега ще се облагат с по-ниски мита.", "date": "2018.03.07", "title": "Без Вашингтон 11 страни се обединяват и подписват ново търговско споразумение"}
{"url": "http://www.mediapool.bg/rumanski-i-germanski-politsai-sa-razbili-mrezha-za-trafik-na-migranti-news276401.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРумънски и германски полицейски служители са предприели акции в жилищни домове и хотели в двете страни, за да разбият нелегална мрежа за трафик на мигранти, която според тях е една от най-големите подобни мрежи в Европа, предаде Асошиейтед прес.\r\n\t \r\n\tРумънски прокурори от агенцията за борба срещу организираната престъпност и тероризма посочиха, че полицията е извършила в сряда 12 обиска в Западна Румъния.\r\n\t \r\n\tВ съобщение на агенцията се казва, че престъпната група е направлявала мигранти и е организирала настаняването и транспортирането им през Турция, България, Сърбия, Румъния, Унгария, Австрия и Германия, подпомагана от водачи от арабски произход.\r\n\t \r\n\tМигрантите са плащали между 4000 и 5000 евро на трафикантите.\r\n\t \n\n\r\n\tГерманските съдебни власти и Европол са подпомогнали разследването, засегнало според твърденията лица, които \"са били част от широка европейска мрежа за мигранти\".\r\n\t \r\n\tПрокурорите са посочили, че мигрантите са влизали нелегално в Румъния от Сърбия и по-късно са били отвеждани към Унгария, а след това към Германия.", "date": "2018.03.07", "title": "Румънски и германски полицаи са разбили мрежа за трафик на мигранти"}
{"url": "http://www.mediapool.bg/britanska-kompaniya-poe-upravlenieto-na-zhilishtata-v-san-stefano-plaza-news276402.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританската компания Cleves е поела управлението на една от сградите на комплекса \"Сан Стефано Плаза\" в центъра на София на метри от БНТ. Това съобщиха от българския офис на консултантската компания \"Колиърс\" (Colliers International), която е била посредник за реализирането на сделката. \r\n\tТова е знаково споразумение на пазара на средно висок и висок клас жилища в столицата, посочват от \"Колиърс\".\r\n\tCleves има международен опит в отдаването на апартаменти под наем, като участва и в други проекти в българската столица.\r\n\tСделката е в резултат на положителните очаквания за бъдещето на пазара на наеми в столицата, посочват от \"Колиърс\".\r\n\tНаред с редица други фактори, за него допринасят председателството на Съвета на ЕС, разрастването на аутсорсинг сектора, който привлича все повече чужди граждани към страната ни, както и ръста на туристи в София. Българската столица е в топ 3 на европейските градове с най-висок ръст на чуждестранните туристи през периода 2009 - 2016 г., по данни на Мastercard.\r\n\t\"Сан Стефано Плаза\" е многофункционален комплекс, който беше построен на мястото на някогашната бирена фабрика на братята Прошек. В комплекса освен жилища за отдаване под наем и продажба има и първокласни офиси, учебен център, търговска част, зона за хранене, фитнес и спа център и паркинг.\r\n\tПроектът притежава сертификат за устойчиво строителство BREEAM 2013 с оценка \"Отличен\" (Excellent), който гарантира по-ниски разходи при експлоатация и по-здравословна заобикаляща среда за живущите и посетителите в комплекса.", "date": "2018.03.07", "title": "Британска компания пое управлението на жилищата в \"Сан Стефано Плаза\""}
{"url": "http://www.mediapool.bg/buryata-vav-velikobritaniya-izrovi-daneri-ot-praistoricheska-gora-news276403.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБурята \"Емма“ изрови дънери от праисторическа гора на 7000 години южно от град Хартълпул, Североизточна Англия, съобщи в. \"Мирър\", цитиран от БТА.\r\n\t \r\n\tСъществуването на вкаменелостите е известно от 1871 г. Сега в пясъка се виждат дънери и трупи по около 400-метрова отсечка. Останалата част от гората, която продължава няколко километра, е скрита.\r\n\t \r\n\tСпасителят Гари Уо, който живее в района, разказа, че е виждал изровен дънер от гората преди 40 години, когато е бил ученик.\n\n\r\n\t \r\n\t\"Невероятно е, че това се случи отново. Бурното море отнесе пясъка, както и вятърът\", каза той.\r\n\t \r\n\tВъв вкаменената гора са откривани кости на елени и глигани, както и сечива от кремък. Те показват, че някога в нея са живели хора и са ловували между дърветата - главно дъбове, букове, брези и чинари.\r\n\t \r\n\tГората е расла в края на мезолита.", "date": "2018.03.07", "title": "Бурята във Великобритания изрови дънери от праисторическа гора"}
{"url": "http://www.mediapool.bg/klimatolozi-otchetoha-rekordno-topla-zima-v-arktika-news276404.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПриключилата зима в Арктика е била безпрецедентно топла, съобщи Асошиейтед прес, позовавайки се на американския Национален център по снеговете и ледовете.\r\n\t \r\n\tПлаващият лед в Арктика е рекордно малко за това време на годината, като има доста открити пространства, където досега дебел слой лед е покривал водата.\r\n\t \r\n\tУчените казват, че случващото се е заради порочния кръг, породен от глобалното затопляне, което предизвика силни ледени бури в Европа и американския североизток.\n\n\r\n\t \r\n\tЗимата, която в Арктика е от декември до края на февруари, тази година е била толкова топла, че най-северната метеорологична станция в Гренландия - най-близката до Северния полюс, отчете повече от 60 часа над нулата през февруари. Преди тази година температурата се е качвала над нулата през февруари само два пъти и за много кратко. Тази температура в Кейп Морис Джезъп - най-северната точка на Гренландия, е характерна по-скоро за май.\r\n\t \r\n\tАномалията се прояви на повече от едно място. В Бароу, Аляска, температурата през февруари беше с 10 градуса Целзий над нормалното, а за цялата зима средната стойност е 7,8 градуса Целзий над нормалното.\r\n\t \r\n\tАрктическите метеорологични станции отчетоха средно 4,9 градуса Целзий над нормалното за приключилата зима.\r\n\t \r\n\tПрез февруари арктическият морски лед е покривал 13,9 милиона км - със 150 00 кв. км по-малко от миналата година.", "date": "2018.03.07", "title": "Климатолози отчетоха рекордно топла зима в Арктика"}
{"url": "http://www.mediapool.bg/erata-berluskoni-priklyuchi-a-erata-borisov-news276405.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталия беше първа. Не става въпрос за 20-те години на миналия век, нито за последните парламентарни избори, спечелени от антиевропейските партии \"Пет звезди\" и \"Лига\". Думата е за 1990-те, когато изгря звездата на Силвио Берлускони. Този медийно-политически хибрид, изваден сякаш от съвременен \"Декамерон\", даде началото на популистката трансформация на европейската партийна система. Всичко, което предстоеше през следващите две десетилетия в Европа, можеше да се види в модела \"Берлускони\": екстравагантното и на моменти скандално говорене и поведение; критиката на \"политическите елити\" от страна на един алтернативен, медийно и корпоративно генериран елит; уклонът към национализъм; флиртът и приятелството с Путин; изоставянето на класическите партийни идеологии; подмяната на партийните структури с директна медийна мобилизация на гласоподавателите; приоритезирането на медийната популярност пред експертността.\r\n\tБългария беше една от първите държави, която последва италианския пример чрез избора на Симеон Сакскобургготски през 2001 година. Феноменът цар-премиер беше българският творчески принос към модела \"Берлускони\". Резултатът обаче не беше особено траен. Осиновеният наследник - Бойко Борисов - се оказа по-точно копие на Берлускони.\r\n\t\r\n\tПаралелите между българския премиер и Силвио Берлускони са очевидни. Някои от тях са повърхностни, други - по-съществени. И двамата са с подчертано неаристократичен произход и идват от \"бизнеса\", т.е. натрупали са състояние преди да влязат във властта. Вярно, има разлика в размера на състоянието и характера на бизнесите им, но тези разлики са съразмерни на изоставането на България спрямо Италия. В миналото и на двамата има тъмни моменти, като количественото надмощие тук не е в полза на Берлускони. И двамата са играли някаква роля (макар и второстепенна) в режимите преди тях. Берлускони е личен приятел на социалиста Бетино Кракси, който го подкрепя при основаването на \"Форца Италия\". Борисов си е общувал и с Тодор Живков, и с Царя, като по собствени признания се е учил и от двамата. И Берлускони, и Борисов имат сходен темперамент и уважение към : вторият е по-дискретен в това отношение от първия, но градските легенди за двамата си приличат.\r\n\tНай-важният паралел между двамата е в ролята на медиите за политическия им възход. И Берлускони, и Борисов са медиен продукт на групи, които стоят зад тях. Единият притежава директно огромна медийна империя, другият е в по-сложни отношения с медийните структури. В България проблемът с формалната собственост нито е прозрачен, нито е решаващ.\n\n\r\n\tМедийният генезис на политическата кариера на двамата водещи политици обуславя една от най-важните им черти - усещането за различие между реалност и образ, което те създават. Усещането за виртуозно изпълнена политическа роля, която все пак не съвпада със същността им.\r\n\tИ наистина: и Борисов, и Берлускони са носители на многобройни Оскари за главна мъжка роля в политическите продукции на България и Италия. Упадъкът на киноиндустриите и на двете държави в този смисъл беше повече от компенсиран от постиженията на политическата им кинематография. Ролите, които двамата изпълниха през последните две десетилетия, също са сходни. Започнаха като борци срещу корупцията в политическата система. След това станаха \"балансьори\". Последната им роля е на \"единствена надежда за Европа\".\r\n\tПреди изборите в Италия мнозина виждаха в Берлускони, \"Форца Италия\" и оглавяваната от нея коалиция най-добрия проевропейски вариант. По същия начин Борисов и ГЕРБ са се позиционирали като последна европейска надежда в българската партийна система. И това не е трудно доколкото и БСП, и т.нар. патриоти се преместиха в откровено антиевропейска посока, а ДПС продължава да обитава собствена етно-корпоративна планета, на която незнайно защо се вее флагът на либералите от АЛДЕ.\r\n\t\r\n\tТова, което се случи в Италия в неделя, беше краят на Берлускони като актьор в главната роля. Неговият центристки популизъм беше окончателно засенчен от по-първичния, радикален популизъм и от ляво, и от дясно. Берлускони успяваше да използва енергията на масите за идване на власт, след което водеше политика в център-дясното пространство. Актьорското му майсторство се състоеше точно в тази способност да хвърля мост между предизборен радикализъм и следизборна нормализация. Явно обаче публиката вече е отегчена от тези изпълнения.\r\n\tПо-точно казано: Италия демонстрира резултата от един процес на създаване на настроения и избиратели, които след това политиците не могат да контролират. Над две десетилетия Берлускони и медийната му ваятелница моделираха един специфичен образ на избирателя - невярващ на елита, готов да рискува, импулсивен, антисолидарен както на национално, така и на европейско ниво. Избирател, на който другите са му длъжни, а той не дължи никому нищо. Днес образът на този избирател е вече завършен - той е реалност. И парадоксът е, че този избирател няма нужда от Берлускони, собствения му създател.\r\n\tСъщият процес наблюдаваме и в България. Той започна като медийно конструиране на реалност след 2001 година. Днес хората са трайно невярващи и отчуждени от политиката като инструмент, който може да реши по колективен начин проблемите им. Вместо това, те гласуват за радикални политици, които им обещават по-скоро да сложат прът в колелата на \"нормалната\" политика. Които им обещават просто да ги изолират от всяка неблагоприятна промяна с магически средства - стена на границата, отказ от членство в наднационални структури, бойкот на общи политики и т.н.\r\n\tТова е и драмата на Борисов, която прави последната му роля - на европейска надежда - да изглежда вяла и обречена. Тази роля за пръв път го поставя и в слаба позиция. Само в последните дни той трябваше да оттегли ратификацията на Истанбулската конвенция и да отстъпи на БСП и президента сцената за проруски постановки по повод националния празник (които сами по себе си надхвърлиха мярата и родиха дори дипломатически конфуз). А неуспехите в символната война правят Борисов силно уязвим, защото насочват вниманието към другата страна на неговото управление - балансирането между различни бизнес интереси с техните медии, прокурори и служби.\r\n\tСделката за българския бизнес на ЧЕЗ оголва точно този проблем. Детайлите не са ясни, но едно е сигурно - никоя банка няма да даде 300 милиона евро заем на малка фирма, която не може да го обезпечи по нормалния ред. За да стане такова чудо, зад малката фирма трябва или да стои държавата, или други мощни играчи със знанието, участието и одобрението на държавата. Това няма как да бъде прикрито с театрална постановка и от най-добрия актьор, а още повече от такъв, чиито роли напоследък не се получават. Задава се и друга разголваща сцена - тази с АЕЦ \"Белене\" - в резултат на която българският данъкоплатец може да бъде натоварен с милиарди чрез заеми или сметки за ток.\r\n\t\r\n\tСега коментарите от следизобрна Италия слагат акцента върху непредвидимостта и неяснотата на ситуацията. Едно обаче е ясно: избирателят, който беше създаден от мекия популизъм \"а ла Берлускони\" вече е реалност и не може да бъде контролиран от своя създател. Той търси по-радикални, по-смели опции и е готов да прави грешки, както стана във Великобритания в случая с Брекзит.\r\n\tМожем да предположим, че грешките и залитанията в източната част на континента ще са повече от тези на Запад, като Италия ще е вододелът. Все пак докато на Запад ще се спори за бъдещето на ЕС, на Изток под въпрос може да се окаже бъдещето на демокрацията и реалните (а не виртуални) граници на руското влияние. \r\n\tНо най-важното е, че задаващата се криза може и трябва да роди и нови, отговорни политици. Такива, които не се плъзгат по вълни от популистки настроения, които сами са генерирали. Такива, които са готови да жертват популярност в полза на истината и общото благо. Като междувременно успяват все пак да спечелят и изборите. Това е задачата в епохата след Берлускони.", "date": "2018.03.07", "title": "Ерата Берлускони приключи. А ерата Борисов?"}
{"url": "http://www.mediapool.bg/obeshtano-ot-borisov-do-kraya-na-2021-g-shte-e-gotov-patyat-vidin-botevgrad-news276406.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПътят от Видин до Ботевград ще бъде завършен до декември 2021 година, а най-тежките участъци ще са готови до края на 2020 година. Тези срокове бяха записани в решение, взето на оперативно заседание на Министерския съвет. То е продължение на управленската програма за мандата 2017-2021, съобщи Министерството на регионалното развитие и благоустройството (МРРБ).\r\n\tРешението беше взето след като жители на Видин пет поредни съботи излизаха на протест и блокираха достъпа до втория мост над Дунав за автомобили.\r\n\tНа заседанието на кабинета са присъствали областните управители на Видин Албена Георгиева, на Враца Малина Николова и на Монтана Росен Белчев, както и представители на протестиращите граждани на Видин.\r\n\tЗа реализацията на проекта е съставен конкретен времеви график с ясни и последователни стъпки, които да се изпълняват, каза министърът на регионалното развитие Николай Нанков. Той посочи, че с изграждането на модерна пътна инфраструктура по направлението Видин – София ще се осигури скоростно и комфортно придвижване от Дунав мост 2 към вътрешността на страната и към Солун по направлението на европейския транспортен коридор 4, който свързва Балтийско с Егейско море.\r\n\tЗа изграждането на пътя Видин – Ботевград е предвидена реализация на 6 участъка:\r\n\t- Етап 1: Видин – Димово – с дължина 35.7 км\r\n\t- Етап 2: Димово – Бела – Ружинци – с дължина 22.3 км\r\n\t- Етап 3: Ружинци – Монтана – с дължина 40.3 км\r\n\t- Етап 4: Монтана – Враца – с дължина 28.7 км\r\n\t- Етап 5: Враца – Мездра – с дължина 9 км – рехабилитация.\r\n\t- Етап 6: Мездра – Ботевград – с дължина 33 км\r\n\tИзграждането им ще бъде разделено на няколко проекта, при подготовката на които се ще се спазват всички законови и подзаконови нормативни актове и регламентираните процедури, уточняват от министерството.\r\n\tДо 10 дни ще бъдат обявени обществените поръчки за най-тежките участъци. Това са Мездра – Ботевград (33 км) и Видин – Ружинци (52 км), каза Нанков. Той обеща те да бъдат завършени до края на 2020 г.\r\n\tОбщата стойност на проекта е 1.6 млрд. лв., които ще бъдат осигурени от бъдещи постъпления от тол такси и електронни винетки, каза Нанков. В края на февруари \r\n\tНиколай Нанков съобщи още, че е планирано проектното трасе на скоростния път да бъде разположено извън населените места по направлението и ще изведе транспортното движение от моста над река Дунав при Видин към София.\r\n\tЧаст от трасето до Монтана трябва да е с габарити на магистрала – с по две платна за движение и аварийна лента.\r\n\tВ тежкия участък от Мездра до Ботевград ще бъде изграден скоростен път с по две ленти за движение във всяка посока, посочи регионалният министър.\r\n\tМинистерският съвет прие и решение за подкрепа реализацията на проект за тунел под прохода \"Петрохан\", който ще бъде подготвен за концесия.\r\n\tПредвижда се още през май тази година Агенция \"Пътна инфраструктура\" да проведе процедура за избор на изпълнител на прединвестиционно проучване за съоръжението.\r\n\t\"За Петрохан сме се разбрали – държавата го подготвя за концесия. Ще предлагаме проекта на инвеститори, които идват в България\", каза премиерът Бойко Борисов. Той посочи, че в момента средства от бюджета не могат да бъдат обещани, но може да се подготвят всички процедури, да е готов за концесиониране и да се направи опит за публично-частно партньорство.\r\n\t\"Коридор № 4 е изключително важен, защото прави смисъл и на магистрала \"Струма\", връзвайки топлото море, осигурява връзка от Солун през София, Видин, към Братислава и Будапеща\", добави премиерът.\r\n\tТой отбеляза, че от забавянето на въвеждането на тол система заради обжалвания дневните загуби са от 1.5 млн. лв. \"Сметнете по 1.5 млн. лв. на ден ако даваме един ден на Видин, един ден на Монтана и един ден на Враца\", добави премиерът.\r\n\tВицепремиерът Валери Симеонов, както и министър Нанков отбелязаха, че двата проекта са заложени в програмата на коалиционното правителство и ще бъдат изпълнени в обещаните срокове.\r\n\tРосица Кирова, представител на протестиращите от Видин, благодари на премиера за това, че е направил необходимото двете решения да станат факт. Тя заяви, че изричното решение на Министерския съвет означава, че правителството има волята да изгради пътя при спазване на сроковете, заложените етапи и параметри. Това ще даде възможност за развитие на регионите и за безопасно и сигурно пътуване за всички, които живеят в този край на България, допълни Кирова.", "date": "2018.03.07", "title": "Обещано от Борисов: До края на 2021 г. ще е готов пътят Видин – Ботевград"}
{"url": "http://www.mediapool.bg/chez-nevednazh-bezuspeshno-se-e-predlagala-na-balgarskata-darzhava-news276357.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарската държава, която преди седмица реши да се включи постфактум в сделката на пазарджишката \"Инерком\" за придобиването на фирмите на чешката ЧЕЗ у нас, неведнъж е била канена да купи тези активи, но отказвала. Това заяви вицепрезидентът на борда на директорите на ЧЕЗ Томаш Плескач в сряда в интервю за чешкия вестник \"Лидове новини\", притежаван от чешкия премиер Андрей Бабиш.\r\n\tПо-рано през деня стана ясно, че допускането на българското правителство като съдружник на собственичката на \"Инерком\" Гинка Върбакова минава през сключването на извънсъдебно споразумение по заведеното от ЧЕЗ арбитражно дело за стотици милиони срещу държавата заради това, че не е защитила чешките инвестиции. Такова също досега е било отказвано от правителството на Борисов.\r\n\t\r\n\tОтговарящият за задграничните операции на ЧЕЗ Плескач обяснява, че процедурата по продажбата на българските активи е била обявена след заявен през 2016 г. от кандидати интерес към този бизнес. Търсенето на купувач бе обявена от ЧЕЗ в началото на 2017 г., но по думите на Плескач още в края на предходната година всички са знаели за процеса. В него първоначално се включили деветима български участници, представлявани от български мениджъри. По това време било информирано и българското правителство, на което няколко пъти били предлагани активите, но то отхвърлило офертата, казва представителят на ЧЕЗ и подкрепя твърденията си с публикации в български медии през май 2017 г. Така продължил подборът на купувач и кръгът постепенно се стеснил до двама претенденти, от които е предпочетена Върбакова.\r\n\tСпоред него, от септември 2017 г. \"всички знаеха за \"Инерком\" - компания, която не е най-голямата на българския пазар, (но) от друга страна управлява сравнително голям брой фотоволтаични централи, не е без име и история.\"\n\n\r\n\tСобственичката на \"Инерком\" от два дни е в Прага за разговори с ЧЕЗ около приключването на сделката и да представи изненадващото намерение на държавата да има контрол върху придобивания бизнес. Разговорите ще продължат и в петък, какъв е техният резултат няма да стане ясно веднага, каза Върбакова пред бТВ.\r\n\tПричината е, че допускането на българската държава в сделката между \"Инерком\" и ЧЕЗ за придобиването на активите на чешкото дружество у нас изцяло зависи от евентуално извънсъдебно споразумение по заведеното от компанията арбитражно дело срещу България.\r\n\t\r\n\tАдвокатите на ЧЕЗ ще трябва да се убедят, че промените няма да навредят на интересите на \"ЧЕЗ груп\" по арбитражното дело, което водят срещу България, заявиха от компанията цитирани от бТВ в сряда.\r\n\tСъщия ден местното издание \"Хосподарски новини\" съобщи, че в договора за продажба на българските активи на ЧЕЗ на \"Инерком\" има клауза, която изисква от дружеството купувач да окаже сътрудничество по делото срещу България в Международния център за уреждане на инвестиционни спорове.\r\n\tАко искът на ЧЕЗ срещу българската държава в международния арбитраж на Световната банка във Вашингтон бъде удовлетворен, обезщетението може да достигне 600 млн. евро, посочва изданието.\r\n\tСпоред него това е основната причина чешката компания да не желае да продаде бизнеса си в България на правителството в София.\r\n\t\"Сега си представете как ще се съгласим собственик на българската ни компания да стане някой, срещу когото водим арбитражен спор за такава сума - просто не можем да го позволим\", посочва източникът на чешката медия.\r\n\t\r\n\tСпоред \"Хосподарски новини\" в момента от ЧЕЗ подготвят нов стратегически вариант – да се съгласят на продажба на контролен пакет от акции на българското правителство, ако то приеме да плати определено обезщетение по делото в арбитражния съд.\r\n\tВ повечето случаи дори подобен иск да бъде удовлетворен, отсъдените обезщетения са много по-ниски от максималните размери, така че от чешкото дружество не рискуват нищо.\r\n\tДелото на ЧЕЗ срещу България бе заведено през юли 2016 г. \"след редица интервенции на българските институции, които вредят на дейността на ЧЕЗ в България и в дългосрочен план поради критичната ситуация на местния енергиен пазар, която не се подобрява\". При обявяването на сделката с Върбакова от компанията изрично посочиха, че тя няма да повлияе арбитражното дело и то ще продължи.\r\n\tПри това положение първо трябва да се премахне тази пречка пред влизането на българската държава в собствеността на ЧЕЗ.\r\n\t\r\n\tПлескач обяснява също, че компанията е участвала през 2004 г. в приватизацията на три от електроразпределителните дружества в България – в София, София-област и Плевен, с основната идея, че след влизането в ЕС пазарът в страната ще се либерализира и \"ще се приложат същите правила за регулация, с които сме свикнали в Чехия\". \"Когато влязохме в България, разчитахме на очаквано разработване на пазарни регулации до 2018 г... Мога да кажа със спокойна съвест, че българската държава не е изпълнила значителна част от онова, което обеща на чуждестранните инвеститори. Заради това заведохме и арбитража\", допълва Плескач.\r\n\tТой също коментира, че у нас темата с цената на тока е сложна и правителството сравнително чест опитва да влезе в енергийния бизнес. Тъй като България е най-бедната страна в ЕС и \"има сравнително нисък доход на глава от населението, от това следва, че макар да има най-ниските цени на електричеството в ЕС, темата е много по-политически чувствителна, отколкото при нас\", казва представителят на ЧЕЗ.\r\n\tСпоред него ЧЕЗ дори е издържала дълго в сравнение с останалите двама собственика на електроразпределителвата мрежа ЕВН и \"Енерго-Про\", които първи дадоха България на съд заради постоянно подтискане цени на тока, заради регулаторни решения по изкупуването на зелената енергия и др.\r\n\t\r\n\tПлескач посочва, че до 2013 г. компанията му е работила сравнително безпроблемно на българския пазар, промяната настъпила в момента, в който през 2013 г. първото правителство на Борисов подаде оставка заради протестите срещу цената на тока. Тези демонстрации са довели до обвинения към ЧЕЗ и другите електроразпределители, които са останали недоказани, \"изкуствени\" и без глоба от енергийния регулатор.\r\n\t\"Опитахме да намерим общ език (с българската държава), но се провалихме. Затова информирахме българското правителство през 2015 г., че започваме международен арбитраж и последва шестмесечен период за постигане на споразумение, но държавата отказа да говори с нас за това. Започнахме арбитражът през юни 2016 г. От този момент натискът на българските власти се засили, очевидно с цел да открият нещо, което да използват (срещу нас) в арбитража,\" казва Плескач.\r\n\tНовите разкрития около действията на чешката компания и представителите на българската държава постават под голям въпрос включването е в сделката на Върбакова.\r\n\t\r\n\tEвентуална промяна във вече уточнения с \"Инерком\" договор ще е дълъг процес, обясниха от ЧЕЗ, цитирани от бТВ.\r\n\tОт пресофиса на компанията уточниха още, че \"Инерком\" има 9 месеца да плати договорената цена на сделката за купуването на седемте нейни дружества в България. По неофициална информация стойността е 340 млн. евро, за основната част от които Върбакова все още не е осигурили финансирането, стана ясно миналата седмица при изслушването й в парламента. В този срок трябва да се получи и одобрението от българската Комисия за защита на конкуренцията. Ако до девет месеца парите не бъдат платени, договорът ще бъде развален, а продавачът ще усвои банковата гаранция от 5 млн. евро, представена от купувача.\r\n\tОт финансовото министерство в Чехия обясниха пред бТВ, че са получили сериозни уверения за прозрачността и финансирането на сделката, но също така са загрижени да разсеят всички съмнения около прозрачността на сделката.\r\n\tМеждувременно чешкият зам.-министър на финансите Ондрей Ланда, който е член на надзорния съвет на ЧЕЗ и за когото от Министерския съвет у нас твърдяха, че е пратил на българския премиер Бойко Борисов данни за източниците на финансиране на сделката с \"Инерком България\", категорично отрече да е правил такова нещо.\r\n\t\"Не знам какво пишат българските медии, не комуникирам с българското правителство\", посочи Ланда.\r\n\tСпоред приписваната му информация, финансирането на \"Инерком\" за сделката идва от офшорни компании, зад които стоят руско-грузински капитали, и три банки – държавната Българска банка за развитие и Първа инвестиционна банка, които официално отрекоха да участват, и \"Уникредит Булбанк\". Държавната банка все пак накрая призна, че е дала писмо за възможно финансиране при подаване на заявление от страна на \"Инерком\", което бе определено от шефа й Стоян Мавродиев като \"едно голямо правно нищо\".", "date": "2018.03.07", "title": "ЧЕЗ неведнъж безуспешно се е предлагала на българската държава"}
{"url": "http://www.mediapool.bg/nai-nakraya-parlamentat-e-napat-da-vavede-sanktsii-za-nauchnoto-plagiatstvo-news276407.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУчени, които израстват с плагиатство, ще могат да бъдат санкционирани. Това предвиждат промени в Закона за развитието на академичния състав, приети на второ четене от парламентарната комисия по образование и наука. За такива нарушения занапред се предвижда отнемане на научната степен и освобождаване от съответната длъжност.\r\n\tСанкции ще има и за университетите и научните институции, които допускат такива нарушения. При системни проблеми, свързани с плагиатство, използване на неистински или манипулирани данни в научните трудове, както и конфликт на интереси при присъждане на научни степени, висшите училища или научни организации може да останат без програмна акредитация за съответната докторска програма.\r\n\tВ момента наказания за плагиатство няма. Министерството на образованието и науката няма механизъм да се намесва в такива случаи дори и да е доказало, че става въпрос за кражба на чужд труд. Единственият вариант е човекът, чиито труд е преписан, да потърси правата си.\r\n\tСлабостите на сегашното законодателство се видяха на практика при казуса с ректора на Техническия университет във Варна Росен Василев. През септември той защити преписана докторска дисертация за научна степен \"доктор на науките\" в собствения си университет, въпреки че министерството на образованието доказа нарушението и препоръча процедурата да бъде спряна. http://www.mediapool.bg/rektor-neglizhira-mon-i-zashtiti-prepisana-doktorska-disertatsiya-news269015.html\r\n\tИзмененията в закона предвиждат още да се сложи известен ред в присъждането на степени и назначаването на научни длъжности. В момента всеки университет може по свои собствени правила да \"произвежда\" доценти и професори. Предвижда се в бъдеще кандидатите за академично израстване да отговарят на определени минимални изисквания. Те ще се определят допълнително в правилника за прилагане на закона. От изказвания на зам.-министъра на образованието Петър Николов става ясно, че те вече са разработени, но не са представени публично.\n\n\r\n\t\r\n\tПромените в закона предвиждат за случаите на нарушения в процедурите за научни степени и длъжности да се сезира министърът на образованието и науката. Това ще става и при съмнения за плагиатство, използване на недостоверни данни, както и за конфликт на интереси на членовете на научните журита. Допустимостта на сигналите ще се преценява от комисия, в която задължително трябва да има юрист.\r\n\tАко тя реши, че е нужна допълнителна проверка, случаят ще се препраща към бъдещата Комисия по академична етика към министъра на образованието. Етичната комисия ще е нов орган. Ще се състои от петима души - един юрист и четирима представители на четирите научни направления.\r\n\tАко съмненията за нарушения се докажат от етичната комисия, министърът ще може да спира съответната процедура за научна степен или длъжност до премахване на нередностите.\r\n\tЕтичната комисия ще може да се произнася и по вече приключили процедури за научни степени и длъжности. За целта трябва да бъде подадена жалба от засегнато лице.\r\n\t\r\n\tПри установени нарушения присъдените степени трябва да бъдат отнети. Асистентите, доцентите и професорите, назначени след доказани нередности, трябва да бъдат освободени.\r\n\tСанкции ще има и за научните институции. При системни нарушения, т. е. повече от три установени, те може да останат без програмна акредитация за съответната докторска програма. Тъй като програмните акредитации са за определен период, те ще биват отнемани до изтичането на срока, за който са дадени. В това време съответното висше училище или научна институция няма да има право да обучава по тази програма.\r\n\tВ окончателния вариант на измененията наказанията за университетите бяха смекчени след настояване на ректорите те да са равнопоставени със санкциите за Българската академия на науките. Първоначално се предвиждаше при системни нарушения да се предлага отнемане на институционалната акредитация на съответния университет, което означава, че той може да спре да обучава студенти http://www.mediapool.bg/deputati-vadyat-ot-naftalina-merkite-sreshtu-profesorite-na-kilogram-i-plagiatstvoto-news265640.html.\r\n\tМежду първо и второ четене беше предложено санкцията да е отнемане на програмната акредитация, но не само за докторските, а и за бакалавърските и магистърските програми. В крайна сметка комисията реши тя да засяга само докторските програми с мотива, че така висшите училища са равнопоставени с Българската академия на науките, която не обучава бакалаври и магистри.\r\n\t\r\n\tПромените предвиждат кандидатите за придобиване на научна степен и за заемане на академичните длъжности главен асистент, доцент и професор да отговорят на минимални национални изисквания към научната, преподавателската, художественотворческата или спортната им дейност.\r\n\tМинималните национални изисквания включват наукометрични показатели, които отразяват научните резултати и техния отзвук в научната литература (брой авторски монографии, брой статии в реферирани и индексирани издания, брой глави в книги, брой студии и/или обзори, брой цитати в реферирани и индексирани издания от други автори на статиите на кандидата, брой подадени заявки за международни патенти, брой подадени заявки за национални патенти, брой издадени международни и/или брой национални патенти) и показатели, които отразяват измерими академични резултати в преподавателската дейност (брой защитени под негово ръководство дисертации за придобиване на образователната и научна степен “доктор\", брой въведени нови лекционни курсове, брой разработени нови упражнения за лекционни курсове, брой издадени учебници в България и чужбина, включително електронни учебници и др.).\r\n\tЗа всеки показател ще се дават точки и само кандидат, получил не по-малко от минималния брой точки за съответната научна област или професионално направление и за съответната научна степен и академична длъжност, ще може да се явява на конкурси. Минималният брой точки и редът за изчисляването им ще се определят допълнително в правилника за прилагане на закона.\r\n\tПредвижда се висшите училища и научните организации да могат да определят допълнителни изисквания към кандидатите за заемане на академичните длъжности.\r\n\t\r\n\tПромените в Закона за развитието на академичния състав срещнаха сериозна съпротива от страна на висшите училища и научните институции. Това забави приемането им на второ четене с почти 6 месеца. На първо гласуване законопроектът мина през парламента през лятото, а срокът за предложения между първо и второ четене изтече в началото на септември миналата година. Оттогава законопроектът отлежаваше.\r\n\tПрез февруари голяма част от текстовете са гласувани на изнесено заседание на парламентарната комисия във Велинград, на което не са присъствали медии. За резултатите от него може да се съди по дългия над 200 страници протокол. В сряда бяха приети само текстовете, които депутатите не са успели да \"изчистят\" на изнесеното си заседание.", "date": "2018.03.07", "title": "Най-накрая парламентът е напът да въведе санкции за научното плагиатство"}
{"url": "http://www.mediapool.bg/es-predlaga-na-london-samo-sporazumenie-za-svobodna-targoviya-news276408.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският съюз не желае да издига стена, разделяща го от Великобритания след Брекзита, но раздялата неизбежно ще доведе до разхлабване на връзките им и търговски търкания. Това заяви председателят на Европейския съвет Доналд Туск, цитиран от Франс прес, представяйки в сряда в Люксембург виждането си за бъдещите отношения на съюза с Лондон.\r\n\t \r\n\tКлючов елемент от неговите \"проектонасоки за рамките на бъдещите отношения\" с Обединеното кралство вероятно ще е споразумението за свободна търговия, чиито контури все още са неясни.\r\n\t \r\n\tПреди да се превърне в позиция на ЕС, текстът трябва да бъде одобрен на европейската\n\n\r\n\tсреща на върха на 22 и 23 март в Брюксел.\r\n\t \r\n\tТуск каза, че преди няколко часа е изпратил проекта си на 27-те лидери от Евросъюза и се надява той да бъде приет на предстоящата среща.\r\n\t \r\n\t\"Не искаме да строим стена. ЕС иска Великобритания да бъде близък приятел и партньор и ще започне преговорите за бъдещето в открит и позитивен дух\", заяви Туск.\r\n\t\r\n\tНо добави, че \"предвид очертаните от Великобритания неприкосновени граници е възможно да бъде сключено само споразумение за свободна търговия и това ще е първото подобно споразумение в историята, което разхлабва, а не укрепва икономическите връзки\".\r\n\t \r\n\tБрекзитът неизбежно ще доведе до търговски търкания между ЕС и Великобритания предвид желанието на Лондон да напусне единния пазар и митническия съюз, предупреждава председателят на Европейския съвет в проекта, до който АФП е получила достъп.\r\n\t \r\n\t\"Нашето споразумение няма да направи търговията между Великобритания и ЕС по-гладка и безпроблемна. То ще я направи по-сложна и скъпа, отколкото е днес за всички от нас\", каза Туск, цитиран от \"Ройтерс\".\r\n\t \r\n\t\"Това споразумение не може да предлага същите облаги, както членството, и не може да се равнява на участие в единния пазар или в части от него\", се посочва в текста.\r\n\t \r\n\t\"Както други споразумения за свободна търговия, и това трябва да се отнася до услугите\", каза Туск. Но добави, че никоя страна не може да избира само онези сектори от единния пазар, които й харесват, нито да приема ролята на Съда на ЕС само когато е в неин интерес\".\r\n\t \r\n\tЕС трябва да предотврати спиране на самолетните полети от и до Великобритания след излизането й от съюза на 29 март 2019 г., каза при представяне на насоките Туск. Ще направя всичко възможно да предотвратя най-абсурдните последици от Брекзита като спирането на полетите между ЕС и Великобритания. За тази цел трябва незабавно да започнем да обсъждаме този проблем, заяви той.\r\n\tБританската министър-председателка Тереза Мей изрази надежда, че окончателните насоки ще са \"достатъчно гъвкави, за да дадат възможност на ЕС да мисли творчески за бъдещото икономическо партньорство\", каза неин говорител, цитиран от Ройтерс.\r\n\t \r\n\tПреговорите за бъдещите търговски връзки между ЕС и Великобритания още не са започнали. Досега дискусиите бяха съсредоточени върху подготовката на споразумението, потвърждаващо окончателно Брекзита. На тях се разглеждаха трудни за договаряне въпроси като финансовата страна на \"развода\", съдбата на британските граждани, живеещи в ЕС и гражданите на ЕС във Великобритания, както и бъдещето на ирландската граница.", "date": "2018.03.07", "title": "ЕС предлага на Лондон само споразумение за свободна търговия"}
{"url": "http://www.mediapool.bg/polucheni-sa-54-kandidaturi-za-uchastie-v-zhurnalisti-v-uchilishte-news276409.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТочно 54 кандидатури от училища в цялата страна са получени в конкурса за участие в петото юбилейно издание на инициативата \"Журналисти в училище\". Тази година борят на получените предложения се е увеличил, сравнено с предходните издания на конкурса. Кампанията става все по-популярна сред училища от цялата страна.\r\n\t″Журналисти в училище\" е инициатива на Фонд \"Валя Крушкина\" при Фондация \"Работилница за граждански инициативи\". През последните две години инициативата набира все по-голяма популярност в цялата страна. Само през изминалата 2017-та година повече от 3000 учениците от 26 училища в цялата страна се срещнаха с журналисти, свързани с наградите \"Валя Крушкина – журналистика за хората\".\r\n\tВ периода 18 декември – 28 февруари училища от цялата страна имаха възможност да изпратят своите мотивации за участие. От всички получени 54 кандидатури най-много предложения са от средни училища – 50%, следвани от професионални гимназии – 24%. На следващо място с по 9.2 % се нареждат езикови гимназии и основни училища. Общо 7.6% от предложенията са от природо-математически гимназии и национални училища.\r\n\tУчастниците в конкурса са от общо 42 различни населени места в страната. Най-много предложения тази година са от Враца – общо 4, следват Кърджали, Сандански и София - с по 3. По две предложения са изпратени от Варна, Добрич и Карлово.\r\n\tУчилищата, които ще участват в инициативата, ще бъдат избрани от Обществения съвет на Фонд \"Валя Крушкина\" по следните критерии: мотивация за участие; проявен интерес от страна на учениците; брой ученици, заявили участие в срещата; брой жители на населеното място, където се намира кандидатстващото училище (под 100 000 души); предварително планиране на срещата. По места срещите с журналистите ще се провеждат до 20 юни 2018 г.", "date": "2018.03.07", "title": "Получени са 54 кандидатури за участие в \"Журналисти в училище\""}
