{"url": "http://www.mediapool.bg/kiril-domuschiev-kupi-oshte-dve-kompanii-v-sasht-news273912.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на най-голямата работодателска организация у нас КРИБ и собственик на \"Хювефарма\" Кирил Домусчиев се похвали във  с покупката на две американски компании. Това са производителят на ветеринатрни продукти \"AgriLabs\" и биотехнологичната \"Benchmark Bios\". Цената на сделката не се съобщава.\r\n\tТака според Домусчиев \"Хювефарма\" ще разшири присъствието си на световния пазар.\r\n\t\"Изключително съм горд с постигнатото през годините от „Хювефарма”! Компания, която стартира от нищото! Сделката от днес за покупката на американските „Agrilabs” и „Benchmark Bios” ще открие нови хоризонти за нас. Благодаря на всички колеги от САЩ и България, които участваха в процеса на преговорите и дю дилиджънс (оценка на активите – бел. ред.)! Трябва да продължим да сбъдваме мечтите си и да славим българското по света!\", написа Домусчиев.\r\n\t\"Ние сме много развълнувани от таланта и технологиите, които са част от бизнеса на AgriLabs\", коментира Глен Уилкинсън, президент на \"Хювефарма\" в САЩ.\r\n\t\"Това придобиване подкрепя стратегията на \"Хювефарма\" за създаването на балансиран портфейл от продукти и повишаване на присъствието ни на световния пазар. То също така позволява по-бързото комерсиализиране на биологичните продукти чрез \"Benchmark Biolabs\", дъщерно дружество на AgriLabs\", посочва Уилкинсън.\n\n\r\n\tПрез последните години братята Кирил и Георги Домусчиеви значително разшириха производствените си мощности зад граница. \"Хювефарма\" има търговски представителства в Русия и Швейцария и дъщерни предприятия в Белгия, САЩ, Тайланд, Бразилия, Полша, Индия, Южна Африка, Турция, Мексико, Италия и Япония.\r\n\t\"Хювефарма\" реализира 99% от производството си в чужбина, като изнася продуктите си в около 100 държави. Продажбите на групата непрекъснато растат, а заедно с тях печалбите на компанията.\r\n\tЗа 2016 г., когато е последният публикуван финансов отчет, \"Хювефарма\" регистрира приходи от продажби за близо 443 млн. лв., което е ръст от над 7 на сто спрямо предходната година, а печалбата расте от 96.7 млн. лв. на 107 млн. лв.\r\n\tПреди дни правителството обеща бърза писта за реализацията на , част от холдинга на \"Хювефарма\", за изграждането на втори завод в Пещера.\r\n\tЗа 2016 г. продажбите на \"Биовет\" възлизат на над 227 млн лв., което е ръст от 17% спрямо 2015 г., а печалбата на дружеството е 17 млн. лв. за 2016 г.\r\n\tВ плановете на братя Домусчиеви влиза разработването на нови хранителни добавки за хората и здравословни продукти за животните.", "date": "2018.01.05", "title": "Кирил Домусчиев купи още две компании в САЩ"}
{"url": "http://www.mediapool.bg/dvama-vdahnoveni-ot-novinite-mladezhi-sa-vzrivili-bankomata-v-lyulin-news273888.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвама младежи, вдъхновени от новините за серията разбити банкомати, са извършители на посегателството срещу ATM-устройството на ДСК в столичния квартал \"Люлин\". Те са арестувани. обяви в петък главният секретар на МВР Младен Маринов. Става дума за 18-годишни младежи, които не са криминално проявени.\r\n\t \r\n\t\"Споделят, че мотивацията им дошла от телевизията. Гледали са случаите на разбити банкомати, но са пропуснали последната серия – тази за задържането на извършителя в Перник\". допълни Маринов. Другите извършители още се издирват, но престъплението е разкрито и извършителите са разкрити, каза той.\r\n\t \r\n\tБанкоматът бе разположен вътре в клона на банка ДСК в столичния квартал \"Люлин\" край Кооперативния пазар. Той бе взривен в 3 часа сутринта на 28 декември, но крадците не успяха да отмъкнат парите заради защитата на банкомата.", "date": "2018.01.05", "title": "Двама вдъхновени от новините младежи са взривили банкомата в \"Люлин\""}
{"url": "http://www.mediapool.bg/sled-vtora-trudna-pobeda-grigor-dimitrov-e-na-polufinal-v-brizbein-news273882.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългаринът Григор Димитров е вече полуфиналист на турнира в Бризбейн, Австралия, след като в петък постигна втора трудна трисетова победа – този път срещу британеца Кайл Едмънд с 6:3, 6:7 (3), 6:4.\r\n\tСъперник на Димитров в полуфинала ще е представителят на домакините Ник Кириос.\r\n\tВчера срещу австралиеца Джон Милман Григор също имаше нужда от три сета като дори спаси 2 мачбола. Днес не му се наложи да прави това, но мачът отново продължи около 2 часа и половина, като българинът допусна цели 9 двойни грешки.\r\n\tВодачът в схемата на турнира и №3 в света започна силно мача. При 3:3 той преодоля труден момент като се наложи да наваксва две точки разлика и да вземе сервис гейма си от 15:40.\r\n\tОще в следващия гейм обаче Димитров проби сервиса на противника си, а после затвори и сета на свое подаване.\n\n\r\n\tВторият сет се разви по подобен начин. При 4:4 обаче нашият тенисист пропусна две точки за пробив. Така в края на краищата се стигна до тайбрек, в който българинът направи двойна грешка, а британецът бе безпогрешен и успя да изравни сетовете.\r\n\tТретият сет вървеше гейм за гейм до 4:4, когато Едмънд стъпи накриво и се наложи да получи медицинска помощ.\r\n\tПоследва труден за Димитров сервис гейм, който той все пак спечели. За да сложи край на мача с пробив в следващия гейм.", "date": "2018.01.05", "title": "След втора трудна победа Григор Димитров е на полуфинал в Бризбейн"}
{"url": "http://www.mediapool.bg/pozharat-okolo-protsesorite-na-intel-ochakvano-se-razrastva-news273884.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВодещият производител на процесори за персонални компютри и сървъри \"Интел\" (Intel) потвърди в четвъртък информация за фундаментален пробив в сигурносатта на процесорите си. За заплахите съобщиха ден по-рано експерти от \"Гугъл\" и други компании. В последствие се оказа, че засегнатите платформи са далеч повече и включват всички нови телефони и комютри на \"Епъл\", в това число мобилните чипове ARM.\r\n\tПълната информация е под ембарго, което се поддържа от всички заинтересовани страни, с цел сигурност и намаляване на евентулани щети. Открити са двe уязвимости. Първата е на хардуерно ниво и заплахата при нея се разглежда като по-сериозна. Тя е получила името Meltdown (Разтопяване). Втората е софтуерна, води до същите рискове, но с повече възможни поправки. Получила е името Spectre (Привидение).\r\n\tХардуерната уязвимост Мелтдаун е заложена още при проектирането и производствения процес. Такъв проблем може да бъде решен само с вторични мерки и не подлежи на пълно отстраняване.\r\n\tСпоред известното до момента, всякакви потребителски приложения получават достъп до оперативната памет, отделена за програмния код наречен ядро. В него се осъществяват и управляват всички операции, които се извършват от компютъра.\r\n\tЯдрото е софтуерният \"център\" на операционната система. Свободният достъп на друг софтуер до тази информация, може да доведе до много сериозен пробив. Засягат се пароли, ключове за криптиране в \"суров\", незащитен вид, както и всякаква друга чувствителна информация, с която оперира цялата система.\n\n\r\n\tВъпреки че операцинните системи имат съществени технологични разлики , ефектът се проявява при всички тях - напр. Уиндоус (Windows), Линукс (Linux), IOS. Множество източници посочват, че информацията за проблема е станала публична, именно когато е публикувана софтуерна \"кръпка\" за ядрото на Линукс, без никакво описание в документацията.\r\n\tВторият софтуерен бъг - Привидение, засяга както процесорите на \"Интел\", така и тези на второто голямо име в бранша - AMD. Чиповете за мобилни устройства ARM също попадат в категорията на ударените. И AMD и ARM обаче са заплашени само в определени случаи.\r\n\t  \r\n\tПо данни на \"Епъл\", бъговете са засегнали всички съвременни процесори и почти всички компютърни устройства и операционни системи, в частност Mac, iPad и iPhone. Часовниците Епъл Уоч не са пострадали от Мелтдаун, уточнява компанията.\r\n\tОт \"Епъл\" вече са пуснали корекции, които да се справят с някои от проблемите. Те идват с ъпдейти до iOS 11.2, macOS 10.13.2 и tvOS 11.2. Предстоят актуализации за браузъра Сафари под macOS и iOS, които да предпазят на първа линия потребителите.\r\n\tОчаква се съсвсем скоро публикуването на поправки за всички основни операционни системи и потребителски програми, като \"Интел\" вече обеща кръпки за 90% от актуалните процесори.\r\n\tПрилагането на пачовете обаче ще доведе до значително понижаване на производителността на компютрите, в някои случаи - с 30%, сочат прогнози и първични тестове. Това ще засегне сериозно облачните услуги, виртуалните машини, които са основна част от съвременния интернет, и в по-малка степен домашните потребители. Ефектът обаче е неизбежен за всички, тъй като изолирането на паметта на ядрото ще увеличи времето за достъп на програмите до нужните им ресурси.\r\n\tМеждувременно световните пазари реагираха на скандала по очакван начин - уязвимостта в процесорите свали цената на акциите на Интел с между 4 и 6%, а акциите на AMD и Nvidia поскъпнаха с почти 10%.\r\n\tПредполага се, че информация за потенциалната заплаха от пробиви при процесорите е била получавана от големите производители още преди няколко месеца.\r\n\tЗа момента няма потвърдена информация за случаи, в които експлойтите са били използвани с цел нанасяне на вреди.", "date": "2018.01.05", "title": "\"Пожарът\" около процесорите на \"Интел\" очаквано се разраства"}
{"url": "http://www.mediapool.bg/noviyat-avstriyski-kantsler-othvarli-tvardeniyata-za-iztochna-koalitsiya-v-es-news273889.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовият австрийски канцлер Себастиан Курц отхвърли твърденията, че правителството му ще се сближи по-тясно с източните държави членки, конкретно с Вишеградската четворка, влязла в конфронтация с ЕС заради мигрантите и други въпроси, съобщи Асошиейтед прес.\r\n\t \r\n\tКурц е начело на управляваща коалиция с традиционно евроскептичната Австрийска партия на свободата. Неговото правителство встъпи в длъжност малко преди Коледа. Както неговата политическа сила - консерваторите от Австрийската народна партия, така и АПС възприеха твърда линия по въпроса за миграцията.\r\n\t \r\n\tТъкмо това стана причина за предположения, че Австрия може да се сближи със страните от Вишеград (Унгария, Полша, Чехия и Словакия), отдалечавайки се същевременно от западните си съюзници в ЕС.\n\n\r\n\tДнес Курц, 31-годишният най-млад европейски лидер, предупреди да не се \"преекспонират нещата\".\r\n\t \r\n\t\"Има мерки и инициативи, по които срещаме добра воля сред западноевропейските страни\", каза той пред репортери след заседание на кабинета. \"По други вероятно ще получим похвали от страните от Вишеград, а по трети вероятно ще имаме разбирателство с всички останали 27 държави членки.\"\r\n\t \r\n\tПрез следващите няколко седмици Курц възнамерява да посети Париж и Берлин. Той изрази очакване за \"положителни разговори\" с германския канцлер Ангела Меркел. \"Германия е нашият най-голям съсед, нашият най-важен икономически партньор\", подчерта той.\r\n\t \r\n\tЗа френския президент Еманюел Макрон, който се очерта като радетел за реформиране на ЕС, Курц заяви: \"Без съмнение е положително за всички нас в ЕС, че има френски президент, който се стреми да промени нещо в ЕС\".\r\n\t \r\n\tКурц призова ЕС да бъде силен \"по големите въпроси\" като охраната на границите, но да остави много от политическите решения на страните и регионите.\r\n\t \r\n\tПрез второто шестмесечие на 2018 г. Австрия ще бъде ротационен председател на съюза, точно когато той би трябвало да завършва работата по условията за излизане на Великобритания.\r\n\t \r\n\t\"Силно се надявам да съумеем да направим така, че излизането на британците да премине по организиран начин\", каза Курц. Той изрази мнение, че ако това не стане, вреди ще понесат и двете страни.", "date": "2018.01.05", "title": "Новият австрийски канцлер отхвърли твърденията за източна коалиция в ЕС"}
{"url": "http://www.mediapool.bg/bulgaria-se-gotvi-da-prieme-istanbulskata-konventsiya-s-rezervi-news273887.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството ще предложи на Народното събрание да ратифицира с резерви Истанбулската конвенция срещу домашното насилие и насилието срещу жени, превърнала се в обект на разпалени кавги сред българските политици. Така ще се изчистят текстовете, които противоречат на българското законодателство, става ясно от изказване на правосъдния министър Цецка Цачева на заседанието на правителството в сряда, видно от публикуваната  стенограма.   \r\n\t \r\n\tВ последните две седмици предстоящата ратификация на доскоро неизвестната на широката общественост Истанбулска конвенция (Конвенция на Съвета на Европа за превенция и борба с насилието над жени и домашното насилие) предизвика политически дебати у нас, след като навръх Стефановден , че . \r\n\t \r\n\tОсвен \"Обединени патриоти\", които са част от управлението, срещу ратификацията на документа се обявиха още , макар и с по-умерени позиции.\n\n\r\n\t \r\n\tЗаради липсата на консенсус осем министри гласуваха против ратификацията на документа в сряда, като освен  и  от \"Обединени патриоти\", срещу текстовете се обявиха финансовият министър , здравният , образователният  и транспортният . Това обаче не попречи документът да бъде приет и пратен към Народното събрание.\r\n\t \r\n\tбе приета от Съвета на Европа през 2011 г. и е в сила от 2014 г., но България все още не е страна по нея, защото е подписала документа, но не го е ратифицирала. Документът основно е фокусиран върху предоставянето на система от гаранции за защита на жените и мъжете от домашно насилие, разписва задължителна криминализация на определени насилствени деяния, а също и форми на закрила за жертвите. Въвежда се и мониторингов механизъм, който да контролира дали държавите спазват мерките.\r\n\t \r\n\tТекстовете, които не само у нас, но и в други страни от Европа предизвикват спорове, са свързани предимно с определението за пол, което става закрепено юридически и като текст от международен договор ще има примат над определението в българското законодателство. \r\n\t \r\n\tСДС се притеснява, че според текстовете на Истанбулската конвенция, държавите, които я ратифицират, ще трябва да дават . Това щяло да улесни легалното пребиваване в Европа на хора, които ще се позовават на трудно доказуеми причини за тяхното основание да търсят убежище.\r\n\t \r\n\tБСП пък не може да приеме текстове като този в чл. 12, които задължават . \r\n\t \r\n\tПо време на правителственото заседание външният министър Екатерина Захариева, която през 2016 г. подписа документа като правосъден министър, и наследничката й на поста Цецка Цачева уверяват, че конвенцията не противоречи на конституцията и именно с цел да се предотврати подобен проблем, са правени юридически консултации и обсъждания в продължение на около година. \r\n\t \r\n\t, така както е предвидено в конституцията. Освен това, ползваме правото си, предвидено в самата конвенция, да предложим ратификация с редица резерви там, където текстовете не съответстват на нашето законодателство. Няма място за притеснения по този въпрос\", уверява Цачева.\r\n\t \r\n\tТя все пак признава, че част от текстовете са  с българското законодателство, но затова предложението й е конвенцията да бъде ратифицирана с резерви, така че те да не действат по отношение на България. \r\n\t \r\n\tМинистърът не уточнява за кои текстове става въпрос, но от чл. 78 на самата конвенция е видно, че по много малка част от текстовете й могат да се правят резерви и те не включват спорното определение за пола и останалите членове, изброени от БСП и СДС. \r\n\t \r\n\tЦачева все пак успокоява, че са несъстоятелни твърденията от типа \"виждате ли, който мине, ще му даваме статут на бежанец, само защото ще се позове на трети пол\". , твърди тя.\r\n\t \r\n\tПредстои ратификацията да се разгледа от Народното събрание. \r\n\t \r\n\tСправка на сайта на Съвета на Европа , че до момента конвенцията е ратифицирана от около 30 държави, сред които Турция, Албания, Австрия, Белгия, Босна и Херцеговина, Дания, Финландия, Естония, Германия, Италия, Норвегия, Полша, Румъния, Сърбия, Словения, Швеция, Швейцария. \r\n\t \r\n\tОт държавите членки на ЕС до момента 17 са ратифицирали конвенцията, а 11 не са.", "date": "2018.01.05", "title": "България се готви да приеме Истанбулската конвенция с резерви"}
{"url": "http://www.mediapool.bg/kritiki-sreshtu-plana-na-makron-za-borba-s-falshivite-novini-news273890.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПланът на френския президент Еманюел Макрон за законодателство срещу фалшивите новини се сблъсква със съпротива, съобщи Ройтерс.\r\n\t \r\n\tПотребители на Туитър превърнаха хаштага \"Измислете си собствени фалшиви новини\" във водеща тема, опозиционни депутати предупредиха, че са застрашени гражданските свободи, а специалисти казаха, че приемането на подобен закон може да не е най-доброто средство.\r\n\t \r\n\tПланът на Макрон, обявен в сряда, е поредният опит на правителството да намери начини за справяне с глобалното разпространение на дезинформация, или \"фалшиви новини\", както ги нарича американският президент Доналд Тръмп, в социалните медии.\n\n\r\n\t \r\n\tПланът предвижда да се позволи на съдебните власти да спират уебсайт или потребителски профил, в частност по време на избори, и да бъдат задължени интернет платформите да публикуват имената на тези, които стоят зад спонсорирано съдържание. Според критиците това поражда повече въпроси, отколкото отговори.\r\n\t \r\n\t\"Само авторитарните режими се опитват да контролират какво е истина\", каза консервативният сенатор Брюно Ретаийо. \r\n\t \r\n\tСпоред него свободата на словото носи рискове, но това е по-добро, \"отколкото изкушението за контролиране на умовете\".\r\n\t \r\n\tПотребители на Туитър във Франция създадоха свои фалшиви новини с хаштага \"Измислете си собствени фалшиви новини\". \r\n\t \r\n\tПротивници на Макрон от различни части на политическия спектър разкритикуваха плана.\r\n\t\"Франция все още ли е демокрация, ако запушва устата на своите граждани? Това е много обезпокоително\", заяви лидерката на Националния фронт Марин льо Пен.\r\n\t \r\n\tВодещите интернет платформи Фейсбук и Гугъл отказаха да коментират пряко плана на Макрон и вместо това изтъкнаха инициативи, при които правят опити за саморегулация или сътрудничество с местните власти, включително във Франция, за откриване на фалшиви новини.\r\n\t \r\n\t\"Всяка регулация би трябвало да бъде внимателно обмислена заедно с бранша\", каза юристката Кристел Кослен.\r\n\t \r\n\tТя отбеляза, че още закон от 1881 г. позволява наказателно преследване за фалшива информация. По думите й е от решаващо значение да се гарантира, че дадено съдебно решение ще бъде технически приложимо.\r\n\t \r\n\t\"Истинският въпрос е кой може да каже кое е вярна или фалшива информация?\", заяви Кослен.\r\n\t \r\n\tМакрон има стабилно мнозинство в парламента и може да постигне одобряване на законопроект без подкрепата на опозицията.", "date": "2018.01.05", "title": "Критики срещу плана на Макрон за борба с фалшивите новини"}
{"url": "http://www.mediapool.bg/politsiyata-otkri-udavnik-dokato-izdirvashe-ubietsa-ot-novi-iskar-news273891.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТруп на мъж бе открит в петък в реката край село Владо Тричков в Искърското дефиле. Тялото е намерено от двама от полицаите, които издирват обвиняемия за шестте убийства в Нови Искър Росен Ангелов. Униформените видели с бинокъл тялото във водата.\r\n\tПо-късно бе съобщено, че не става дума за издирвания за тежкото престъпление. Село Владо Тричков се намира на около километър надолу по течението на реката от село Луково, където е живял Росен Ангелов.\r\n\t \r\n\tСамоличността на намерения е установена - мъж от Нови Искър, изчезнал в началото на декември 2017 г, съобщава БНР.", "date": "2018.01.05", "title": "Полицията откри удавник, докато издирваше убиеца от Нови Искър"}
{"url": "http://www.mediapool.bg/imotni-sdelki-svarzvat-yulen-s-planirani-stroezhi-v-bansko-news273861.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМакар концесионерът на ски съоръженията в Банско \"Юлен\" да обяви, че няма нищо общо с прекомерното застрояване в курорта, това се опровергава от сделки на съакционера в \"Първа инвестиционна банка\" (ПИБ) Цеко Минев, за когото се смята, че стои зад неясната офшорна собственост на \"Юлен\". Той и съпругата му Радка Минева са продали за 6 млн. лв. три имота с обща площ над 20 декара край река Глазне в близост до мястото на станцията на втория кабинков лифт на офшорни компании, които са взели огромни кредити от ПИБ, сочи  на сайта \"Биволъ\".\r\n\tВ петък адвокатът на \"Юлен\" Петър Петров и маркетинг директорът Иван Обрейков обявиха пред Нова телевизия, че целта на дружеството е да вложи много пари, за да облекчи скиорите, а определени представители на екоорганизациите искат да блокират всяка нова инициатива в планините срещу заплащане отвън и работели в полза на предизборна кампания.\r\n\tОбрейков определи като смесване на нещата дейността на ски концесионера и задвиждането пред благоевградската екоинспекция на плановете на община Банско да урбанизира и  в непосредствена близост до парк \"Пирин\".\r\n\t\"В планината е забранено да се изграждат леглови бази. Съвпаднаха по време два процеса, които вървяха паралелно. При строителния бум, с който ние сме изключително несъгласни, се застрои яката на планината. Сега общината се опитва да урегулира нещата. За леглата отговаря общината. Аз не мога да разбера - елате в Банско да видите какво става! В момента има празни строежи\", каза Обрейков.\r\n\t\"Има осем нови квартала, те са построени в последните 10 години, там строителството се случва ПУП по ПУП, няма инфраструктура, няма изградена улична мрежа. Това, което прави общината в момента, е улична регулация. Тоест тези земи вече са реализирани, не се касае за нещо ново\", допълни Петров.\r\n\tОт документи, публикувани в службата по вписванията в Разлог и обявени от \"Биволъ\", обаче става ясно, че Цеко и Радка Миневи са продали в периода 2014-2017 г. (след като общината решава да прави подробен устройствен план за застрояването на осемте селищни образувания край Банско) четири имота в една от въпросните местности – \"Средореко\", за общо 6 млн. лв.\r\n\t\r\n\t\r\n\tПрез 2014 г. Миневи продават на офшорката \"Ориндж Дизайн“ три имота с обща площ близо 13.5 дка за 3 911 660 лв. През май 2017 г се постига сделка за още два имота за близо 3 дка с фирмата \"Гехард“ срещу 1 млн. лв. Три месеца по-късно същото дружество пазарува още един терен от 4 дка за близо милион лева.\r\n\t\r\n\t\n\n\r\n\t\r\n\tСпоред \"Биволъ\" офшорките, купили имотите от Цеко Минев и жена му, са тясно свързани с концесионера \"Юлен“ АД и неговия собственик –  кипърецът Георгиус Георгиу, който е има кредити за 1.2 милиарда лева от ПИБ. Георгиу е директор и собственик през две други офшорки на кипърската \"Алфаро Кансълтантс“, която стои зад \"Ориндж Дизайн“. Управител на \"Гехард\", чийто собственик е кипърската \"Каталина Трейдинг\", е бил бивш управител на \"Юлен\" - Бoян Марианов. След неговата смърт в това дружество е назначен нов шеф.\r\n\tСпоред цитирана от разследващия сайт извадка от кипърския търговски регистър собственик на \"Каталина Трейдинг“ са две от офшорките, чийто собственик е Георгиу Георгиус – \"Бън Секретариал“ и \"Дюк Номинийз“.\r\n\t\"Дюк Номинийз\" е мажоритарният собственик на \"Юлен\", вторият по големина собственик е община Банско, следвана от \"Алпенвалд Туристик България\", притежавано от едноименното швейцарско дружество, както и \"Пирин-Турист\". Смята се, че Георгиу е подставено лице на Цеко Минев.\r\n\tСправката на \"Биволъ\" сочи, че \"Алфаро Кансълтантс“ дължи на ПИБ 6.2 млн. евро по заем от 2007 г. Изданието публикува и финансов отчет на \"Каталина Трейдинг“ от 2013 г., според който нейната обща задлъжнялост достига 6 млн. евро.\r\n\tВъпросът със собствеността на \"Юлен\" бе зададен на неговите представители по време на тв интервюто, на което адвокатът Петър Петров заяви, че \"Юлен\" е българско юридическо лице, плаща данъците си в страната\".\r\n\t\"Всеки може да провери дали има разпределян дивидент извън страната. \"Юлен\" по никакъв начин не спестява данъци. Кипър е част от ЕС. Това е номиналният собственик (Георгиус). Институциите знаят кой е действителният собственик. Това е декларирано, но аз не мога да го разкрия\", каза още Петров.\r\n\tДвамата представители на дружеството посочиха, че и Световният фонд за дивата природа (WWF), който е сред протестиращите срещу инвестиционните намерения на \"Юлен\", е регистрирана в офшорна зона, както и \"Кока Кола\".\r\n\tКато реакция на думите на Петров и Обрейков екокоалицията \"За да остане природа в България“ изпрати отворено писмо до председателя на Народното събрание Цвета Караянчева, президента Румен Радев и премиера Бойко Борисов с искане да обявят официално кой е реалният собственик на ски зона Банско в Национален парк \"Пирин\", след твърдението на фирмата, че кипърският гражданин Георгиус Георгиу е само номинален собственик на концесионера, но всички компетентни държавни институции знаят кой е реалният собственик.\r\n\t \r\n\t\"Това дружество е единственото, което е получило право на управление и строителство в изключителна държавна собственост - Национален парк Пирин и смятаме, че българското общество трябва да знае кой е нейният истински собственик. Също така, решението за промяна на плана за управление всява разединение в обществото и смятаме за правилно да се знае чии интереси стоят зад това решение. Ние като организации в обществена полза не приемаме политиката на разединение и прoтивопоставяне на гражданите, защото това е вредно за всяко общество\", пише в писмото на екозащитниците до парламентарния шеф, премиера и президента.\r\n\t \r\n\tПредставителите на \"Юлен\" твърдят, че единствената цел на дружеството е втория кабинков лифт. Относно притесненията, че ще се секат вековни дървета, двамата заявиха, че по около 35% от трасето няма дървета, а само поляни. Мащабното изграждане на ски писти не е на дневен ред, \"основното нещо е кабинката\", увери Обрейков.\r\n\tТой смята, че протестите срещу застрояването на Пирин със сигурност са платени. В основата им Обрейков постави \"екосемейства, които срещу пари са се заклели да пречат на всеки инвестиционен проект в България“.\r\n\t\"Не видях да се поставя нито един екологичен проблем. В момента около 8000 - 9000 човека прекарват прекрасно в Банско, карат ски и не се интересуват какво става на жълтите павета\", каза маркетинг директорът на \"Юлен\".\r\n\tТой си обяснява протестите на екозащитниците с политически мотиви. \"Започва предизборната кампания - един печално известен управител на парк и някои бивши политици...\", каза Обрейков, без да посочи имена.\r\n\tНа въпроса не е ли установил концесионерът \"Юлен\" господстващо положение в Банско, двамата представители на дружеството отговориха: \"Какъв монопол имаме? Какъв монопол имаме в Боровец, Пампорово или Добринище? Имаме концесия и си изпълняваме задълженията по нея.\"\r\n\tАдвокат Петров посочи, че от 2001 г. насам, откогато е концесията на ски зоната, \"Юлен\" е инвестирало 86 млн. лева и плаща концесионна такса на държавата от около 400 000 лева на година.", "date": "2018.01.05", "title": "Имотни сделки свързват \"Юлен\" с планирани строежи в Банско"}
{"url": "http://www.mediapool.bg/13-godini-zatvor-za-pokaznoto-ubiystvo-v-stolichniya-kv-lagera-news273885.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСофийският градски съд присъди в петък 13 години и 4 месеца затвор за Венцислав Василев, който през август миналата година застреля съпругата си пред заведение в столичния кв. \"Лагера\". Убиецът бе признат за виновен в предумишлено убийство и ще трябва да изплати и по 250 хил. лв. обезщетение на двете си деца.\r\n\tПрисъдата може да бъде обжалвана в 15-дневен срок пред Софийския апелативен съд.\r\n\tУбийството беше извършено посред бял ден на 18 август. Според свидетели Василев пристигнал на мястото с автомобила си и прострелял 42-годишната си съпруга си пет пъти, докато тя била на една от масите с приятелка.\r\n\t \r\n\tМалко след убийството мъжът се предаде в столичното Шесто районно управление. Заедно с това предаде и оръжието на престъплението. Двамата имат две деца, не са били официално разведени, но не живеели заедно. Срещу Василев е била издадена ограничителна заповед.\r\n\tПо-рано същия ден жертвата е подала жалба в Районната прокуратура на София, че съпругът й я притеснява, не спазва ограничителната заповед и тъй като притежавал огнестрелно оръжие, тя се страхува за живота си. Оказа се, че Василев е стрелял с незаконно притежавано оръжие.", "date": "2018.01.05", "title": "13 години затвор за показното убийство в столичния кв. \"Лагера\""}
{"url": "http://www.mediapool.bg/skritoto-bizhu-na-evropa-posreshta-evroliderite-s-protesti-news273893.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\t\"Скритото бижу на Европа\", както министърът по председателството Лиляна Павлова нарече България, ще посрещне лидерите на Европейския съюз на 11 януари с протест и контрапротест за Пирин.\r\n\tЛично ми се иска да не започваме европредседателството с протести, защото всички международни медии ще бъдат тук, каза Павлова на пресконференция в петък. Тя допълни, че всеки има право да протестира, но се надява датата 11 януари, когато е официалното откриване, да не е избрана целенасочено и да не се търси провокация.\r\n\tТя отказа да коментира защо правителството прие спорната промяна в плана за управление на Пирин, с което се разрешава ново строителство. Именно това стана повод за протести от страна на природозащитни организации и граждани.\r\n\tЕкокоалицията \"За да остане природа в България\" обяви, че следващите протести в страната ще бъдат на 11 януари вечерта. Сдружението \"Бъдеще за община Банско\", което иска нови ски съоръжения в Пирин и обикновено провежда демонстрациите си в Банско или Симитли, този път организира шествие от мястото, където обичайно стартират екопротестите - на ъгъла на бул. \"Витоша\" и ул. \"Партиарх Евтимий\" в София.\r\n\tИ двете акции са планирани около час и половина преди официалното откриване на първото българско председателство на Съвета на ЕС на 11 януари. София ще бъде под засилени мерки за сигурност още от 10 януари. По тази причина не е сигурно дали протестиращите ще получат разрешение за акциите си.\r\n\tЗа откриването на председателството пристигат председателят на Европейската комисия Жан – Клод Юнкер заедно с 28-те еврокомисари, председателят на Европейския парламент Антонио Таяни и председателят на Европейския съвет Доналд Туск. Общо около 80 висши чиновници от Брюксел ще бъдат в София идния четвъртък.\r\n\tЗаради откриването на европредседателството централната градска част ще бъде под блокада.\r\n\tОколо 900 официални лица ще се съберат в Народния театър \"Иван Вазов\" от 19:30 часа. Кратки слова ще произнесат тримата първи на ЕС, както и българският президент Румен Радев и премиерът Бойко Борисов. Не е планирано слово на председателя на Народното събрание Цвета Караянчева.\r\n\tКултурната програма ще бъде около час с участието на детския хор на БНР, ансамбъл \"Йоан Кукузел\", \"Ева Квартет\", Стоян Янкулов - Стунджи и танцьори от ансамбъл \"Чинари\", фолклорен ансамбъл \"Българе\", инструментална формация \"Булгара\" и Крис и Велин.\r\n\tВ Народния театър ще бъде целият елит на ЕС и България. Около 900-те места са отредени за президенти, премиери, министри, народни представители, върховни съдии и главния прокурор.\r\n\tПо тази причина мерките за сигурност ще са изключителни и ще започнат ден по-рано – от 10 януари. На тази и следващата дата ще бъде забранено паркирането по улиците \"Георги Бенковски\", \"Славянска беседа\" и \"Иван Вазов\", които са в района на театъра, както и преминаването на автомобили по тях.\r\n\tОграничения за преминаване на автомобили и хора ще има и в периметъра около НДК, където на 12 януари ще заседава колежът на еврокомисарите начело с Юнкер. Паркингите откъм вход А3, който е основен за делегациите, и откъм ул. \"Шандор Петьофи\", ще бъдат затворени за граждани.\r\n\tПрез последните два дни полицейски екипи проведоха учебни тренировки, за да няма неприятни изненади. Поради съображения за сигурност няма да се оповестява предварително кои улици се затварят, а това ще става ясно преди мероприятията.\r\n\t\r\n\tПървата проба на Зала 7 в НДК, където ще се събере колежът на комисарите, беше направена в петък пред журналисти от министъра по европредседателството Лиляна Павлова с представянето на два от общо трите клипа, с които страната ни ще се рекламира.\r\n\tИдеята за създаването им е България да се покаже като \"скритото бижу на Европа\", в което чужденците ще искат отново и отново да се връщат, каза Павлова.\r\n\tВсеки един клип е по три минути. За направата им са изразходвани 202 хил. лева. Дело са на продуцента Димитър Гочев, режисьора Божидар Велинов и сценаристите Мирон Крумов и Мариана Събева.\r\n\tЩе бъдат направени и 30 -секундни версии за разпространение по радиа и телевизии с национален обхват. За рекламата три радиа и шест телевизии ще си разпределят близо 1 млн. лв.\r\n\tПървият видеоклип е наречен – \"Това е България\". Целта е чрез него да покажем страната като \"скритото бижу на Европа. България, която е непозната, България, която е показана през погледа на младите хора, България, която няма как да не се влюбиш в нея от пръв поглед\", коментира Павлова.\r\n\tПо думите й клипът е заснет за 10 дни. В него се показват двама млади, в ролите влизат Лорина Камбурова и Бойко Кръстанов, които се срещат във влака и тръгват на пътешествие из България. Влюбват се един в друг, но се влюбват и в красотите на България, разказа сюжета Павлова. Всички останали участници в клипа са случайни хора, които са останали очаровани от участието си, посочи тя.\n\n\r\n\tВторият клип е за приоритетите на председателството ни. Те са четири – ясна европейска перспектива за Западните Балкани, сигурност, цифрова икономика и младите хора. Вторият клип е изцяло в синьо, като знамето на ЕС.\r\n\tТретият клип, който все още не е готов, ще покаже \"успелите българи\", българските постижения, за това какво сме дали на света, каза Павлова.\r\n\tТрите клипа са озвучени на български и английски език и имат жестомимичен превод, за да може да достигне до максимален брой хора.\r\n\t\r\n\tМигрантската политика, дебатът за бъдещия европейски бюджет и Брекзит са част от горещите теми по време на Българското председателство на Съвета на ЕС, коментира още Павлова.\r\n\tСпоред нея най-тежко ще бъде търсенето на пресечна точка по въпроса с бежанците, заради крайно противоположните мнения по този въпрос. \"Въпросът е да работим не само последствията, но и там, където е първоизточникът на проблема. Не да градим граници помежду си, а да подсилим външните\", каза Павлова.\r\n\tДруга гореща тема е свързана с многогодишната финансова рамка след 2020 г. За първи път тя ще бъде предложена от Европейската комисия по време на българското председателство. \"Тук отново трябва да намерим решение на съгласието в ситуация, в която трябва да се справим с 10 милиарда евро по-малко, заради Брекзит, и в нужда от 11 милиарда евро за сигурност и миграция. В същото време трябва да отстояваме и позицията си за кохезионната политика, за да продължим изравняването на икономиките\", каза Павлова.\r\n\tТя коментира и публикациите в чужди медии, които извеждат корупцията като основен проблем на България. \"Нека не забравяме, че има и много положителни такива, но добрите новини често не са новини. Председателството е уникален шанс за страната ни да опровергае, че сме корумпирани, малки и послушни. Надявам се това да ни обедини и в национална кауза\", пожела министър Павлова.", "date": "2018.01.05", "title": "\"Скритото бижу на Европа\" посреща евролидерите с протести"}
{"url": "http://www.mediapool.bg/erdogan-obyavi-che-dvustrannite-yuridicheski-sporazumeniya-sas-sasht-gubyat-validnost-news273894.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурският президент Реджеп Тайип Ердоган предупреди в петък, че двустранните юридически споразумения със САЩ губят валидността си и остро нападна Вашингтон по повод осъждането на турски банкер по дело в САЩ, предаде агенция Ройтерс.\r\n\tЖури в американски федерален съд осъди в сряда бившия заместник-директор на турската държавна банка Халкбанк Мехмет Хакан Атила по обвинения, че е помогнал на Иран да заобиколи американските санкции. Ердоган определя делото като политическа атака срещу неговото правителство.\r\n\tТурско-иранският търговец на злато Реза Зараб се превърна от обвиняем в основен свидетел н процеса и с показанията си замеси имената на високопоставени политици, включително самия Ердоган. Според свидетеля докато бил премиер той лично е одобрил участието на две банки в схемата.\r\n\t\"Ако това е разбирането на САЩ за правосъдие, тогава светът е обречен\", заяви Ердоган на пресконференция преди да отпътува на посещение във Франция.\r\n\t\"Съединените щати ще трябва да ни извинят, но законите в нашите двустранни контакти и двустранните споразумения между нас губят своята валидност. Аз съм натъжен от това, но така ще бъде оттук нататък\", посочи турският президент.\n\n\r\n\tПо думите му Вашингтон \"осъществява... серия заговори и те не са само правни, но и икономически заговори\". Според него присъдата на банкера е била \"пълна с противоречия\" и това трябва да накара САЩ да се замислят за съдебната си система.\r\n\tМинистерството на външните работи на Турция критикува вчера осъждането на турския банкер като безпрецедентна намеса във вътрешните работи, посочва Ройтерс.\r\n\tТурция настоява, че случаят се основава на фалшиви доказателства, и обвинява американски съдебни представители, че са свързани с живеещия в САЩ духовник Фетхуллах Гюлен.\r\n\t\r\n\tЕрдоган заяви, че подвеждането под отговорност на замесените в опита за преврат в Турция през юли 2016 г. ще продължи толкова, колкото е необходимо.\r\n\tАко говорите за репресии, то това ще бъде грешка. Днес във Франция има режим на извъредно положение, не е ли така? Защо Франция въведе режим на извънредно положение? Във Франция имаше ли опит за държавен преврат? Не, имаше пет, 10, 15, 20 терористични акта. А в Турция имаше опит за държавен преврат, каза Ердоган в интервю за френския телевизионен канал ЕлСеИ, цитирано от БТА.\r\n\tТой отбеляза, че замесени в опита за преврат е имало практически във всички структури - \"в армията, в полицията, в органите на правосъдието и в другите държавни институции\". Те са били многобройни, посочи турският президент.\r\n\tТова още не е краят. В държавния апарат все още има много привърженици на терористични организации. Оставайки в рамките на закона, ние ще осъдим толкова хора, колкото е необходимо да бъдат осъдени. Всички тези, които са извършили престъпления, ще бъдат предадени в ръцете на правосъдието, предупреди Ердоган.\r\n\tАнкара обвинява за организирането на опита за преврат живеещия в САЩ ислямски проповедник Фетхуллах Гюлен и неговото движение, наричано от турските власти Фетхуллахистка терористична организация /ФЕТО/.\r\n\tНад 50 000 души бяха арестувани, а над 150 000 бяха уволнени или отстранени от работа при чистките, предприети след опита за преврат.\r\n\tДнес Ердоган бе посрещнат в Париж с протести заради влошаващата се ситуация, свързана със свободата на изразяване и човешките права в Турция, предаде Асошиейтед прес.\r\n\tТурският президент пътува до Париж за разговори с френския държавен глава Еманюел Макрон, целящи подобряване отношенията с Европа след словесната война през 2017 г., отбелязва Франс прес.", "date": "2018.01.05", "title": "Ердоган обяви, че двустранните юридически споразумения със САЩ губят валидност"}
{"url": "http://www.mediapool.bg/da-bulgaria-prizova-bnb-da-si-svarshi-rabotata-po-sdelkata-za-obshtinska-banka-news273895.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвижение \"Да, България\" призова Българската народна банка (БНБ) да изиска всички необходими документи за реалните собственици на кандидат-купувача на 67.646% от капитала на Общинска банка. Движението настоява и да се проучи произходът на средствата, които , ще плати за сделката.\r\n\tФондът, за чиито крайни собственици са обявени трима австрийски граждани, реално може да се притежава от неизвестни към момента лица. Офертата от него беше единствената постъпила в процедурата по приватизация на дела на Столична община в банката. Сделката беше и Столичния общински съвет в края на миналата година и .\r\n\tОт обявяването на процедурата до одобряването ѝ от две от трите институции, през които трябваше да мине, минаха около 3 месеца. \"На нито един етап от тази процедура никоя отговорна общинска или държавна институция не е положила усилия да провери кой всъщност стои зад фонда\", смятат от \"Да, България\". От там припомнят, че фондът е създаден края на юли 2017 г., първоначалният му капитал е минимален, а пълната сума от 25 млн. евро, покриваща продажната цена на Общинска банка, е направена едва в края на ноември 2017 г., а източникът е неясен.\r\n\t\"Народната банка трябва да изиска пълната информация и да разкрие реалните собственици на купувача\", настояват от \"Да, България\". Те призовават управление \"Банков надзор\" на БНБ да поиска списък на всички инвеститори във фонда, декларации за краен бенефициален собственик за юридическите лица, данъчни декларации за физическите лица, доказващи наличността на средства, заверени финансови отчети на юридическите лица. Настояват да се искат и декларации за произход на средствата, включително, че не са заемни, извлечения от банковите сметки на всеки инвеститор, показващи трансфера на средствата за участие в капитала на фонда, договори за управление на фонда, договори или споразумения за бъдеща продажба на дялове от фонда, актуални справки от съответните регистри за обезпечения и залози в съответните юрисдикции, касаещи дяловете на фонда и дяловете и акциите на юридическите лица, притежаващи дялове във фонда.\r\n\t\"Вярваме, че тази информация е адекватна за установяването на инвеститорите и механизмите на контрол на кандидат-купувача на Общинска банка и разчитаме на добросъвестността и професионализма на \"Банков надзор\", за да не се допусне неоправдан риск в банковата система и евентуално нова КТБ\", пише в позицията.", "date": "2018.01.05", "title": "\"Да, България\" призова БНБ да си свърши работата по сделката за Общинска банка"}
{"url": "http://www.mediapool.bg/prezidentat-svikva-ksns-na-9-yanuari-news273886.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Румен Радев свика заседание на Консултативния съвет по национална сигурност (КСНС) във вторник. Темата е българската роля за развитието на общата политика на ЕС за сигурност и отбрана.\r\n\t \r\n\tРадев обясни по-рано, че смята да постави на масата и въпроса за модернизацията на армията. По думите му решенията в отбраната се взимат хаотично и \"на парче\". \r\n\t \r\n\t\"Българските политици трябва да узреят за някои неща. Видях едно отношение, което не съответства на нивото на държавници – отношение, водещо към парализа на стратегическото мислене, на сигурността на държавата, изобщо за нейното бъдеще\", коментира президентът в средата на декември. \n\n\r\n\t \r\n\tМодернизацията на армията е в застой, след като парламентът върна за поправка проекта за купуването на нов тип изтребител, а българската фирма \"Делфин\" се отказа в последния момент да строи нови патрулни кораби.", "date": "2018.01.05", "title": "Президентът свиква КСНС на 9 януари"}
{"url": "http://www.mediapool.bg/makedoniya-ratifitsira-na-15-yanuari-dogovora-za-dobrosasedstvo-s-bulgaria-news273892.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДоговорът за приятелство и добросъседство между Македония и България ще бъде ратифициран от парламента в Скопие на 15 януари, съобщава македонската агенция МИА. \r\n\t \r\n\tРатификацията е сред основните точки в дневния ред на парламента на Македония за тази дата. В края на миналата година договорът беше одобрен от парламентарните комисии. \r\n\t \r\n\tВ интервю за БНР българският вицепремиер Екатерина Захариева заяви, че ратификацията в Народното събрание ще бъде също през януари. \n\n\r\n\t \r\n\tВ България не се очаква да има проблеми, но в Македония близката до Русия опозиционна партия на бившия премиер Никола Груевски ВМРО – ДПМНЕ разгърна мощна кампания срещу документа и обяви, че ще гласува против него в парламента.\r\n\t \r\n\tВ договора е предвидено до три месеца след влизането му в сила двете държави да формират съвместна експертна комисия, която да реши спорните въпроси около историята и образованието. Именно това се очертава и като най-значимият тест пред договора. В него не е предвидено кои историци и по какви критерии да влязат в комисията, която трябва \"обективно и основано на автентични исторически извори\" да тълкува историческите събития.", "date": "2018.01.05", "title": "Македония ратифицира на 15 януари Договора за добросъседство с България"}
{"url": "http://www.mediapool.bg/ima-li-tsenovi-balon-na-zhilishtata-u-nas-news273858.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрез последните две години цените на жилищата в България нарастват с темпове, които са сред най-високите в Европейския Този факт е обезпокоителен на фона на високата задлъжнялост на българските домакинства и бизнес, се посочва в за макроикономическите дисбаланси на Европейската централна банка публикуван в края на 2017 г.\r\n\tБългария е на пето място в ЕС по поскъпване на имотите - със 7.1 на сто през 2016 г., показват данните на (данни за 2017 г. все още не са публикувани -бел.ред.). На челните места са Унгария (13.6%), Швеция (7.6%) Латвия (7.4%), Австрия (7.2%).\r\n\tЗа първите девет месеца на миналата година жилищата у нас средно са поскъпнали със 7.6 на сто, сочат данните на НСИ. (за последното тримесечие на 2017 г. все още не са публикувани - бел.ред.).\r\n\tПо обем на продажби пазарът е под нивата от 2016 г. Имотните сделки, изповядани за периода януари – септември 2017 г. в цялата страна, са около 10 300 по-малко в сравнение в предходната година, видно от данните на Агенцията по вписванията.\r\n\tВъведените в експлоатация нови жилища за деветмесечието на миналата година намаляват, но пък растат издадените разрешения за строеж, показват данните на НСИ. От тях се вижда, че се строи основно в големите градове – София, Пловдив, Варна и Бургас.\r\n\tПазарът се движи предимно от българските купувачи, част от които купуват и втори дом най-вече в морските курорти, сочат наблюденията на агенциите за имоти.\r\n\tВ момента имотният пазар е в четвъртата година от възходящ цикъл, започнал през 2014-та. Преди това пазарът е имал последователно 7 години ръст (1990-1996), 6 години спад (1997-2002), отново 6 години ръст (2003-2008), последвани от 5 години спад (2009-2013), коментира Тихомир Цаков, управител на \"Аристо\" пред Mediapool.\r\n\tОсновните фактори са развитието на икономиката в страната, повишаването на доходите, вътрешната миграция към големите градове (основно София и Пловдив) и ниските лихви по жилищните кредити.\r\n\tОт 2007 - 2008 г. не сме имали такъв позитивизъм на пазара на имоти, който, освен в София, беше налице и в другите големи градове и отчасти във ваканционния сегмент, а основен двигател в цялата страна бяха българските купувачи, коментира Полина Стойкова, изпълнителен директор на \"Българиан пропертис\".Къде поскъпнаха жилищата?\r\n\tОт 2015 г. насам националната статистика не дава информация за цените на жилищата в областните градове, а единствено за темпа на поскъпването и то само в шестте големи града – София, Пловдив, Варна, Бургас, Русе и Стара Загора, както и общо за шестте икономически региона.\r\n\tДанните показват, че там, където икономиката работи, цените на жилищата растат, заради повишаването на работната заплата и притока на работна ръка от други части на страната. Най-голям скок НСИ отчита в Югоизточния регион (9.5%) с център Бургас, докато в Северозападния регион с център Видин, цените са паднали с 2 на сто за първите девет месеца на 2017 г. спрямо година по-рано.\r\n\tСпоред изпълнителния директор на \"Имотека\" Люба Атанасова цените на апартаментите в София са нараснали до 10 на сто спрямо предходната година. Увеличение има само в определени райони, които имат добра инфраструктура. Люба Атанасова смята, че клиентите остават с погрешно впечатление, че имотите поскъпват с по-бързи темпове поради особеностите при новото строителство - вдигане на цените с напредване на реализацията.\r\n\tПазарът е спокоен, но новата тенденция, която се наблюдава, е голямата диференциация между масовите и луксозните жилища, която достига до три, дори пет пъти, коментира Тихомир Цаков, управител на агенция \"Аристо\".\r\n\tСредната цена на жилищата в столицата е около 1000 евро/кв.м, показват данните на агенциите за имоти. Най-много сделки се сключват в ценовия диапазон от 800 до 1200 евро/кв.м, според справка на \"Имотека\". Има обаче луксозни жилища, които се предлагат от 3000 до 5000 евро/кв.м и това създава усещане за надуване на балон. Тези сделки са единични и не определят пазара, коментира Цаков.\r\n\tЦените на жилищата в София нараснаха между 10% и 15% през миналата година, като най-бърз ръст на цените беше регистриран от април до средата на юли, след което се забеляза известно забавяне на пазара и успокояване на темпа на нарастване, коментира Полина Стойкова от \"Българиан пропертис\".\r\n\tЗа първите девет месеца цените на жилищата в София са се увеличили средно с 9 на сто, отчита НСИ. Най-голямо е увеличението на цените в Русе (12.5%) и Пловдив (11%). Най-малко са се повишили цените на апартаментите в Бургас (4.5%) и Варна (7%).Големите градове движат пазара на имоти\r\n\tЕдна трета от всички продажби на имоти са станали в шестте големи града, а всяка 12-та сделка е била в столицата, показват данните на Агенцията по вписванията.\r\n\tЗа първите девет месеца на миналата година общо са били извършени близо 148 хил. покупко-продажби на имоти, което е с 10 337 сделки по-малко спрямо същия период на 2016 г.\r\n\tЕдинствено пазарът в София е над нивата от 2016 г. със 712 повече сключени сделки. В останалите големи градове покупко-продажбите на имоти са намалели, а във Варна се запазват на нивата от миналата година, показват още данните на Агенцията по вписванията за деветмесечието на 2017 г. \"Имотека\" отчита 10% ръст на сделките с жилища в София през миналата година, като 70% са за покупка на двустайни и тристайни апартаменти.\r\n\tПазарът на жилища е много активен и в Пловдив, отчитат инвеститори и агенции за имоти. Данните на Агенцията по вписванията обаче показват, че сделките са с 560 по-малко през първите девет месеца на 2017 г. спрямо година по-рано. Общо продадените имоти в Пловдив са 10 778.\r\n\tСпоред инвеститори и брокери причината за това е мащабното ново строителство и сделките на зелено, които ще бъдат вписани след въвеждането на сградите в експлоатация. Според данните на НСИ средно около 1000 нови апартамента се въвеждат в експлоатация годишно, за първите девет месеца на 2017 г. техният брой е бил 621 – почти на същото ниво, като от преди година. Нарасналото търсене на жилища в Пловдив се обяснява с икономическото развитие на региона и заводите, които бяха изградени в икономическа зона \"Тракия\".\r\n\tАктивно продължава да се строи и по Черноморието, където въведените нови жилища в експлоатация са десетократно повече спрямо в София, въпреки че сключените сделки са двойно (за Варна) и четворно по-малко (за Бургас) спрямо тези в столицата, показват данните на НСИ и Агенцията по вписванията.\r\n\tСпоред агенциите за имоти новото строителство е предпочитано от купувачите, но важен фактор е и цялостната инфраструктура на квартала – пътища, транспорт, паркова среда. Във всички големи градове много търсени са жилищата в центъра с инвестиционна цел – отдаване под наем чрез платформите за споделяне, след преоткриването на дестинация България благодарение на нискобюджетните авиокомпании. Другите търсени жилища с инвестиционна цел са около университетите в големите градове.\r\n\tОт \"Българиан пропертис\" твърдят, че пазарът на ваканционни имоти по морето е бил добър през 2017 г.. Данните на Агенцията по вписванията показват, че във Варна сделките са повече спрямо 2016 г. , докато в Бургас са на почти същите нива – 48 апартамента по-малко продадени спрямо деветте месеца на 2016 г.\r\n\t\"Много голямо търсене от страна на български купувачи има в Боровец и Пампорово, докато Банско остава най-интернационален сред трите курорта с пъстра картина от националности на купувачите. Това беше очаквана от нас тенденция – позитивните процеси от големите градове да се пренесат и във ваканционния сегмент поради наличните готови за ползване имоти, предлагани на изкушаващо ниски цени, които буквално всеки може да си позволи\", коментира Полина Стойкова. В Банско например се предлагат жилища на цени от 200 евро/кв.м.Жилищата – много по-достъпни от преди десет години\r\n\tЖилищата в момента са много по-достъпни, отколкото преди десет години. Причината е, че цените са по-ниски спрямо 2008 – 2009 г., а лихвите по кредитите са на историческо ниски нива – средно около 3.5 на сто.\r\n\tДвойно по-малко време ще е нужно за изплащането на двустаен апартамент от 50 000 евро в София през 2018 г. спрямо 2009 г., показват изчисленията. Причината е, че средната работна заплата е нараснала от 826 лв. на 1427 лв., а лихвите са паднали повече от два пъти.\r\n\tЗадлъжнялостта на българските домакинства също значително се е подобрила от годините по време на кризата. Необслужваните кредите са се понижили до 11.4 на сто към края на септември 2017 г., сочат данните на БНБ. За сравнение по време на кризата пикът им достигна до 22 на сто.\r\n\tНе се наблюдава бум в ипотечното кредитиране. Малко над половината от купувачите на жилища използват банков заем, като той е средно около 60 на сто от стойността на жилището, показват наблюденията на агенции за имоти. За сравнение, преди кризата се финансираше средно около 80 на сто от цената на жилището.\r\n\tЗатова и очакванията на агенциите за имоти са, че 2018 -та ще бъде подобна на отминалата за пазара на жилища. Темпът на нарастване на цените вероятно ще бъде по-нисък от 2017 г., защото след фалита на КТБ хората се успокоиха за сигурността на вложенията в банките си, коментира Тихомир Цаков.\r\n\tВ София и другите големи градове, където има увеличаващ се обем ново строителство, ще станем свидетели на по-добро предлагане и по-голям избор от имоти – сгради в начален етап на строителството, завършени нови сгради, както и имоти на вторичен пазар, коментира Полина Стойкова. Тя очаква да се засили и интересът на българи към покупка на имоти по морето и ски курортите. Една част от тях обаче ще предпочетат да купят на Бяло море в Гърция, посочи Цаков.", "date": "2018.01.05", "title": "Има ли ценови балон на жилищата у нас?"}
{"url": "http://www.mediapool.bg/dumata-koyato-stana-dosadna-na-balgarina-news273883.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-бедната и най-корумпираната страна поема председателството на Европейския съюз; в миналото България бе най-близка до СССР, а днес е на последно място по свобода на словото... Общо взето това са най-използваните клишета, с които големите международни медии описват България. Не че тези твърдения не са верни - има достатъчно изследвания, които ги подкрепят. Но клишетата за България нито дават ясна картина за случващото се в страната, нито показват разбиране за реалната ситуация. А още по-малко пък впечатляват някого тук. Като всички клишета.\r\n\tТемата за борбата срещу корупцията също не предизвиква особен интерес. Преди години самото присъствие на думата „корупция“ в заглавията привличаше читатели. Но след толкова много говорене за битка срещу корупцията, споменаването на израза вече предизвиква главно досада. Повтарящите се взаимни обвинения между управляващи и опозиция, продължаващото с години създаване на нови и нови ведомства за борба срещу корупцията, както и безсрамието, с което се заобикалят закони и институции, силно отегчават българите. И когато някой голям европейски вестник за пореден път ни припомни, че България е най-корумпираната страна в ЕС, това нищо не променя.\r\n\t\r\n\tВ първите дни на годината, когато всеки ден четяхме заглавията за България в европейската преса, президентът Румен Радев наложи вето на приетия от парламента антикорупционен закон, който предвижда сливането на редица съществуващи институции и създаването на единен и централизиран антикорупционен орган. Основният проблем, според държавния глава, е опасността от силно политизиране на новата мегаструктура, чийто председател ще се избира от парламента. Радев участва активно в дебатите преди приемането на закона и подкрепи варианта на БСП, който предвиждаше ръководителят на новия орган да се назначава от президента - тоест, от самия него. Световните агенции съобщиха, че президентът „наложи вето на антикорупционен закон“. Изглежда, че нещо се случва, нали?\r\n\tЗаглавията създават илюзията, че България сериозно се е заела с въпроса, а политическото противопоставяне е точно по темата за борбата срещу корупцията. Нещата обаче не са такива. Управляващи и опозиция си организираха няколкомесечни телевизионни сблъсъци по проектозакона. Президентът свика заседание на Консултативния съвет за национална сигурност, а парламентът се мобилизира и прие закона преди края на годината. На нито един етап обаче корупцията не бе разгледана като престъпление, с което трябва да се бори прокуратурата, както пише в Конституцията. На нито един етап не бе направен опит за анализ защо съществуващите досега редица институции за борба срещу корупцията не се справиха и на какви основания очакването към новия орган е да успее. Подобни въпроси бяха задавани от време на време единствено от извънпарламентарни гласове.\r\n\t \n\n\r\n\t\r\n\tПроблемът в България отдавна не се ограничава до класическата корупция, при която някой получава подкуп, „за да извърши или да не извърши действие по служба“, както пише в Наказателния кодекс. Когато си кмет на голяма община например и заедно с местния прокурор имаш анонимна офшорна фирма, която печели обществени поръчки в управляваната от теб община, това не е просто подкуп. Когато имаш огромен бизнес, но в същото време си политик и променяш законодателството, за да печелиш повече, това също не е просто подкуп. Когато си и политик, и бизнесмен, и медиен бос и като такъв можеш да променяш закони, да атакуваш опоненти, да притискаш конкуренти, да използваш институциите в собствен интерес, това определено е много повече от класическа корупция.\r\n\tВсе по-често чуваме израза „захваната държава“ и все по-често получаваме примери за това. Прокуратурата взима страна при събарянето на банка, Комисията за конфискация атакува с абсурдни мотиви критик на властта, Конституционният съд решава, че един политик хем е бил депутат, хем е бил шеф на ДАНС за ден и така спасява мястото му в парламента. Това не е просто корупция. Механизмът за сътрудничество и проверка на Еврокомисията е безсилен срещу този модел - вече 10 години продължава досадното отчитане на мерки и публикуване на доклади.\r\n\tБългарите виждат всичко това и осъзнават, че думата „корупция“ не е точно описание на реалността. Затова заглавията в чуждите медии вече не стряскат. Затова демонстрацията на борба срещу корупцията не привлича интерес. Стана просто досадно. Да го бяха мислили, нямаше да го измислят толкова удобно.", "date": "2018.01.05", "title": "Думата, която стана досадна на българина"}
{"url": "http://www.mediapool.bg/vse-poveche-turisti-v-sofiya-zaradi-niskotarifnite-prevozvachi-news273853.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ последния ден на 2017 г. в центъра на София рядко се чува българска реч. Кафенетата и ресторантите по пешеходната улица \"Витоша\" са пълни с чужденци. Говори се на гръцки, турски, сръбски, английски, немски, италиански.\r\n\tВсъщност центърът на българската столица изглежда по този начин от доста време. София се превръща в основна дестинация за неорганизираните посещения на чужденци в България през цялата година. Статистиката показва, че почти 70 на сто от туристите в града са от други държави. Броят им се е увеличил с над 18 на сто за периода от януари до края на октомври 2017 г. в сравнение със същите месеци на 2016 г.\r\n\tОсновна причина за това са увеличаващите се полети на нискотарифните компании от и до София. Така българската столица попада в полезрението на туристите, които идват тук не само заради ниските цени на самолетните билети и услугите, но и защото България е все още непозната за масовия европейски туристи, който обаче вече е видял, вероятно не веднъж, Париж, Лондон или Барселона.\r\n\tОчаква се и през тази година евтините авиокомпании да доведат още повече чужденци в София, още повече, че през следващите месеци ще бъдат открити и нови дестинации. Отделно столицата ще бъде посетена и от 25 000 души заради българското председателство на Съвета на ЕС.\r\n\tСпоред анализите на общината чуждите туристи идват основно за развлечение и почивка и за културно-исторически туризъм. Повечето си тръгват доволни, а не малък е и делът на тези, които посещават столицата повече от веднъж.\n\n\r\n\tМакар официалните данни да показват, че чуждите туристи отсядат основно в хотели, ръстът на туристическите посещения от чужбина доведе и до ръст на предлагането на имоти - предимно апартаменти, за краткосрочен наем през платформата airbnb.\r\n\tОсновните проблеми на чужденците в София са свързани с ориентацията в градския транспорт заради липсата на информация на английски, както и изписването на спирките само на кирилица. Неприятни преживявания има и при сблъсъка с таксиметровите шофьори. Проблем и е фактът, че на много места работещите в сферата на услугите не знаят добре английски или въобще не могат да комуникират на друг език освен български.\r\n\t\r\n\tНай-голям дял сред чужденците, идващи в България, имат италианците, британците и германците. Най-голям е ръстът на туристите от Испания, показват данните на общинското приятие \"Туризъм\". Основната причина за тази картина са многото полети от и до тези държави, които се предлагат от нискотарифните компании.\r\n\t\r\n\tШефът на общинското предприятие \"Туризъм\" Иво Маринов също смята, че основен принос за увеличаването на чуждите туристи в София имат нискотарифните полети. \"Билетите са евтини, а дестинацията - непозната. Хората избират София, защото вече са ходили в популярните градове като Париж или Барселона и искат да видят нещо непознато. Освен това не трябва да се подценява и въпросът със сигурността - България се смята за безопасна дестинация\", коментира Маринов. Според него през тази година може да се очаква още по-голям ръст на чуждите туристи. Маринов смята, че ще се увеличи броят на французите например, тъй като предстои пускането на нови дестинации от и до тази страна.\r\n\t \r\n\t30% от чужденците идват за културно-исторически туризъм, а около 20 на сто - по работа. По-младите туристи посещават София за развлечение и почивка, по-възрастните и тези, които пътуват организирано или за първи път, искат да видят културно-историческите забележителности.\r\n\tДанните на общинското предприятие за туризъм показват, че 70% от туристите са неорганизирани. Най-често отсядат в хотели, хостелите и наемането на апартаменти не са толкова популярни. Средният разход за нощувка е 57 евро, а при еднодневно посещение - 25 евро. В масовия случай престоят е кратък - за около две нощувки. Преобладават т. нар. уикенд туристи.\r\n\t\r\n\tВъпреки че според данните на общината повечето туристи предпочитат да отседнат в хотели, броят на имотите в платформата за краткосрочни наеми airbnb надхвърля 1900. Годишният ръст е вече близо 90%, показват данните на платформата. Средната цена на нощувка е 35 евро, а заетостта - 50%. Приходите от един имот са средно 425 евро на месец. От гледна точка на общината проблемът с тези имоти е, че масово собствениците им не плащат туристически данък. Официално регистрирани като туристически обекти са под 100 от отдаваните имоти. Останалите, освен че са в сивия сектор, не влизат и в туристическата статистика.\r\n\tИначе имоти за краткосрочен наем се предлагат основно в центъра, но има такива и в по-близките до него квартали, както и около летището. Преобладават апартаментите със спалня и хол с кухненски бокс. Самостоятелните стаи са доста по-малко. Повечето домакини имат по един имот, но има и такива с няколко апартамента. Масово собствениците сами поддържат апартамента, чистят и сменят чаршафите и това не е постоянната им работа. Малко са тези, които прибягват до професионални стопани, които обикновено вземат по 20% от приходите.\r\n\tНиколай Георгиев отдава апартамент през airbnb в центъра на София от март миналата година. От тогава имотът е нает почти постоянно. Разликата между по-натоварения летен период и зимата е само в скоростта, с която се резервират нощувките. През лятото това става месец и половина предварително, а през зимата - седмица-две преди посещението. Клиентите са изцяло чужденци и са основно от Белгия, Холандия, Великобритания, Германия. Около 30% от чуждите туристи идват от САЩ.\r\n\t\"Масово пристигат с полети на \"Райънеър\", показват наблюденията му. Средно туристите остават в София за 2-3 нощувки. За да печели, Николай е изчислил, че не трябва да пада под 1000 лева приход на месец. До момента успява да надхвърли тази сума.\r\n\tНина до скоро се е занимавала с отдаването през airbnb на апартамент на бул. \"Гео Милев\". Въпреки че имотът не е в центъра, интересът към него също е голям и от пролетта, когато влиза в платформата, почти няма свободна вечер. Цената обаче е малко по-ниска от средната - и заради местоположението, и заради това, че апартаментът е ново предложение и собствениците искат той да добие популярност, за да излиза по-напред при търсене в платформата.\r\n\tСпоред Нина клиентите били доволни от местоположението заради добрия транспорт до центъра. Според нея важно за трупането на добра репутация в платформата е и предоставянето на допълнителни услуги от домакините като превоз от и до летището, оставянето на малки подаръци за добре дошъл или полезни съвети за престоя в София.\r\n\t\r\n\tОпитът на Нина и Николай показва, че почти всички чужденци, отседнали в апартаментите им, си тръгват очаровани от българската столица. Най-привлекателни се оказват ресторантите с добра храна на ниски цени, и баровете и дискотеките.\r\n\tНе липсват и проблеми. Масово туристите имат негативен опит с такситата в столицата и често стават жертви на измама от страна на шофьорите, които се опитват да им вземат в пъти повече за услугата. Изобретателността на таксиджиите стига до там, че клиенти на Нина вместо касова бележка за реалната стойност на превоза, получили сметката си, написана на медицинска бележка за извинени отсъствия от училище. За да избегне подобни ситуации, Нина оставяла в апартамента информация за това колко средно струва такси от имота до основните места за посещение и до летището. Николай пък съветвал клиентите си да викат такси с мобилно приложение, което изчислява предварително колко ще струва курсът.\r\n\t\r\n\tПроблем за чужденците, посещаващи София, се оказва и езиковата бариера. Наблюденията на Николай са, че хората, работещи в сферата на услугите, рядко говорят добър английски. \"Много често туристите, искат да отидат за ден до Пловдив, но е много трудно да си купят билет за влака, защото касиерите не говорят чужди езици\", каза Николай, на когото му се налагало да ходи с наемателите си до гарата, за да им помогне с превода и да ги заведе до влака.\r\n\tИ общината, и собствениците на апартаменти са стигнали до извода, че туристите от чужбина идват в София подготвени за това какво могат да видят. За това не им трябва информация за забележителностите, а за това как и с какво да стигнат до тях. Това обаче е проблем. За това от общината обявиха, че ще сложат табели, които упътват към основните забележителности в центъра и дават основна информация за тях.\r\n\tЧужденците имат проблем и с ориентацията в градския транспорт, тъй като маршрутите и имената на спирките са единствено на български. Местната власт обеща поетапна подмяна на табелите по спирките и изписване на маршрутите и на латиница.\r\n\tЧужденците често стават \"жертва\" и на контрольорите в градския транспорт, тъй като не са запознати с местния феномен на дупчене на билетчета за автобуса, тролея или трамвая. \"Хората недоумяват защо ги глобяват, след като са си купили билет от шофьора. Предупреждавам ги да използват автоматите за билети, а където няма такива, да продупчат билета. Оставил съм в апартамента един продупчен билет и обяснение, как и къде точно трябва да се перфорира, тъй като не могат да разберат надписа \"Перфорирай тук\" и ги глобяват, защото са продупчили другата част\", обясни Николай.\r\n\tТози проблем вероятно ще се реши с пускането на дълго чаканата система за електронно таксуване в градския транспорт, която обаче едва ли ще е факт до края на годината.", "date": "2018.01.05", "title": "Все повече туристи в София заради нискотарифните превозвачи"}
{"url": "http://www.mediapool.bg/medii-v-bukuresht-balgari-iskat-v-rumaniya-news273862.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРумънски медии съобщават с изненада за инициатива за присъединяване на три български области към Румъния.\r\n\tРедица румънски медии публикуват информацията, че жителите на три области от Северозападна България, недоволни от корупцията в страната, биха искали да се организира допитване до гражданите с оглед получаване на автономия в България или обединение с Румъния.\r\n\tИдеята е на Борис Каменов и беше представена от него пред Нова телевизия в четвъртък заедно с още един поддръжник. Румънските медии го представят за лидер на \"сепаратистко\" движение в областите Видин, Враца и Монтана.\r\n\t\"Българи искат в Румъния! Три области при съседите искат да станат част от нашата страна\", посочва в заглавие вестник \"Ромъния либера\", цитиран от БТА. \"Изненадващо съобщение от България. Три области искат присъединяване към Румъния\", пише \"Адевърул\".\r\n\tИнформацията е съобщена и от телевизия \"Диджи 24\", която я определя като \"отзвук на борбата с корупцията в България\". Телевизия \"Бе1\" нарича \"ситуацията като безпрецедентна\".\n\n\r\n\tВестник \"Евениментул зилей\" смята инициативата за \"изключително сериозна\". Информационният сайт \"Щир пе сурсе\" (Новини от източници - на бълг. ез.) пише за \"неочакван референдум в България\".\r\n\tИдеята, представена от Борис Каменов, е отразена и от други румънски печатни и електронни медии, съобщава БТА.\r\n\tКаменов заяви, че една от причините за тази инициатива е корупцията в България. Той събира подписи, но към момента няма публична информация колко е събрал.\r\n\t\"Не би трябвало да бъдем съучастници в корупция\", казва Борис Каменов и добява, че жителите на Северозападна България винаги са се борили за \"реална демокрация\".\r\n\tЗапитан за причината, поради която трите области от Северозападна България биха искали да станат част от Румъния, Каменов отговори, че румънската съдебна система е по-ефективна. \"Тяхната съдебна система е много по-демократична и реформирана\", каза Каменов.\r\n\tЗапитан дали трите български области ще станат като Барселона, Каменов отговори, че Северозападна България има нужда от \"мъж като Пучдемон\" - уволненият премиер на Каталуния и организатор на референдума за независимост на региона.\r\n\tДругият мъж, който обясни че е дошъл да подкрепи искането за автономия на Северозапада, каза пред Нова телевизия, че подкрепя инициативата, защото в този регион на България не съществува никаква икономическа активност. \"Работим в Козлодуй, в Пловдив, в други градове, тук няма нищо\", каза мъжът. Той обаче гледаше с учудване, когато Каменов лансира идеята за присъединяване към Румъния.", "date": "2018.01.05", "title": "Медии в Букурещ: Българи искат в Румъния"}
{"url": "http://www.mediapool.bg/shofyor-blasna-i-ubi-peshehodka-news273863.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа поредната жертва на пътя съобщи МВР.\r\n\t71-годишна пешеходка е загинала при пътен инцидент в село Присово, съобщиха от Областна дирекция на МВР във Велико Търново.\r\n\tИнцидентът е станал тази сутрин около 7:30 часа.\r\n\tПо първоначална информация жената е била блъсната от лек автомобил, докато е пресичала главната улица на селото на необозначено за целта място.\r\n\t53-годишният водач на автомобила е изпробван за употреба на алкохол, като пробата е отрицателна. Причините за произшествието са в процес на изясняване.\n\n\r\n\tПо случая е започнато досъдебно производство.\r\n\tЕдин човек е загинал и 17 са ранени при 14 пътни произшествия в страната през изминалото денонощие, съобщават от пресцентъра на МВР.\r\n\tВ София са станали пет тежки катастрофи, при които е загинал един човек и седем са пострадали. В столицата е имало и 158 леки пътни произшествия.", "date": "2018.01.05", "title": "Шофьор блъсна и уби пешеходка"}
{"url": "http://www.mediapool.bg/balgarka-se-snima-s-dzhulian-mur-v-noviya-y-film-gloriya-news273864.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарската актриса Мариета Мелроуз получи шанса да размени съвети и творчески опит на снимачната площадка с Джулиан Мур. Бургазлийката, чиято фамилия по паспорт е Илиева, се разписа с участие във филма \"Глория\", за който главната роля е поверена на носителката на \"Оскар\".\r\n\tБългарката и холивудската звезда имат само една обща сцена, но намират време за разговори по време на репетиции.\r\n\t\"Чувствах се сякаш се бях срещала и преди, както с режисьора, така и с Джулиан Мур. Доста енергийно зареден бе този момент\", сподели Марета Мелроуз пред бТВ.\r\n\t\"Това, което ми направи много добро впечатление беше, че нямаше никаква йерархия. Бяха много приятелски настроени. Тя даже (Джулиан Мур- бел.ред.) се беше подготвила, знаеше ми името предварително\", допълни тя.\r\n\t\"Имахме обща сцена и това беше незабравимо изживяване. Имаше и диалог, и импровизация\", каза Мариета Мелроуз.\r\n\tДжулиан Мур дори ѝ казала, че за Мариета тя е просто Джули. Двете се заговорили, че холивудската звезда живее в Ню Йорк, а Мариета - в Лос Анджелис. Джулиан Мур я подкрепила, като ѝ казала, че в началото е трудно, но тя ще си намери среда и ѝ разказала за нейното начало, като тя е започнала кариерата си в сериал.\r\n\tМариета обядвала с Мур и с режисьора, който е от Чили, и им разказвала за родината си България.\r\n\tРежисьорът Себастиан Лелио пък живеел в Берлин и Мариета сподели, че явно е усетил европейската ѝ енергия още при кастинга, защото тя е много различна от американските актриси, въпреки че се явяват на едни и същи кастинги. Той е номиран за тазгодишните \"Оскари\" за друг свой филм.\r\n\tКрасивата бургазлийка разказа, че се е явявала в същия кастинг офис за филм, в който трябвало да играе дъщеря на Матю Макконъхи.\r\n\tМариета, която е завършила Кралската академия за театрално изкуство, стига и до финалния кръг на кастинг за главната роля в сериал с Даниел Радклиф, добил популярност като най-известния магьосник Хари Потър.\r\n\tНейната история е типично холивудска. Запознава се със своята мениджърка, с която работи в момента, когато отива при нея за интервю за работа като детегледачка. След това става ясно, че тя е талантлива актриса. Мариета благодари и на семейството си за подкрепата, която ѝ оказва.", "date": "2018.01.05", "title": "Българка се снима с Джулиан Мур в новия й филм \"Глория\""}
{"url": "http://www.mediapool.bg/sasht-vavedoha-sanktsii-sreshtu-pet-iranski-kompanii-zaradi-raketnata-programa-na-stranata-news273860.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСАЩ наложиха санкции срещу пет ирански фирми, заради ролята им в ракетната програма на страната, и срещу трима иранци, които са свързани с терористични организации, предадоха световните агенции, като се позоваха на комюнике на американското Министерство на финансите.\r\n\tСтава въпрос за промишлени компании, които са филиали на индустриалната група \"Шахид Бакери\". Те са обвинени в разработване и производство на части за ирански балистични ракети. Евентуалните техни активи в САЩ са замразени, а достъпът им до американската финансова система е забранен, така както и всякаква търговска дейност с тях.\r\n\tВ черния списък попаднаха Shahid Kharrazi Industries, Shahid Sanikhani Industries, Shahid Moghaddam Industries, Shahid Eslami Research Center и Shahid Shustari Industries. Всичките те имат отношение към реализирането на програмата на Иран за развитие на балистичните ракети.\r\n\t\"Санкциите са насочени срещу ключови организации, въвлечени в иранската ракетна програма която иранският режим поставя над икономическото благосъстояние на иранския народ. Докато народът на Иран страда, правителството му и Корпуса на \"стражите на ислямската революция\" (елитна част на иранската армия) спонсорира чужди терористични групи и нарушават правата на човека\", се казва в публикуваното съобщение на министъра на финансите на САЩ Стивън Мнучин.\r\n\tСанкциите срещу тримата иранци са заради връзките им с терористичните групировки \"Ал Кайда на Арабския полуостров\" (АКАП), \"Аш Шабаб\" и \"Ал Кайда в страните от ислямския Магреб\".\r\n\tТова са Мухамад ал Газали, който е високопоставен член на АКАП, Абукар Али Адан, който е заместник на лидера на \"Аш Шабаб\", а Ванас ал Фатих като член на \"Ал Кайда в страните от ислямския Магреб\", който е отговарял за планирането на атаките срещу националния музей Бардо в столицата на Тунис през март 2015 г. \n\n\r\n\t\"Съединените щати ще продължат да противодействат на злите намерения на иранския режим, включително като добавят санкции във връзка с нарушенията на правата на човека\", се казва още в изявлението на финансовия министър Стивън Мнучин.\r\n\tИран от своя страна отговориха, че ядрената й програма е мирна и санкциите не са оправдани.\r\n\tДве трети от територията на Иран е обхваната от протести, които се провеждат от 28 декември насам в над 80 града. Вълната от недоволство е срещу поскъпването на живота, лошата икономическа ситуация в страната и политическите репресии. Досега убитите при протестите са 22-ма.\r\n\tДоналд Тръмп се обяви в защита на демонстраните чрез своя профил във \"Фейсбук\".\r\n\tСъветът за сигурност на ООН ще се събере днес по искане на САЩ на извънредно заседание заради протестите в Иран, предадоха световните агенции, като се позоваха на казахстанското ротационно председателство. Очаква се срещата да започне в 22 часа българско време.\r\n\tИранската адвокатка правозащитничка Ширин Ебади, носител на Нобеловата награда за мир за 2003 г., призова Съединените щати и международната общност да подкрепят протестите в Иран с \"политически санкции\" срещу режима, предаде Ройтерс.\r\n\tЕдни икономически наказателни мерки ще навредят на населението, предупреди тя в интервю за агенцията.\r\n\tЕбади, която стана Нобелов лауреат заради дейността си в защита на човешките права и демокрацията, заяви, че подкрепя протестите в Иран \"на 100 процента\", и призова сънародниците си да останат на улицата, протестирайки мирно, и да започнат гражданско неподчинение.\r\n\t\"Хората трябва да спрат да плащат своите сметки за ток, вода и газ. Те не трябва да плащат данъците си. Трябва да изтеглят своите пари от банките\", призова Ебади, която живее в изгнание в Лондон.\r\n\tПравозащитничката отхвърли твърденията на иранските власти, че протестите са завършили.\r\n\t\"Хората все още са по улиците. Дори да си отидат у дома, гневът им ще се запази и протестите ще се възобновят след месеци или години\", каза Ебади.\r\n\tПротестите са сред най-сериозните предизвикателства през последното близо едно десетилетие за ислямските духовници, които управляват Иран, отбелязва Ройтерс. През последните два дни се проведоха и големи проправителствени демонстрации.\r\n\tНе е ясно как ще премине дискусията в Съвета за сигурност на ООН. Страните членки на СС са разделени в мненията си по въпроса, отбелязва АП.\r\n\tФранс прес припомня, че Русия вече разкритикува \"външната намеса\" във вътрешните работи на Иран и не изключва да поиска процедурно гласуване за блокиране на дебатите.\r\n\tФренският президент Еманюел Макрон пък предупреди, че страни като САЩ, Израел и Саудитска Арабия \"с изказванията си ще ни вкарат във война с Иран\".\r\n\tДа не се прекъсват разговорите с Иран, апелира Макрон \"иначе това, което става е, че тихомълком наново се изгражда една \"ос на злото\".", "date": "2018.01.05", "title": "САЩ въведоха санкции срещу пет ирански компании, заради ракетната програма на страната"}
{"url": "http://www.mediapool.bg/sreshta-na-9-yanuari-mezhdu-severna-i-yuzhna-koreya-news273865.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСеверна Корея е приела предложението за преговори на високо равнище с Южна Корея във вторник, предадоха световните агенции, като цитираха южнокорейската информационна агенция Йонхап.Тя се позова на министерството на националното обединение на Южна Корея.\r\n\tНа 2 януари Сеул предложи на Пхенян среща на високо равнище в граничното селище Панминчжон на 9 януари, за да обсъдят участието на севернокорейски спортисти в Зимните олимпийски игри в южнокорейския курорт Пьончан през февруари, както и други въпроси от взаимен интерес за подобряване на двустранните отношения.\r\n\tДен по-късно Северна Корея възстанови \"горещата линия\" в демилитаризираната зона на полуострова.\r\n\tСега затворената комунистическа страна е изпратила послание, в което казва, че приема предложението на Юга за преговори във вторник. Подробности не бяха дадени.\r\n\tДвете Кореи предприеха тези стъпки за подобряване на обтегнатите си отношения след период на повишено напрежение заради амбициите на Севера да развива своята ядрена и ракетна програма.", "date": "2018.01.05", "title": "Среща на 9 януари между Северна и Южна Корея"}
{"url": "http://www.mediapool.bg/stolichnata-ulitsa-alabin-e-ottsepena-zaradi-psihichno-bolen-news273866.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧаст от столичната улица \"Алабин\" е отцепена заради психичноболен мъж, който твърди, че е въоръжен с нож, съобщи БНР.\r\n\tСпоред информацията мъжът се е затворил в трафопост в района.\r\n\tОт полицията твърдят, че няма опасност за хората, които живеят и работят наблизо.\r\n\tОтцепена е отсечката в района на Съдебната палата.", "date": "2018.01.05", "title": "Столичната улица \"Алабин\" е отцепена заради психично болен"}
{"url": "http://www.mediapool.bg/kitaiskiyat-prezident-prizova-armiyata-da-bade-gotova-za-voina-news273867.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКитайският президент Си Цзинпин призова военните да бъдат готови за война и да не се страхуват от смъртта при защита на държавата, предадоха агенциите.\r\n\tПризивът на държавния глава към най-голямата армия в света, части от който бяха разкрити едва късно в четвъртък, дойде по време на онова, което държавните медии характеризираха като рядко обръщение на китайския лидер до всички военни в страната.\r\n\tСи Цзинпин стана най-могъщият лидер на Китай през последните десетилетия, а реториката от тази седмица и изображения на струпани на едно място войници и танкове изглеждат създадени, за да подкрепят новия му образ на силен лидер, пишат световните медии.\r\n\tКитайският военен персонал \"не трябва да се страхува от трудности или смърт\", каза президентът пред хиляди военни по време на посещение за инспекция в сряда в армейско командване в северната провинция Хъбей, предаде агенция \"Синхуа\".\r\n\tПрезидентът призова също така военните да продължат да се развиват. Той призова армията да засили научните изследвания в областта на високотехнологичните военни средства и да се ангажира с \"истинско бойно обучение\", съобщи \"Синхуа\".\n\n\r\n\t\"Създайте елитна и мощна сила, която винаги е готова за битката, способна да се бори и със сигурност да спечели, за да изпълни задачите, дадени от партията и хората в новата ера\", казва Си Цзинпин.\r\n\tКато началник на Централната военна комисия на Комунистическата партия, той е главнокомандващ въоръжените сили на Китай, чийто личен състав наброява повече от два милиона.\r\n\tАгенция \"Синхуа\" определя обръщението на президента към войската \"като първия път, когато комисията провежда мобилизационна среща за всички въоръжени сили\".\r\n\tСпоред други медии хиляди войници в други поделения из страната са се събрали, за да чуят речта на държавния глава.\r\n\tСлед встъпването си в длъжност през 2012 г. Си Цзинпин работи за увеличаване военната мощ на Китай, а през октомври призова за създаване на китайска армия \"от световна класа\" до 2050 г.", "date": "2018.01.05", "title": "Китайският президент призова армията да бъде готова за война"}
{"url": "http://www.mediapool.bg/eksperti-prisaedinyavaneto-kam-evrozonata-da-se-izvede-kato-neposredstvena-natsionalna-tsel-news273868.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрисъединяването на България към така наречената „чакалня на еврозоната“ (Механизма на обменните курсове ERM II) и към самата Еврозона следва да се изведе като непосредствена национална цел и водещ стратегически приоритет на икономическата политика.\r\n\tТова е становището на Икономическия и социален съвет на България /ИСС/, публикувано в петък под заглавие \"Ускоряване на подготовката за присъединяване на Република България към Еврозоната\". То е разработено по собствена инициатива на съвета, съобщиха от Българската стопанска камара, чиито представители са част от ИСС.\r\n\tСтановището е обсъдено и прието на заседание на съвета, състояло се на 21 декември 2017 г. Сред основните докладчици е бил Димитър Бранков, зам.-председател на БСК и член на ИСС от групата на работодателите.\r\n\tИСС е сформирана по силата на закон постоянна институционална форма за консултации, диалог и информация на гражданското общество. Той изразява и защитава интересите на гражданското общество, като представя съгласуваните позиции и предложения на членовете на ИСС пред изпълнителната и законодателната власт.\r\n\tСпоред ИСС трябва да бъдат предприети всички необходими стратегически действия за възможно най-кратък времеви престой в т. нар. \"чакалня на Еврозоната\" (ERM II) като резултат от предварителния процес на конвергенция към икономическите реалности в интеграционния център (Еврозоната).\n\n\r\n\tИСС приема анонсираната идея на ЕК за задълбочаване на интеграцията в сферата на единната валута след напускането на Великобритания, на либерализацията и прозрачността на решенията на входа към единния валутен съюз и откриващите се възможности за ускорено приемане на всички държави-кандидати в Еврозоната на база успешно провеждани многопосочни структурни реформи. Според ИСС, това изисква целенасочена дейност на всички институции за ускорена подготовка, приемане и реализиране от изпълнителната власт на национален подготвителен план за действие с пътна карта.\r\n\tВъв връзка с това ИСС призовава за ускоряване на отдавна отлагани ключови реформи в образованието, съдебната система, здравеопазването, пенсионното осигуряване, пазара на труда, бизнес средата и утежнените регулации, както и ефективното противодействие на престъпността и корупцията в страната. Очакванията на експертите са, че присъединяването на страната към ERM II и Еврозоната ще даде допълнителен тласък и ще ускори реформите в посочените направления.\r\n\tИСС приема, че очакваните ползи за страната от присъединяване към валутната зона, които се потвърждават от опита на новоприсъединилите се балтийски държави, Словакия и Словения, включват: намаляване на транзакционните разход и на общия системен риск за банковата система, улесняване на рефинансирането на банковия сектор, включване на ЕЦБ като \"кредитор от последна инстанция\", ползване на допълнителни гаранции за банковите депозити, по-ефективно действащ външен регулаторен натиск и надзор, което ще повиши общото доверие към банковия сектор в страната снижаване на общото ниво на лихвите по кредити (на правителство, фирми, домакинства) и на държавния дълг, улесняване на достъпа до финансиране за малките и средните предприятия, въвеждане на по-ниски минимални задължителни резерви на банките, създаване на възможности за рефинансиране на натрупаните задължения.\r\n\tСред другите ползи от ИСС изтъкват освобождаване на валутните резерви, представляващи активи на управление \"Емисионно\" при БНБ в размер на около 46 млрд. лв., от фундаменталната им роля да осигуряват пълното покритие на паричната база при условията на валутен борд. Понастоящем набраните средства се инвестират от Централната банка само в безрискови дългови инструменти на външния финансов пазар. Снемането на паричния борд позволява те да бъдат инвестирани в инструменти с различен рисков профил и матуритет, а част от тях през конструирани специални фондове със зададени инвестиционни характеристики да се използват за директни инвестиции в националната икономика.\r\n\tОчаква се също и нарастване на преките чуждестранни инвестиции и общата инвестиционна активност в страната като резултат от създаването на условия за по-голяма стабилност на националната икономика и намаляването на инвестиционния риск. В същото време рискът от неадекватна парична политика е минимизиран поради това, че се управлява от мощен интеграционен център - ЕЦБ, което създава предпоставки кредитният рейтинг на страната да нарасне и да се подобри вътрешният бизнес климат.\r\n\tОт ИСС очакват също осигуряване на допълнителен сигурен буфер, на спасителни механизми и възможности за финансова помощ при евентуални проблеми на ниво публични финанси или системни рискове във финансовата система от членовете на Еврозоната и ЕЦБ, вкл. в рамките на Европейския стабилизационен механизъм.\r\n\tОсвен това ще бъде засилена конкурентоспособността, структурните промени в икономиката ще бъдат улеснени, а иновативният потенциал на бизнес организациите ще се повишат. Ще се подобрят възможностите за по-голяма номинална и реална конвергенция, подкрепена с тенденцията на по-интензивно нарастване на производителността на труда и доходите.\r\n\tСред другите ползи според ИСС са намаляване на натиска върху пазара на труда и трудовите възнаграждения, създаване на условия за постепенното ограничаване на демографските дисбаланси; преодоляване на спекулациите за девалвация и загуба на спестявания; повишаване на значимостта на българската икономика като свързващо звено между ЕС, Балканите, Черноморския басейн и Близкия изток, както и създаване на условия за изграждането на успешен регионален модел за стабилност и просперитет на страните от Западните Балкани.", "date": "2018.01.05", "title": "Експерти: Присъединяването към Еврозоната да се изведе като непосредствена национална цел"}
{"url": "http://www.mediapool.bg/boiko-noev-bulgaria-ima-kuha-armiya-riskovete-shte-sa-katastrofalni-news273869.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВреме е да си признаем - днешната българска армия е \"куха армия\" и ако политическият елит не вземе мерки, рисковете ще се усетят болезнено и вероятно катастрофално в най-близкото бъдеще, коментира бившият министър на отбраната и посланик на България в НАТО Бойко Ноев. Според него причините за ситуацията се дължат на много фактори сред които недостатъчно финансиране, лошо управление, сбъркани планове за модернизация, злоупотреби и други. \r\n\t \r\n\tБившият военен министър предлага и конкретни решения на проблемите, които минават през нови планове, кадрови решения и промяна във финансирането. \r\n\t \r\n\tБойко Ноев обясни в интервю пред агенция \"Фокус\", че терминът \"куха армия” се ражда в края на 70-те години около кризата на американските военни след Виетнамската война. Впоследствие той придобива популярност за онагледяване състоянието на отбранителните способности въобще. В общи линии под \"куха армия” се разбира въоръжени сили, които ги има на хартия, но в действителност, поради недостатъчно финансиране и лошо управление, страдат от дълбоки проблеми с личния състав, въоръжението и бойната готовност, така че на практика не могат да изпълняват пълноценно възложените им задачи”. \n\n\r\n\t \r\n\t\"Признанието, че днешната ни армия е куха закъснява вече повече от 10 години. Вместо да предлагат решения, институциите водят терминологичен спор дали въоръжените сили \"вече само частично са в състояние да изпълняват задачите си\" (според президентството), или изпълняват задачите, … но с ограничения\" (според днешния кабинет).  Това признание обаче е от жизнено значение за бъдещето на войската ни. Славната ни военна история и продължаващият героизъм в мирно време на нашите момчета и момичета в униформа не могат повече да компенсират фундаменталните недъзи на отбранителното строителство\", смята Бойко Ноев. \r\n\t \r\n\t\r\n\t \r\n\tБившият военен министър отбелязва на първо място несъответствието между размера на армията от една страна и нейното финансиране - от друга. \r\n\t \r\n\t\r\n\t \r\n\tНещо повече, тези параметри са заложени и в последващите планиращи документи на Министерство на отбраната и в средносрочните прогнози на Министерство на финансите. Одобреният таван за бюджета на Министерство на отбраната през 2020 г. е около 600 млн. евро. \r\n\t \r\n\t\"През всичките тези години не се намери нито един висш военен или политически ръководител, който да посочи ясно проблема с това несъответствие, или да обясни с какво вълшебство ще бъдат заобиколени природните закони. \", коментира Бойко Ноев. \r\n\t \r\n\tПо думите му несъответствието между това, което днес наричаме българска армия, с поставените ѝ задачи, структура и размери, от една страна, и от друга - отделяните за нея финансови и въобще - материални ресурси е катастрофално. \r\n\t \r\n\t\"За това, за което пише, че трябва да бъде днешната българска армия се отделя между 2 до 6 пъти по-малко финансиране от съпоставими военни сили в Европа. Това несъответствие, продължаващо вече повече от десетилетие доведе до трайна декапитализация на войската - като личен състав и като материални средства\", казва Ноев. \r\n\t \r\n\t\r\n\t \r\n\tПо думите му . Вътрешният пазар на труда също вече е крайно неблагоприятен за военната професия. \r\n\t \r\n\tВ тази условия 20-30% и дори по-високо увеличение на заплатите в армията няма шанс да осигури необходимия прилив от млади офицери, сержанти и войници, както и да удържи на служба способните, онези които все още имат шанс за се реализират извън войската. Фактите са пред очите ни.\r\n\t \r\n\tДекапитализацията откъм човешки ресурс, наричана още \"некомплект”, достигащ на места над 30% от щатния състав, отдавна е свела до 0 бойните способности на много формирования. Те са кухи, защото липсват механик-водачи, артилеристи, мото-стрелковаци и всякакви други от т.нар. \"тежки длъжности”, които обаче са ключови и без които подразделенията съществуват само на хартия. Илюзия е, че отпуснатите допълнително 105 млн. лева за заплати за 2018 г. ще решат някакъв проблем. \r\n\t \r\n\t\r\n\t \r\n\tЗа това, че материалната база е декапитализирана също отдавна има консенсус, посочва Ноев. \r\n\t \r\n\tГодини наред техниката се поддържа чрез \"канибализация” или изразходване на щатните резервни части и материали. На практика липсват годни боеприпаси в почти целия спектър на въоръженията, изчерпани са много от щатните боекоплекти. Жизнено важни системи за управление на войските, материалната база на противовъздушната отбрана, на силите за специални операции и още много елементи са в плачевно състояние. Няма обувки и дрехи. \r\n\t \r\n\tСградният фонд е полуразрушен, няма елементарни условия за подготовка и отдих на хората. Само за възстановяването на щатните резерви и обновяването на материалната база трябва да бъдат вложени обратно онези средства, които са били виртуално „икономисани” през годините. Такава оценка не е известно да е правена, но във всички случаи би надхвърлила 5 милиарда лева. \r\n\t \r\n\t\r\n\t \r\n\tВ последно време лъсна и друга илюзия - че решението е главно в новата техника. Новите \"Кугъри” и „Спартани” обаче са на земята, защото се оказа, че видиш ли, не било достатъчно да ги купиш, а трябвали пари и за текущото им обслужване, казва Бойко Ноев. \r\n\t \r\n\tВместо да бъде анализиран проблемът за декапитализацията на материалната база в неговата цялост обаче, решението му бе сведено до т.нар. \"три проекта” за модернизация - доставката на нови основни платформи за авиацията и флота (и може би за сухопътни войски).\r\n\t \r\n\t\r\n\t \r\n\tРеализацията на тези проекти в замисления им вид и при предвидените нива на бюджета на Министерство на отбраната само би направила разпада на въоръжените сили необратим. Нямаше по-вредно от това решение преди година и половина. \r\n\t \r\n\tОсновната причина за несъответствието между планирания размер на армията и нейното финансиране е обективна - ниският БВП на България, най-ниският на човек сред съюзниците. \r\n\t \r\n\tПоради това, за нас процентът от БВП за отбрана не може да бъде водещ критерий за създаване на военни способности. Самолетите и заплатите се плащат с левове, долари и евро, а не с проценти от БВП. Един самолет струва еднакво и за България, и за Дания. България и днес има един от сравнително високите проценти от БВП за отбрана (1.3%), които обаче се изразяват в мизерните 500-600 млн. евро. Поради това е крайно неправилно планирането на отбранителните ресурси на България да се привързва и мотивира с постигането политическата цел на НАТО за 2% от БВП през 2024 г., вместо с осигуряване на боеспособност на българската армия чрез ликвидиране на въпросното несъответствие. За тази наша армия 2% от днешния БВП на България не може да бъде цел, а само начална отправна точка.\r\n\t \r\n\t\r\n\t \r\n\tДруга причина за несъответствието е политическа. В годините на прехода и особено през последните 10-тина години, ние българите, имаме една от най-многочислените армии спрямо населението (по днешни сметки 4,63/1000, което е от 1.5 до 3 пъти повече от съпоставимите съюзници). \r\n\t \r\n\tЕдновременно с това обаче се съгласяваме да се орязват военните разходи в полза на други приоритети. Националното ни усилие за отбрана днес е едва 102 долара на човек. То е между 1.5 до 5 пъти по-ниско от съпоставими съюзници и 9 пъти по-ниско от средното за НАТО. Искаме 40 хилядна армия, но не искаме да плащаме за нея.\r\n\t \r\n\tТригодишната бюджетна прогноза не предвижда никакво увеличение на бюджета на Министерство на отбраната, който всъщност намалява като процент от БВП. \r\n\t \r\n\tТова означава запазване на статуквото, продължаване с нови 3 г. на агонията и декапитализацията на войската, а достигането даже и на съюзническата цел от 2% до 2024 г. практически неизпълнима.\r\n\t \r\n\tПричина за несъответствието между потребности и финансиране е и една своеобразна българска фабрика за илюзии. От една страна са илюзиите на политиците, които си мислят, че \"военните, както винаги, някак си ще се оправят”. \r\n\t \r\n\tОт другата страна са илюзиите на поредица от висши военни ръководства, които все се надяваха, че \"няма как политиците да не дадат необходимите пари за войската” защото, видите ли \"който не храни своя, храни чужда”. И днес има хора на висши позиции, които си мислят, че всичко зависи от \"Влади” и дали, и кога той \"ще отвори кесията”. \r\n\t \r\n\tПродуктът на тази фабрика за илюзии виждаме с очите си вече години наред - декапитализация и “куха армия”.\r\n\t \r\n\tВторо - Кухата армия е пряк продукт на лошото управление на сектора отбрана и на ресурсите. Дори да бъде удвоен бюджетът на МО до около 2 млрд. лева годишно, какъвто се счита здравословният минимум, знае се, че той ще бъде пропилян. Това ерозира обществената и политическата подкрепа за военните разходи, което публично се изразява и от премиера.\r\n\t \r\n\tКухи са стратегическите и доктринални документи, чиято лустросана, самовъзпроизвеждаща се фразеология не води до реални политики и действия. Кой е отговорен за макро-параметрите на днешните български въоръжени сили, където военнослужещите са около 29000, а цивилните почти половината на това - около 11000? \r\n\t \r\n\tТова армия ли е, или програма за трудова заетост? Вместо да има кризисно управление с ясни приоритети и пестене на всеки бюджетен лев, една безотговорна политико-военна симбиоза в ръководството на отбраната пропиля милиарди за техника, която не донесе бойни способности. \r\n\t \r\n\tЯрък пример за това са \"Кугър\"-ите, :Спартан\"-ите и \"Мерцедес\"-ите, но не само. И друг път е казвано, че ако генералът не иска една пушка, никой министър не може да му я купи, без да отиде в затвора. \r\n\t \r\n\t\r\n\t \r\n\tОсобено фрапантно е пилеенето на пари в системата на ВВС, които и без това са най-скъпият вид сили. Така например, вместо за техника и поддръжка, от които зависи ежедневната дейност на бойните подразделения, и тази година нови десетки милиони лева се похарчиха по т.нар. \"рамков договор” с една фирма, която от Тройната коалиция насам системно „дои” бюджета на ВВС с десетки, ако не стотици милиони лева. \r\n\t \r\n\tИ тя не е единствената. Защо пилотите не се бунтуват и против тези безобразия? Преди две години премиерът Борисов лично разпореди няколко милиона лева за решаването на остър проблем при Силите за специални операции (защото пари в бюджета естествено нямаше). До ден днешен там господари продължават да бъдат плъхове и влечуги, а таванът всеки момент може да убие човек. Това не е ли срамота! И това са само някои примери. \r\n\t \r\n\tКъде са специализираните органи и парламентарните комисии? Защо няма последствия за онези, които манипулират и бавят проекти с користни цели, които саботират доставките за армията, за да \"усвоят” без търгове бюджета в последния месец на годината, особено по т.нар. \"рамкови договори”? И не на последно място - къде е върховният главнокомандващ, който за разлика от предшественика си би трябвало да е по-навътре в тези неща? \r\n\t \r\n\tБез съмнение, потенциално най-разрушителна за армията би била реализацията на прословутите \"големи проекти за модернизация”, засега на стойност 2.4 млрд. лева, които са в ярко противоречие не само със здравия разум, но и с чл. 86 на действащата Национална Отбранителна Стратегия. Разрушителна, защото би \"изяла” целия допълнителен ресурс, който държавата е готова да даде за отбраната. \r\n\t \r\n\tНеизвестно защо бе зачеркната инвестиционната програма, разработена през 2011 г, и която осигуряваше една сравнително балансирана подкрепа за целия спектър отбранителни способности. Тя можеше да бъде актуализирана и допълнена. Все още виси без отговор въпросът: кой предложи и кой реши парите за 8 изтребителя от нов тип да скочат от 700 млн. (каквито бяха договаряните нива през 2009 и 2013 г.) на 1.5 млрд. лева? И също, кой вълшебник вмъкна изненадващо в приоритетите „модулните патрулни кораби”, (за които до 2014 г. никой не бе чувал) и впоследствие ги направи фаворит в състезанието за последния лев? \r\n\t \r\n\tТова са въпроси за всички ръководители, които стоят зад колективната фасада наречена \"Съвет по отбрана”. Те трябва да отговорят - ако бяха подписани договорите по въпросните проекти, какво щеше да стане с всичко останало, което наричаме отбрана?\r\n\t \r\n\t\r\n\t \r\n\tА това как украинският \"проект К-90” на една малка семейна фирма, (и любим проект на командира на ВМС) спечели конкуренцията с гигантите в индустрията е въпрос за главния прокурор. Едва ли има съмнение, че регистрите на Министерството на отбраната и на Президентството пазят достатъчно становища по въпроса. Ето, и заради подобни неща, вкл. и нагласеният \"конкурс” за \"Грипените”, \r\n\t \r\n\tПримерите за лошо управление, пилеене и направо кражби от оскъдния бюджет са много. Нека се замислят за това висшите командири, защото мнозина от тях безропотно полагат подпис \"съгласен” под съответните документи, или послушно си мълчат на Съвета по отбрана. Всъщност новата ни история не помни друг пример, освен оттеглената оставка на ген. Румен Радев, като командващ на ВВС, който единствен въстана срещу пороците в управлението на отбраната. \r\n\t \r\n\tНапоследък в споровете около проектите за модернизация бе въведен терминът \"военната експертиза”. Отделен въпрос е доколко това са чисто военни въпроси, за да се претендира за монопол в тяхното познаване. Под \"военната експертиза” очевидно се търси и имунитет срещу неудобни въпроси, както и печат за „достоверност” на съответните решения, взети неясно как, под булото на тайната военна магия. Резултатът обаче се оказа противоположен. Провалът на „онзи” проект за изтребителите, както и на „онзи” проект за „модулните патрулни кораби” е 100 процента отговорност на онези, които приеха, че такива мащабни начинания могат да бъдат монополизирани от сравнително малки екипи с всички произтичащи от това пороци около формулирането, обосноваването и прокарването на решенията. Отговорност, разбира се, носи и парламентът, защото „не е крив който яде баницата, а който му я дава”. Впрочем, президентът им припомни тази мъдрост недвусмислено, макар и с щипка арогантност, посочва Бойко Ноев. \r\n\t \r\n\tЗа голямо съжаление, яловата и куха конструкция на армията, безотговорното пропиляване на оскъдните бюджетни левове през последните 10-тина години, провалът на модернизацията както и пренебрегването на приоритетите за финансиране на отбранителните дейности доведе до компрометиране на авторитета на висшето военно ръководство. \r\n\t \r\n\tТова засили общественото недоверие към висшите военни, че \"или не знаят”, или \"не могат”, или \"просто крадат” от и без това малкото, което се отделя за отбрана. Трудно вече им вярват и законодателната, и изпълнителната власт. \r\n\t \r\n\tЗа да се стигне дотам премиерът публично да задава чак в Брюксел въпроси около целесъобразността на военните разходи. \r\n\t \r\n\tНякои правилно биха възразили, че се омаловажава приносът на политическата некомпетентност за това армията да става “все по-куха”. Да, този принос е огромен. Но персонажи, продукт на политическа конюнктура, които сведоха управлението на националната отбрана до ремонта на няколко самолетни двигателя и до виртуална борба с хибридни мелници не заслужават коментар.\r\n\t \r\n\t\r\n\t \r\n\tРешаването на несъответствието не е възможно без принципна промяна в управлението на отбраната. „Дайте пари, другото после” отново ще постави каруцата пред коня, ще продължи безполезното изливане на средства в продънен конструкт. \r\n\t \r\n\t1. Не може на върха на армията да стои пенсионер. Генерал Боцев, има впечатляваща военна кариера, която обаче, по силата на природните и пенсионните закони е приключила. Той е видимо уморен, трябва да получи цялото признание за своя принос и да бъде изпратен с достойнство на нов пиедестал, откъдето да продължи да споделя своя опит и знания.\r\n\t \r\n\tАрмията спешно се нуждае от нов, енергичен началник, с реалистична визия за бъдещето на войската, която да отстоява с аргументи и страст. Новият лидер трябва да води не толкова с броя на звездите на пагона, колкото с безупречна репутация, с професионална и бойна подготовка, с достолепие и широка обща култура. Той трябва да има личния контакт и уважението на своите колеги в съюзните структури, където красноречиво да може да обосновава отбранителните интереси и приноса на България в съюзната отбрана. \r\n\t \r\n\tИзявата на такъв нов лидер няма да е лесно. \"Кухата армия”, обогатена с лошите черти на българската народопсихология има своята \"проядена” командна пирамида. Държавното ръководство обаче е длъжно да намери изход, като излезе от установените догми. Стига послушковци, нужни са лидери! Ако има воля има и решения. \r\n\t \r\n\tДържавното ръководство трябва също да преосмисли и пълномощията на новия началник на отбраната, които трябва да бъдат разширени и законодателно утвърдени. \r\n\t \r\n\t2. \"План 2020” не издържа проверката на времето и трябва да бъде ревизиран. Необходим е преглед на сценариите за използването на въоръжените сили в новата среда, както и на стратегическите и доктринални документи, които към края на 2017 г. отново се оплетоха в неразбория. Този преглед трябва да започне с изричното указание да се търси максимално взаимно интегриране на елементите на системата за национална сигурност, с цел нейното оптимизиране. Това, впрочем е едно от многото неизпълнени решения на КСНС от м. май. 2017 г. Казано накратко, интегрираният подход трябва да даде отговор на въпросите за динамично преливане, в мирно и военно време, на функции и ресурси между органите за отбрана и за вътрешен ред и сигурност. Малките и средни съюзни държави в Европа нямат друга дългосрочна алтернатива. Този преглед трябва да подскаже актуалните задачи и най-вероятно една нова структура и размер на въоръжените сили и в частност- на армията. За държави като България (с всички особености на геополитическа ни среда) изглежда перспективно да се мисли за \"олекотяване” на армията, с по-силен акцент върху мобилни Сили за специални операции и “универсални воини”, подготвени с максимално широк спектър от способности за мирно и военно време. \r\n\t \r\n\tБългария трябва да изнесе този дебат в съюзен формат и про-активно да търси нови решения при дефиниране на Целите на способностите в рамките на НАТО, а в перспектива- и в ЕС .\r\n\t \r\n\t3. Чак след това трябва да дойде един цялостен (а не субективно-селективен) план за модернизация на армията. Той трябва да бъде приоритизиран така, че да осигурява едновременно и балансирано развитие на способности в целия отбранителен спектър, а не както досега на отделни “ниши”, за сметка на всичко останало. Този план трябва да тръгва от дрехите и обувките на войника и средствата му за водене на бой и защита, за да стигне до основните платформи, които ще изискват и най-големи разходи. Твърде спорно е дали по-доброто решение именно днес е цялостната подмяна на бронираната техника на сухопътните войски (т.нар. “нова бронирана машина”), или модернизацията на част от съществуващия парк. Да не говорим за компрометирания подход за обновяването на флота.\r\n\t \r\n\tВъпросът за изтребителите наистина е приоритет и трябва да бъде изваден пред скоби. Дългогодишната агония около поддръжката на МиГ-овете трябва да бъде прекратена и проектът за новия тип изтребител, наред с модернизацията на наземната ПВО да тръгнат по бърза писта за да можем след 2-3 години наистина да гарантираме въздушния си суверенитет, без извън-системни зависимости. \r\n\t \r\n\t4. Така стигаме и до другата страна на несъответствието- финансирането. Минимумът, отправната точка за днешната отбрана е около 2 млрд. лева, а това че се равнява на около 2% от БВП в момента е случайно съвпадение. Такива средства за 2018 г. вече не могат да бъдат осигурени. Но около 1.6 млрд. (бюджета на Министерство на отбраната плюс\r\n\t инвестиционните програми) по принцип са планирани и сега. \r\n\t \r\n\tПравилното им разпределение, на базата на една нова структура на силите и нов план за модернизация би могло още през втората половина на 2018 г. да даде първите позитивни импулси. Изхождайки от практиката за натрупване на бюджетен излишък през последните години, за 2019 и 2020 г. кумулативните разходи за отбрана могат да растат с по 200 млн. годишно. Вярно, в краен случай за сметка на програмите за саниране, които досега за съжаление са били по-висок политически приоритет от отбраната.\r\n\t \r\n\tВъздействието върху двете страни на несъответствието, разписаната армия от една страна и нейното финансиране- от друга, трябва да започне да се прилага незабавно, за да се спре разпада и да започне стабилизация. \r\n\t \r\n\tАко политическият елит не вземе бързо тези решения, последствията от неуправляемите рискове от “кухата армия” ще се усетят болезнено и вероятно катастрофално в най-близкото бъдеще, завършва Бойко Ноев.", "date": "2018.01.05", "title": "Бойко Ноев: България има \"куха армия\", рисковете ще са катастрофални"}
{"url": "http://www.mediapool.bg/mz-napomnya-za-imunizatsiya-sreshtu-morbili-zaradi-povishen-risk-ot-vnos-na-zabolyavaneto-news273870.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрез последните месеци на 2017 г. се наблюдава нарастване на броя заболели от морбили (дребна шарка) в Гърция, в сравнение с намаляването на техния брой в Румъния.  Рискът от внос на морбили в България от засегнатите страни на Балканите и от Европа е реален и само високият имунизационен обхват може да гарантира ограничаване на разпространението у нас. За това предупредиха в петък от Министерството на здравеопазването.\r\n\t“Навременната имунизация на децата съгласно Националния имунизационен календар е основна задача и отговорност както на общопрактикуващите лекари, така и на родителите“, посочват от министерството.\r\n\tМинистерството на здравеопазването призовава родителите да проверят имунизационния статус за морбили на децата си и при наличие на пропуски да бъдат взети спешни мерки за ваксинирането им.\r\n\tМорбили (дребна шарка) е инфекция, която се предава по въздушно-капков път. Инкубационният период на заболяването е до 21 дни, средно 9-10 дни. Оплакванията започват най-често с повишена температура, обща интоксикация и кашлица. Температурата се повишава до 39-40 градуса и се появява характерен обрив, първо по лицето, шията и гръдния кош, след това по торса и крайниците.\r\n\tИзточник на зараза е само човекът, а фактор на предаване е въздухът. Заразяването става при близък и директен контакт най-вече в затворени помещения. След преболедуване се изгражда траен пожизнен имунитет.\r\n\tПрез 2016 и 2017 г. обширна епидемия от морбили засегна Европа. По данни на Европейския център по превенция и контрол на заболяванията в Стокхолм за периода 1 ноември 2016 г. – 31 октомври 2017 г. са регистрирани 13 726 случая на морбили в 30 държави на Европейския съюз (ЕС). Най-засегнати от болестта са Румъния (5 605 заболели), Италия (4 973 заболели), Германия (952 заболели), Гърция (922 заболели) . Броят на смъртните случаи на морбили през периода достигна 30, 20 от които в Румъния. Най-висока заболяемост е отчетена при децата до 1 г. Морбили продължава да се разпространява в Европа, тъй като имунизационния обхват в много държави е под оптималния, а в 20 от държавите на ЕС е под препоръчителните 95% .\n\n\r\n\tВ началото на 2017 г. в България, в резултат на внос на морбили от пътуващи до засегнати държави, възникнаха епидемични взривове в областите Пловдив, Пазарджик и Монтана. Бяха установени 165 заболели основно сред ромски деца, като голямата част от заболелите бяха неимунизирани или ненапълно имунизирани. Бебе на десет месеца от пловдивския квартал Столипиново почина. В случай, че вирусът не бе срещнал мнозинство от редовно ваксинирани деца, ситуацията щеше да напомня в голяма степен на тази в съседни страни като Румъния и Гърция с хиляди заболели и смъртни случай сред засегнатите, посочват здравните власти.\r\n\tМинистерството на здравеопазването обръща внимание, че морбили е силно заразно заболяване и ограничаването на разпространението му е трудно постижимо и изисква последователни действия. Регулярно се провеждат имунизации срещу морбили за съответните възрастови групи, подлежащи на задължителна ваксинация. Здравните власти и работещите сред ромските общности здравни медиатори провеждат кампании за информиране на населението относно заболяването и начините за предпазване от него.\r\n\tБлагодарение на постигнатия през годините имунизационен обхват в страната и на последователната държавна политики към момента рискът от епидемия от морбили в България остава нисък. Въпреки това МЗ е предприело всички необходими противоепидемични мерки за недопускане разпространението на заболяването.", "date": "2018.01.05", "title": "МЗ напомня за имунизация срещу морбили заради повишен риск от внос на заболяването"}
{"url": "http://www.mediapool.bg/pobeditelyat-na-mestni-izbori-v-amerikanskiya-shtat-virdzhiniya-be-obyaven-s-zhrebiy-news273871.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПобедителят на местни избори в щата Вирджиния бе обявен чрез теглене на жребий, съобщиха световните агенции.\r\n\t \r\n\tНа 7 ноември във Вирджиния се произведоха избори за Камара на делегатите (долната камара на Общото събрание или Конгреса на Вирджиния). Гласуването в 94-и избирателен окръг не излъчи победител, защото републиканският кандидат Дейвид Янси и съперничката му, демократката Шели Саймъндс, получиха по 11 608 гласа. Вчера местната избирателна комисия пристъпи към теглене на жребий, за да определи финалиста. \r\n\t \r\n\tТегленето на жребия в Ричмънд беше излъчвано на живо от телевизионните камери. Имената на двамата кандидати бяха отпечатани на листчета и пъхнати в черни кутийки от фотографски ленти. Кутийките бяха поставени в голяма керамична купа. \n\n\r\n\t \r\n\tПосле председателят на изборната комисия изтегли една от двете кутийки, в която се оказа името на републиканския кандидат.\r\n\t \r\n\tЗа първи път от 1971 г. местни избори се решават по този начин в щата Вирджиния.\r\n\tВотът имаше решаващо значение, защото позволи на Републиканската партия да запази мнозинство - макар и крехко - от 51 на 49 в Камарата на делегатите.\r\n\t \r\n\tНа изборите на 7 ноември демократите успяха да \"откраднат\" от републиканското мнозинство 15 от общо 100-те места във Вирджиния. Тогава този вот бе изтълкуван като отхвърляне на партията на президента Доналд Тръмп, отбелязва Франс прес.", "date": "2018.01.05", "title": "Победителят на местни избори в американския щат Вирджиния бе обявен с жребий"}
{"url": "http://www.mediapool.bg/avtorat-na-knigata-za-tramp-kade-da-izpratya-kutiya-s-shokoladovi-bonboni-news273872.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМайкъл Улф, авторът на предизвикалата сензация нова книга за президента на САЩ Доналд Тръмп, заяви, че опитите на президента за спиране на публикуването й му помагат да продаде повече копия, съобщи Асошиейтед прес.\r\n\t \r\n\t\"Къде да изпратя кутия с шоколадови бонбони?\", попита Улф в \"Тудей шоу\" по Ен би Си.\r\n\t \r\n\tКнигата \"Огън и ярост: В Белия дом на Тръмп\" описва правителство, обхванато от хаос и представя президента като непораснало дете, което не е искало да печели надпреварата за Белия дом.\n\n\r\n\t \r\n\tТръмп заяви в Туитър, че книгата е пълна с \"лъжи, невярно поднесена информация и несъществуващи източници\".\r\n\t \r\n\tУлф заяви, че не е разговарял с президента след встъпването му в длъжност, но добави, че е \"спокоен\" за фактите, които съобщава.\r\n\t \r\n\tАдвокат на Тръмп поиска да се спре публикуването на книгата. Вместо това издателят за публикуване за днес от първоначално предвидената - 9 януари.\r\n\t \r\n\t\r\n\t\tУлф описва първата година от престоя на Тръмп в Белия дом като постоянен хаос и интриги около един президент, осмиван от собствените си сътрудници. Уволненият бивш главен стратег на Белия дом Стив Банън е цитиран да определя среща на представители на предизборния щаб на Тръмп с руснаци като предателство.\r\n\t\r\n\t\t \r\n\r\n\t\r\n\t \r\n\tАмериканският журналист Майкъл Улф е свикнал с полемиките, коментира Франс прес.  \r\n\t \r\n\tАвтор на коментарни статии, пишещ за няколко издания (\"Холивуд рипортър\", \"Венити феър\", сп. \"Ню Йорк\"), 64-годишният Улф твърди, че в продължение на 18 месеца е гравитирал около галактиката Тръмп, от предизборната кампания до Белия дом, и че е интервюирал \"над 200\" души, от президента до неговите близки сътрудници.\r\n\t \r\n\tСлед изненадващото избиране на републиканския кандидат, когото Улф интервюира през юни 2016 г., журналистът иска от Доналд Тръмп достъп до Белия дом, който новоизбраният президент не му отказва. И тогава журналистът се превръща тогава в \"муха на стената\", слива се с декора. Изминава всяка седмица разстоянието от Ню Йорк до Вашингтон, за да стане обичаен посетител на Западното крило на Белия дом, събирайки за книгата си откровения на президентските съветници и пикантни случки.\r\n\t \r\n\tЕдно от тези откровения, публикувано в сряда от британския в. \"Гардиън\", предизвика гнева на американския президент. В отмъстително комюнике той обвини бившия си съветник Стивън Банън, че си е \"изгубил ума\", защото заявил, че големият син на Тръмп - Доналд Тръмп-младши е извършил \"предателство\", като се е срещнал с руска адвокатка, предлагаща злепоставящи информации за Хилари Клинтън.\r\n\t \r\n\tРоден в Ню Джърси, но установил се отдавна в Ню Йорк, Улф е двоен лауреат на Наградата за национални списания (присъжда се всяка година от Американското дружество на издателите на списания на авторите на редакционни коментари в списания - бел. прев.). Получава я през 2002 г. и 2004 г. Неговата най-известна книга \"Мъжът, който притежава новините\", излязла през 2008 г., е посветена на друг магнат - Рупърт Мърдок.\r\n\t \r\n\tПрез 2004 г. портрет на Улф, публикуван в сп. \"Ню рипъблик\", го описва \"отчасти като автор на светски коментари, отчасти като психотерапевт, отчасти като социален антрополог, който приканва читателите да станат мухи на стената в елитния кръг на магнатите\".\r\n\t \r\n\t\r\n\t \r\n\tНо писанията на Улф, основаващи се на разговори или информации, получени от непреки източници, всяха смут и предизвикаха гневни реакции.\r\n\t \r\n\t\"От историческа гледна точка, един от проблемите с всезнаещия Улф е, че може да знае всичко, но понякога при него всичко е изцяло сбъркано\", написа във в. \"Вашингтон пост\" литературният критик Дейвид Кар, коментирайки книгата на Улф за Мърдок.\r\n\t \r\n\tБританската журналистка Бела Маки, бивш сътрудник на \"Гардиън\", написа в Туитър, че новата книга за Белия дом е \"много забавна\", но предупреди: \"Ако познавате Майкъл Улф, ще оцените книгата му, но няма да приемете всичко в нея за чиста монета\".\r\n\t \r\n\tГоворителката на Белия дом Сара Сандърс заклейми съдържанието на книгата и заяви, че в нея \"има много напълно неверни неща\". Тя увери, че Майкъл Улф е имал \"само кратък разговор\" по телефона с президента, продължил между 5 и 7 минути, откакто той встъпи в длъжност и че този разговор \"не е имал нищо общо\" с президентството.\r\n\t \r\n\tТръмп чрез личните си адвокати поиска вчера Улф и ръководителят на издателството \"Хенри Холт и сие\" да не публикуват книгата, заплашвайки да ги съди за клевета, за накърняване на неприкосновеността на личния живот и за недоброжелателност.\r\n\t \r\n\tТръмп и адвокатите му се основават по-специално на въведението на книгата, в което Майкъл Улф признава, че \"много от информациите за това, което се е случило в Белия дом на Тръмп са противоречиви; много, в стила на Тръмп, са просто фалшиви\". Тези противоречия или тази свободна интерпретация на истината представляват една от \"нишките\" на книгата\", казва Улф и допълва, че публикува \"версия на събитията, която смята за достоверна\".", "date": "2018.01.05", "title": "Авторът на книгата за Тръмп: \"Къде да изпратя кутия с шоколадови бонбони?\""}
{"url": "http://www.mediapool.bg/kongresmeni-sa-se-konsultirali-s-psihiatar-za-sastoyanieto-na-tramp-news273873.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДесетина американски конгресмени, повечето от които демократи, са се консултирали през декември с професор по психиатрия от университета в Йейл, за да анализират психическото здраве на президента Доналд Тръмп, съобщават Си Ен Ен и изданието \"Политико\".\r\n\t \r\n\tНеназован републикански сенатор се е присъединил към тази група, за да слуша и да задава въпроси на професор Банди Лий, която вече публикува книга, озаглавена \"Опасният случай на Доналд Тръмп\". Творбата е сборник от есета на психиатърката, анализираща психологическото състояние на американския президент.\r\n\t \r\n\t\"Конгресмените казаха, че се притесняват от опасността, която представлява президентът, от опасността, която представлява за страната неговата психическа нестабилност\", разказва Банди Лий пред Си Ен Ен.\n\n\r\n\t \r\n\tПоставянето на диагноза на пациент, без да е имало консултация с него, противоречи на правилата на Американската психиатрична асоциация, която призовава членовете си да се въздържат да дават професионално мнение за психическото състояние, на човек, когото не са оценили лично.\r\n\t \r\n\tГоворителката на Белия дом Сара Сандърс разкритикува \"срамните и смешни\" думи на Банди Лий.\r\n\t \r\n\t\"Ако той (Тръмп) беше негоден за президентската длъжност, той нямаше да е най-вероятно на поста, който заема сега и нямаше да победи най-добрата група кандидати, която Републиканската партия е излъчвала някога\", каза Сандърс визирайки първичните избори през 2016 г.\r\n\t \r\n\tВ Камарата на представителите на Конгреса 57 конгресмени демократи, тоест 30 процента от групата им, подготвиха проект на закон за създаването на специална парламентарна комисия за \"президентската неспособност\", за да \"установи дали президентът е физически или психически неспособен да изпълнява функциите си\".\r\n\t \r\n\tАмериканската конституция предвижда два начина за замяна на президента. Първата е чрез отстраняване. \r\n\t \r\n\tТова става чрез вот в Конгреса, включващ повдигане на обвинения срещу президента в Камарата на представителите и гласуване за отстраняването в Сената, което трябва да бъде подкрепено от две трети от сенаторите. \r\n\t \r\n\tВторият начин бе въведен с 25-ата конституционна поправка, която позволява на вицепрезидента и на половината от правителството да заявят, че президентът е \"неспособен да упражнява правомощията си и да изпълнява задълженията си\". \r\n\t \r\n\tВицепрезидентът поема тогава президентските функции. В случай на оспорване от страна на президента, Конгресът решава (с две трети от гласовете) дали да потвърди това прехвърляне на властта.", "date": "2018.01.05", "title": "Конгресмени са се консултирали с психиатър за състоянието на Тръмп"}
{"url": "http://www.mediapool.bg/nyu-york-taims-vseki-v-sveta-na-tramp-znae-che-toi-e-idiot-news273874.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Всеки в света на Тръмп знае, че той е идиот\". Под това заглавие вестник \"Ню Йорк таймс\" коментира скандалната книга на американския журналист Майкъл Улф \"Огън и ярост: В Белия дом на Тръмп\", която предизвика острото недоволство на американския президент. \r\n\t \r\n\t\r\n\t\tКоментаторката Мишел Голдбърг, без да приема за чиста монета всичко написано в книгата, започва коментара си от един от най-тревожните, според нея, епизоди, разказани от автора на книгата Майкъл Улф - този за уволнението на директора на ФБР Джеймс Коми от Тръмп още в началото на президентството му.\r\n\t\r\n\t\t \r\n\t\r\n\t\tПлашещи били не толкова мотивите за решението му, а това, че Тръмп го взел съвсем сам, без да се консултира или дори да уведоми никого от своите съветници и приближени. Дъщеря му и зетят му - Иванка и Джаред Къшнър, били паникьосани и пощурели от това, което Коми може да разкрие, ако надзърне в семейните финанси. Най-ужасяващото, според разказа на Улф в книгата, било как Тръмп изиграл дори своите съветници, някои от които смятали, че могат да владеят невъздържаността му. \n\n\r\n\t\r\n\t\t \r\n\t\r\n\t\t\"Уволнението на Коми може да се окаже най-същественият ход, предприет от съвременен американски президент изцяло на своя глава. Ами представете си, че Тръмп възприеме същия подход и заповяда да бъде бомбардирана Северна Корея\", риторично пита авторът на книгата. \r\n\t\r\n\t\t \r\n\t\r\n\t\tКакто е известно, Тръмп оспорва изнесените в книгата факти и казва, че тя е пълна с лъжи. Макар да възникват въпроси относно методите, използвани от Улф, издателството на книгата твърди, че той разполага с много часове записи на проведените от него интервюта при подготовката й, се посочва в статията на \"Ню Йорк таймс\", цитирана от БТА. \r\n\t\r\n\t\t \r\n\t\r\n\t\tСпоред друг описан епизод, след неотдавнашните политически чистки в Саудитска Арабия Тръмп се похвалил, че той и зет му Къшнър фактически са организирали преврат там: \"Ние поставихме свой човек начело!\"\r\n\t\r\n\t\t \r\n\t\r\n\t\tКнигата потвърждава онова, което вече се разбира от мнозина - не само че Тръмп е напълно негоден за президент, но й, че всеки около него знае това. Свързваща нишка в цялата книга \"Огън и ярост\" е начинът, по който роднините, опортюнистите и официалните лица се опитват да манипулират и да управляват президента, и как те често не успяват да направят това. \r\n\t\r\n\t\t \r\n\t\r\n\t\t\"Ню Йорк таймс\" цитира Улф, според когото, хората около Тръмп, \"всички - на 100 процента - са се убедили, че той е неспособен да изпълнява тази работа\". Според Улф министърът на финансите Стивън Мнучин и бившият шеф на администрацията на Белия дом Райнс Прийбъс наричали Тръмп \"идиот\". Така го наричал и медийният магнат Рупърт Мърдок, като дори прибавял към тази дума още по-цинично определение.\r\n\t\r\n\t\t \r\n\t\r\n\t\tСъветникът по националната сигурност Х.Р. Макмастър смятал, че Тръмп е \"глупак\". А медиите вече съобщиха, че държавният секретар Рекс Тилърсън в частен разговор го е нарекъл \"малоумник\", и той многозначително отказва да отрече това, се казва в коментара на вестника. \r\n\t\r\n\t\t \r\n\t\r\n\t\tВъпреки това всички тези хора продължават или да подкрепят или да защитават тази \"нездрава пародия на президентство\". Някои от тях, според Улф, смятат, че по този начин помагат да бъде защитена Америка от вредите, които президентът, на когото служат, може да й нанесе. Това е \"налудничава самозаблуда\", отбелязва всекидневникът. \r\n\t\r\n\t\t \r\n\t\r\n\t\tНо според в .\"Ню Йорк таймс\" \"повечето членове както на предизборната кампания, така и на сегашната президентска администрация са просто предатели. Те са готови, поради някаква смес от амбиция, обида, цинизъм и търсене на рационално обяснение, да застрашат живота на всички нас - и на децата ни, отказвайки да кажат на страната това, което знаят за затворения в замъка си глупак, който се пъчи в Туитър с големината на ядрения си бутон\".\r\n\t\r\n\t\t \r\n\t\r\n\t\tКнигата на Улф, показва, че Тръмп не може да изпълнява функциите си, неспособен е да обработва информация или да преценява последствия. Да очакваме, че той ще действа в името на интересите на страната е все едно да искаме, образно казано, котка да измие чиниите. А онези, които го подкрепят, нямат такова извинение, заключава \"Ню Йорк таймс\".", "date": "2018.01.05", "title": "\"Ню Йорк таймс\": Всеки в света на Тръмп знае, че той е идиот"}
{"url": "http://www.mediapool.bg/knigata-za-prezidenta-na-sasht-shte-bade-publikuvana-oshte-dnes-news273875.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСкандалната книга за Доналд Тръмп, разпространени откъси от която предизвикаха спорове, ще бъде публикувана още днес, а не във вторник, както бе предвидено първоначално, съобщиха нейният автор и издател, цитирани от Франс прес.\r\n\tВчера Тръмп чрез личните си адвокати поиска от автора Майкъл Улф и ръководителя на издателството \"Хенри Холт и сие\" да не публикуват книгата, заплашвайки да ги съди за клевета, за накърняване на неприкосновеността на личния живот и за недоброжелателност.\r\n\tТръмп и адвокатите му се основават по-специално на въведението на книгата, в което Майкъл Улф признава, че \"много от информациите за това, което се е случило в Белия дом на Тръмп са противоречиви; много, в стила на Тръмп, са просто фалшиви\". Тези противоречия или тази свободна интерпретация на истината представляват една от \"нишките\" на книгата\", каза Улф и допълни, че публикува \"версия на събитията, която смята за достоверна\".\r\n\t\"И ето. Вие можете да си купите (книгата и да я четете) утре. Благодаря, г-н президент\", написа в Туитър авторът, цитиран от Франс прес.\r\n\tСпоред правни експерти всички евентуални съдебни искове на Тръмп срещу автора и издателя, както и срещу Стив Банън, почти сигурно са обречени на провал и може да доведат до още позорни разкрития, предаде Ройтерс.\n\n\r\n\tАвторът Майкъл Улф описва първата година от престоя на Тръмп в Белия дом като постоянен хаос и интриги около един президент, осмиван от собствените си сътрудници, отбелязва Франс прес. Уволненият бивш главен стратег на Белия дом Стив Банън е цитиран да определя среща на представители на предизборния щаб на Тръмп с руснаци като предателство.\r\n\tАмериканското президентство осъди \"смешните лъжи\" на една книга, натруфена с \"таблоидни клюки\".", "date": "2018.01.05", "title": "Книгата за президента на САЩ ще бъде публикувана още днес"}
{"url": "http://www.mediapool.bg/zlopoluchniyat-fontan-na-bul-vitosha-shte-bade-smenen-ot-mozaika-news273876.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПодова мозайка, която изобразява планината Витоша, може да бъде направена на мястото на злополучния фонтан на едноименния булевард в София. Вече тече обществено обсъждане на проекта за мозайката, който е дело на проф. Боян Добрев.\r\n\tИдеята е планината да бъде представена като \"зеленото сърце\" на София. Мозайката представлява карта на Витоша, на която са изписани основните върхове и местности в планината.\r\n\t\r\n\t\"Запазвайки ролята на достоверна географска карта на художественото изображение, авторът му придава функция, която за много голям процент от зрителите би била разбираема и близка, но всъщност основната идея е природният резерват до София, който е една от най-привлекателните характеристики на града– Витоша – \"зеленото сърце\" на София\", пише в обявлението за общественото обсъждане на сайта на общината.\r\n\tМозайката ще бъде реализирана с максимално трайни за целта материали с оглед на факта, че тя е улична настилка и се предвижда по нея да преминава голям поток от пешеходци, както и това, че ще е изложена целогодишно на атмосферни влияния и сняг, пише още в съобщението. Материалите ще бъдат с 2 см дебелина и съобразена с условията степен на устойчивост.\r\n\tМозайката трябва да заеме мястото на фонтана, направен при реконструкцията на пешеходната част на бул. \"Витоша\" през 2013 г. Няколко месеца след пускането на шадравана дюзите му бяха счупени и от години конструкцията, в средата на улицата, която беше определяна като турска баня, не работа като шадраван. В момента мястото е най-привлекателно за децата, които се катерят по него.\r\n\t\r\n\tПреди повече от три години общината пусна анкета за това какво да се направи с фонтана. Възможните варианти бяха преобразяване по определен от хората проект или демонтирането му. Най-много привърженици събра алтернативата за премахване на шадравана, но досега това не е направено.", "date": "2018.01.05", "title": "Злополучният фонтан на бул. \"Витоша\" ще бъде сменен от мозайка"}
{"url": "http://www.mediapool.bg/kanadski-konglomerat-kupuva-uestinghaus-news273877.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФалиралият американски енергиен концерн Уестингхаус електрик (Westinghouse Electric Co.) ще бъде продаден на канадския конгломерат \"Брукфийлд бизнес партнърс\" (Brookfield Business Partners LP) в сделка за 4.6 млрд. долара,. Това съобщи електронното издание на в. \"Уолстрийт джърнъл\" в петък.\r\n\t\"Брукфийлд бизнес партнърс\" и негови институционални партньори обявиха късно в четвъртък сделката за изкупуване активите на компанията, която навремето допринесе за електрификацията на света, но фалира заради неуспешни инвестиции в атомната енергетика.\r\n\tС придобиването \"Брукфийлд\" навлиза в ядрения сектор, макар че това може и да не означава, че ще се включи в строителството на атомни реактори, пише изданието.\r\n\tСпоред информиран източник, със сделката канадската компания планира по-скоро да участва в обслужването на вече построени реактори и извеждането от експлоатация на остарели централи.\r\n\t\"Уестингхаус\", подразделение на японския конгломерат \"Тошиба\" (Toshiba), подаде документи за фалит през март миналата година, започвайки процедура на преструктуриране, която няма да има сериозни последици за текущи проекти.\r\n\t\"Тошиба\" купи американската компания през 2006 г. за 5.4 млрд. долара с надежда да получи предложения за строителство на реактори в САЩ, припомня ТАСС.\r\n\tСлед аварията в японската АЕЦ \"Фукушима\" през 2011 г. обаче японският концерн се сблъска с трудности заради отказа да се строят нови атомни обекти в Япония и намаляването на поръчките от чужбина.\r\n\tСъщевременно заради повишаване на изискванията за безопасност \"Уестингхаус\" трябваше да увеличи разходите за строителство на четири атомни реактора в американските щати Джорджия и Южна Каролина.\r\n\tФалитът на \"Уестингхаус\"  миналия март в опит \"Тошиба\" да свие собствените си финансови щети за милиарди долари.\r\n\tПрез 2014 г. три години правителството на Пламен Орешарски планираше да строи VІІ блок на АЕЦ \"Козлодуй\" по технология на \"Уестингхаус\", но с идването на власт на втория кабинет на Бойко Борисов договорката пропадна.", "date": "2018.01.05", "title": "Канадски конгломерат купува \"Уестингхаус\""}
{"url": "http://www.mediapool.bg/hilari-klintan-v-tsentara-na-novo-razsledvane-na-fbr-news273878.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на правосъдието в САЩ е започнало ново разследване срещу фондацията на семейство Клинтън с цел да се изясни дали тя е получавала пари от спонсори в замяна на политически услуги или е извършвала други незаконни дейности в периода, когато Хилари Клинтън беше държавен секретар на САЩ, съобщава електронното издание \"Хил\", цитирайки източници от правораздавателните органи и неназован свидетел.\r\n\tАгенти на ФБР са започнали разследването от Литъл Рок - столицата на щата Арканзас - мястото, откъдето тръгна политическата кариера на Бил и Хилари Клинтън и бе основана тяхната фондация. Очаква се разследването да продължи през близките седмици.\r\n\tСпоред представители на администрацията ФБР се опитва да изясни дали съпрузите Клинтън са обещавали и предоставяли политически отстъпки в замяна на благотворителна дейност и дали донорите на фондацията са обещавали да наливат пари в нея в замяна на постигане на определени правителствени цели. Разследването трябва също така да изясни дали необлагаеми с данъци активи на фондацията не са били привеждани на лични сметки и дали те не са били използвани за лични цели.\r\n\t\"Хил\" цитира неназован свидетел, разпитан от ФБР в рамките на разследването, според когото на този етап то се фокусирало върху това дали донорите на благотворителните инициативи на семейство Клинтън са се радвали на благосклонно отношение от администрацията на президента Барак Обама.", "date": "2018.01.05", "title": "Хилари Клинтън в центъра на ново разследване на ФБР"}
{"url": "http://www.mediapool.bg/buryata-v-iztochnite-chasti-na-sasht-vze-sedem-zhertvi-news273879.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпоред властите най-малко 7 са жертвите на новата зимна буря обхванала източните части на САЩ и донесла обилни снеговалежи, ветрове с ураганна сила и наводнения в някои крайбрежни зони, предаде Асошиейтед прес.\r\n\tЧетирима души загинаха в Северна и Южна Каролина, след като колите им катастрофираха на затрупани от снега пътища. Във Филаделфия кола не успя да спре и се удари във влак. Един човек в колата загина, във влака няма жертви. Във Вирджиния момиченце било ударено от пикап, докато се пързаляло с шейна и починало в болницата. 75-годишен мъж бил ударен от снегорин, докато разчиствал снега от паркинг и също починал в болницата.\r\n\tБурята започна преди два дни в Мексиканския залив и първо порази щата Флорида, където за първи път от 30 години валя сняг. После от югоизток стихията се измести на североизток. На места поривите на вятъра бяха от 113 километра в час. На места натрупаха 46 сантиметра сняга. Заради бурята училища и учреждения бяха затворени, а железниците и авиокомпаниите отмениха или редуцираха полетите си. Някои от фериботните връзки по канадското крайбрежие също бяха прекъснати.\r\n\tЖителите на Източното крайбрежие на САЩ се готвят за голям мраз след мощната снежна буря.  Според метеоролозите мразовитата вълна ще обхване средните части на Средния Атлантик (в щатите Делауеър, Мериленд, Ню Джърси, Ню Йорк, Пенсилвания и Федерален окръг Колумбия). Студът ще засегне и Нова Англия. Очаква се температурите да паднат до минус 15 градуса по Целзий, но заради ледения вятър студът ще се усеща на някои места като при минус 30 градуса.", "date": "2018.01.05", "title": "Бурята в източните части на САЩ взе седем жертви"}
{"url": "http://www.mediapool.bg/iranski-duhovnik-obvini-sotsialnite-mrezhi-za-protestite-news273880.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдин от твърдолинейните ирански духовници призова Иран да създаде свои социални мрежи, защото според него те са виновни за безредиците, последвали продължилите дни наред протести в Ислямската република заради нейната икономика, съобщи Асошиейтед прес.\r\n\t \r\n\tАятолах Ахмад Хатами направи това изказване на днешната петъчна молитва в Техеран, ръководена от него. Той каза, че когато страната е блокирала социалните мрежи, \"размириците са спрели\".\r\n\t \r\n\tХатами заяви, че Иран не подкрепя социална мрежа, чийто ключове са в ръцете на САЩ. Той също изрази мнение, че всеки, горил иранското знаме, трябва да бъде осъден на смърт.\n\n\r\n\t \r\n\tДържавната телевизия излъчи кадри от проправителствени митинги в различни градове, сред които Табриз и Керман. Това е трети ден на подобни демонстрации.", "date": "2018.01.05", "title": "Ирански духовник обвини социалните мрежи за протестите"}
{"url": "http://www.mediapool.bg/vse-oshte-ima-vreme-za-diplomatsiya-v-koreya-news273881.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ разгара на непрестанно покачващото се напрежение заради севернокорейската ядрена програма, най-после има някакви позитивни дипломатически сигнали. На 3 януари Пхенян възстанови връзката по граничната \"гореща линия\" с Южна Корея - ден след като Сеул предложи двустранни преговори и два дни след като Ким Чен-ун каза в новогодишно обръщение, че е отворен за диалог с Юга. \r\n\tЗапитана обаче възможен ли е такъв пробив, посланичката (на САЩ) в ООН Ники Хейли поля със студен душ цялата идея: \"Ние няма да погледнем сериозно на никакви разговори, ако те не предприемат нещо за забрана на всички ядрени оръжия в Северна Корея.\"\r\n\t \r\n\tИзявлението на Хейли е най-ясната възможна артикулация на външната политика на правителството на Тръмп: Дипломацията е загуба на време. Ние ще преговаряме с противници само след като те едностранно капитулират и се подчинят на всичките ни заповеди. \r\n\t \n\n\r\n\tПроблемът е, че този подход рядко дава резултат. Вярно е, че дипломацията понякога не успява. Гръмкото сплашване обаче в повечето случаи не постига нищо друго, освен че се възприема като блъф и поражда отпор. \r\n\tДа вземем за пример подхода на Вашингтон към Съветския съюз след Втората световна война. Според историка Мелвин Лефлър, сред военните и разузнавателни среди е имало \"почти пълно единомислие\", че Съветският съюз, въпреки експанзионизма си, \"изобщо не беше тотално враждебен или нежелаещ да преговаря със САЩ\". Въпреки този вътрешен консенсус, Лефлър цитира официални американски лица, които упорито представят Москва като \"изначално неподдаваща се на помирение\" и решена с цената на всичко да постигне \"световно господство\".\r\n\t \r\n\tВ разузнавателен доклад на военното министерство от юли 1947 г. се констатира, че по-конфронтационният подход на правителството на Труман \"проявява склонност да преувеличава значението на конфликтните гледни точки и така намалява възможността от споразумение по всеки пункт\". Според Лефлър това \"води до по-агресивна съветска политика към САЩ и засилва напрежението\". \r\n\t \r\n\tИсторията, напротив, изобилства с примери за тактично държавничество, което успява да постигне значителни отстъпки от противниците. \r\n\t \r\n\tМакар че Кубинската криза в продължение на десетилетия бе погрешно представяна като пример как американски президент със стоманен поглед надменно гледа към отстъпващ Съветски съюз, истината бе разкрита по-късно в разсекретени документи. Джон Кенеди тайно предложил да изтегли американските ракети от Турция, а Никита Хрушчов се съгласил да изтегли ракетите си от Куба в замяна. Ядрената война бе избягната чрез дипломация и взаимни отстъпки. \r\n\t \r\n\tПодходът на президента Барак Обама към Иран се оказа успешен, защото следваше този дипломатически модел. Години наред Вашингтон засипваше Иран с твърдоглави обвинения, крайни искания и без да проявява интерес към сериозни преговори. Този подход - \"само тояга и никакви моркови\" - доведе до враждебност на инат от двете страни и до разрастване на иранската ядрена програма.\r\n\t \r\n\tЕдва когато правителството на Обама призна правото на Иран да обогатява уран за мирни граждански цели и предложи смекчаване на санкциите, Техеран се съгласи на големи ограничения върху ядрената си програма. Резултатът бе онова, което шефът на Международната агенция за атомна енергия Юкия Амано нарича \"най-строгия в света режим за ядрени проверки\". \r\n\t \r\n\tЗащо тогава Тръмп игнорира примера на своя предшественик? Често срещан довод против сближаване със Северна Корея е, че ние опитахме с дипломация през 1990-те години, а Пхенян се възползва от американските доброжелателни жестове и не спази ангажиментите си. Това обаче е заблуждаващо представяне на договорената рамка от 1994 г. Тя бе постигната от правителството на Клинтън и замразяваше способността на Пхенян да произвежда плутоний за ядрени бомби, като отваряше неговите програми за проверки в замяна на икономически и дипломатически отстъпки от Вашингтон. \r\n\t \r\n\tЗа нещастие, отбелязва Зигрфид Хекър от Станфордския университет, мнозина в Конгреса се противопоставиха на споразумението и \"не отпуснаха финансиране за ключови положения в споразумението, поради което САЩ нарушиха своите ангажименти от самото начало\". \r\n\t \r\n\tПхенян възприе това като сигнал, че се нуждае от \"план Б\". Още в ранния етап на правителството на Джордж Буш, което възприе веднага явно по-твърда линия, американското разузнаване констатира, че Пхенян тайно разработва капацитет за обогатяване на уран в нарушение на духа, макар и не на буквата на Рамковото споразумение. В отговор правителството на Буш излезе от споразумението и това накара Пхенян да изгони международните инспектори.\r\n\t \r\n\tПрез 2002 г. Буш включи Северна Корея в прословутата \"Ос на злото\", което бе явна индикация, че ще започне усилия за промяна на режима там. Скоро след това Пхенян излезе от международния Договор за неразпространение на ядреното оръжие, а само няколко години по-късно режимът на Ким изпробва първата си ядрена бомба. \r\n\t \r\n\tХронологията на дипломатическите усилия е по-успешна, дори и по отношение на Северна Корея, и сочи, че на проявен срещу нея непримирим подход и на опити за принуда тя отвръща със собствена враждебна политика. Проучване на Центъра за стратегически и международни изследвания обаче показва, че през последните 25 години периодите на дипломация съвпадат с намаляване на севернокорейските провокации. \r\n\t \r\n\tКазано по-просто, главният елемент на стратегията на Тръмп към Северна Корея е погрешна. Повече заплахи и натиск няма да принудят Пхенян да капитулира. Оценките за възможните щети и последствия от евентуална война са толкова катастрофално високи, че военните заплахи в тази ситуация вероятно са блъф. По преценка на ЦРУ \"никакъв обем от икономически санкции няма да принуди севернокорейския лидер Ким Чен-ун да се откаже от ядрената програма на своята страна\". \r\n\t \r\n\tДипломатическите опции са налице и достъпни. Американски представители, участвали в разговори на ниско равнище със Северна Корея, неведнъж казваха, че Пхенян желае да преговаря. Русия и Китай отдавна настояват, че най-добрата първа стъпка към конструктивна дипломация е да се започне с договорка \"замразяване срещу замразяване\", според която Пхенян ще се съгласи да замрази ядрените си опити в замяна на прекратяване на всички американско-южнокорейски военни маневри. \r\n\t \r\n\tМакар че американските висши военни не подкрепят пълно замразяване, Южна Корея предложи отлагане на някои военни учения за след (зимната) олимпиада. Освен това Вашингтон лесно може да прекрати своите провокативни - и безполезни - операции, свързани с военни полети близо до Северна Корея. \r\n\t \r\n\tТочните рамки на една такава договореност трябва да бъдат определени на масата за преговори, когато всяка страна ще може да изложи своите очаквания и да прояви гъвкавост. Но САЩ имат обширно голям простор за гъвкавост, за да удовлетворят опасенията на Северна Корея в сферата на сигурността, включително и да предложат край на онова, което Пхенян нарича \"враждебна политика\" на Вашингтон, облекчаване на санкциите и дори намаляване на американските войски в Южна Корея. Последното може да се хареса и на Китай и да го мотивира за по-конструктивен подход към севернокорейския проблем. \r\n\t \r\n\tНищо в сегашното положение на Корейския полуостров не ни принуждава да залагаме изцяло на хардлайнерски подход. Само високомерие и криворазбрано чувство за чест, както и ужасно погрешни идеи за дипломацията пречат на един по-разумен подход.", "date": "2018.01.05", "title": "Все още има време  за дипломация  в Корея"}
{"url": "http://www.mediapool.bg/adelina-radeva-ot-bnt-zaema-praznoto-stolche-v-sutreshniya-blok-na-nova-tv-news273896.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСутрешният блок на Нова телевизия ще има нова водеща. Мястото на излязлата в \"творчески отпуск\" Анна Цолова, ще заеме едно от най-разпознаваемите лица на БНТ - Аделина Радева.\r\n\tРадева води публицистичното предаване \"Още от деня\" в обществената телевизия, както и новините. Последната й изява в БНТ ще е в събота, когато ще води централните новини.\r\n\tПоредният тв \"трансфер\" все още не е потвърден официално от двете медии.\r\n\tОт Нова телевизия твърдят неофициално, че документите на Радева ще бъдат подписани в понеделник, когато ще бъде официално обявено присъединяването й към екипа на телевизията. Появата й в \"Здравей, България\", обаче се очаква да стане по-късно, тъй като телевизията обмисля промени в сутрешния си блок, който от лятото насам е с един водещ – Виктор Николаев.\r\n\tТвърде вероятно е Радева и Николаев да не водят заедно разговорите с гостите, а да се редуват. \"Ще има дискусии, в които ще участват и двамата, и такива, в които ще са по отделно. Като цяло блокът ще бъде леко променен\", коментираха от Нова телевизия пред Mediapool.\r\n\tЗасега телевизията не дава информация какво се случва с новия лайфстайл проект на Анна Цолова, който бе посочен като мотив за свалянето й от екран преди старта на есенния телевизионен сезон. Засега Цолова е в творчески отпуск. Това бе втората промяна в Нова тв само за месец. Точно преди Цолова от телевизията бе освободена и шефката на новините и актуалните предавания Дарина Сарелска.\r\n\tОтсъствието на Цолова пък стана задочен повод депутатът от ГЕРБ Антон Тодоров да подаде оставка, тъй като си позволи в ефир да предупреди Виктор Николаев за въпросите, които задава и да му напомни, че, \"столчето\" на екранната му партньорка е празно.\r\n\tМеждувременно бившата шефка на БНТ Вяра Анкова пое новините на Нова телевизия, след като приключи вторият й мандат в обществената телевизия. В екипа си тя взе и Даниел Чипев, който оглавяваше дирекция \"Информация\" в БНТ по нейно време.\r\n\tНачело на БНТ пък застана Константин Каменаров, който три месеца след като спечели конкурса назначи за програмен директор на БНТ 1 основният си конкурент за поста Емил Кошлуков.\r\n\tБившият депутат от \"Новото време\" Емил Кошлуков почти до последно изглеждаше като фаворит в надпреварата. За последно той беше водещ в свързаната с Делян Пеевски телевизия \"Канал 3\", а преди това беше изпълнителен директор на \"ТВ Седем\" и \"Нюз7\" – два тв канала, финансирани от КТБ и фалирали малко след нея. Онова, което го препъна на финала на надпреварата за БНТ, бе бележката, която си извади от телевизия \"Алфа\" (тв каналът на партия \"Атака\", взета на абордаж от Пеевки), с която да докаже необходимия стаж.\r\n\tВ началото на декември новоизбраният генерален директор на БНТ Каменаров назначи Надя Костова, също кадър на фалирата ТВ 7, за програмен директор на БНТ с правомощия да отговаря за четирите програми на телевизията. Надя Костова отговаряше за програмното съдържание на ТВ 7 по времето, когато щедро финансиращата я КТБ бе оглавявана от Цветан Василев, тогава все още бизнес партньор на Пеевски.\r\n\tКадровият потенциал на фалиралата телевизия се оказа толкова ценен за Каменаров, че той покани и други свързани с нея журналисти и юристи в Управителния съвет на БНТ.\r\n\tМеждувременно БНТ внезапно остана без шеф на новините, тъй като малко преди Коледа поста си напусна Константин Кисимов, който преди това се върна в БНТ заедно с новия директор Каменаров.", "date": "2018.01.05", "title": "Аделина Радева от БНТ заема \"празното столче\" в сутрешния блок на Нова тв"}
{"url": "http://www.mediapool.bg/protestite-privlichat-vnimanieto-kam-ogromnata-i-senchesta-voina-na-iran-v-siriya-news273897.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа демонстрациите в Иран се издигат лозунги срещу водената от армията огромна и сенчеста война в Сирия - един от най-близките съюзници на Техеран и държава, която е на фронтовата линия на противопоставянето с главния му враг Израел.\r\n\tМакар че протестите са съсредоточени върху икономическите въпроси, демонстрантите също така изразяват силна съпротива срещу политиката на правителството да изпраща млади иранци да се бият и да умират в Сирия, като същевременно харчи милиарди долари за армията, докато те казват, че приоритетно би трябвало да бъде създаването на работни места в Иран и овладяването на повишаващата се цена на живота.\r\n\tТехните лозунги включват \"Оставете Сирия, мислете за нас!\" и \"Смърт на Хизбула!\" - подкрепяната от Иран ливанска въоръжена групировка, която е ключов инструмент на Техеран във войната в Сирия.\r\n\tВ самата Сирия вътрешните демонстрации се превърнаха в антиправителствени протести през 2011 г. Те бяха посрещнати с брутални мерки от силите за сигурност на президента Башар Асад, което доведе до гражданска война в страната.\r\n\tНо след като в армията на Асад се появиха пробойни, а войници отказваха да стрелят по протестиращите и дезертираха при опозицията, Иран и по-късно Русия се намесиха в подкрепа на своя съюзник.\n\n\r\n\tТеократичното ръководство на Иран представя тези усилия като религиозна война за шиитския ислям - епохална борба за защита на светилището на потомката на пророка Мохамед в Дамаск от сунитските джихадисти и за нанасяне на поразяващ удар върху това, което според него е американско-израелски заговор за унищожаване на Сирия. Но тези усилия са движени и от геополитически съображения. Сирия, която граничи както с Израел, така и с Ливан, е ключов възел в иранската мрежа за възпиране на Израел.\r\n\tТехеран се нуждае от Дамаск едновременно като канал към и спонсор на Хизбула - авангардна сила на Техеран в региона.\r\n\tСега армията на Иран и множество регионални милиции под негово командване действат на широк периметър във войната с бунтовниците и бойците на \"Ислямска държава\" както в Сирия, така и в Ирак. Той също така е ангажиран в ивицата Газа и е обвиняван, че подкрепя шиитските бунтовници в Йемен.\r\n\t\r\n\tПлакати в чест на младите мъже, загинали в сражения в Сирия, са окачени на обществени места в Иран, за да напомнят за жертвата, която се плаща.\r\n\tИмами възпоменават загиналите на петъчните молитви, а медии отдават почит на \"мъчениците\", умрели, \"защитавайки светилището\" на потомката на Мохамед Саида Зейнаб в сирийската столица.\r\n\tПрез септември иранският върховен водач аятолах Али Хаменей се помоли над ковчега на 25-годишния Мохсен Ходжаджи на погребение, предавано в цялата страна, последвано от голям митинг в Техеран. Тези ходове имаха за цел да разпалят патриотизма в страната, която е все по-изморена от военната авантюра в Сирия. Ходжаджи беше изобразен как е приветстван на небето от третия шиитски светец Хюсеин, внук на Мохамед.\r\n\tИран не разкрива колко негови войници са загубили живота си в Сирия, но Мохамад Али Шахиди, който ръководи Фондацията на мъчениците на ислямската революция, подкрепяща ветераните и семействата на загиналите, казва, че са убити над 2000 мъже, въпреки че почти половината от тях са чужденци от Афганистан и други държави, биещи се в състава на организирани от Техеран милиции.\r\n\tПрез ноември полуофициалната информационна агенция Фарс съобщи за смъртта на ирански бригаден генерал в сирийския град Букамал, разположен срещу един от главните пропускателни пунктове между Сирия и Иран. Фарс заяви, че генералът е бил убит от минометен снаряд в битка с бойци на \"Ислямска държава\".\r\n\tСъщата тази битка беше ръководена от самия командир на иранския Корпус на гвардейците на ислямската революция (КГИР) генерал-майор Касем Солеймани, който беше показан на видеокадри, разпространени в социалните медии, да се обръща към бойци на персийски. Той командваше шиитски бойци от Хизбула и иракските Сили за народна мобилизация, а също военни от сирийската армия и членове на иранския КГИР.\r\n\tСирийски бунтовници казват, че КГИР ръководи няколко големи битки от името на силите на Асад и има бази от северната до южната част на страната.\r\n\tСпоред Стокхолмския международен институт за изследване на мира Иран харчи над 12 милиарда долара годишно за своята армия. Има информация, че той харчи милиони за субсидии и износ за Сирия, чиято икономика е съсипана от войната.\r\n\tПротестите, които разтърсват сега Иран, избухнаха, след като последното бюджетно предложение на президента Хасан Рохани разкри орязване на местните субсидии и същевременно запазване на привилегиите на армията и религиозните институции.\r\n\t\r\n\tИран и Асад зависят от Хизбула за някои от най-трудните задачи с участието на специални сили в сирийската война. Но Техеран също така организира милиции от Афганистан, наречени Фатимиюн, и от Пакистан, наречени Зейнабиюн, които да се бият в Сирия. Той обещава заплати и гражданство на живеещите в Иран афганистански бежанци в замяна на пътуване за служба в Сирия.\r\n\tСирийски бунтовници казват, че се бият не само със сирийски правителствени войници, а и с ливански, иракски и афганистански бойци. А репортери на Асошиейтед прес са видели над военни пунктове край най-големия сирийски град Алепо да се веят знамената на афганистански и ливански милиции.\r\n\tСамите бунтовници в Сирия, подсилвани от призиви за световен джихад, са подкрепяни от множество чуждестранни бойци.\r\n\tОрганизацията \"Хюман райтс уоч\" казва, че иранският КГИР набира афганистански деца бежанци на едва 14 години да се бият в Сирия и те могат да бъдат разпознати по надгробните им плочи в Иран. Тя казва, че ирански медии възпоменават деца войници и приветстват ирански бойци на едва 13 години в битката в Сирия.\r\n\tИран също така силно разчита на калените в битки бойци на одобрените от държавата иракски Сили за народна мобилизация, които играят роля за разгромяването на бойците на \"Ислямска държава\" от двете страни на сирийско-иракската граница и отварянето на коридор за влиянието на Иран, простиращ се от Техеран през Багдад и Дамаск до Бейрут.\r\n\tВ Ливан и Ирак, също както в Иран, има опасност от враждебна реакция на народа срещу изтощителните военни усилия в Сирия, които продължават от почти седем години.\r\n\tКогато ливанските власти разтуриха незаконни сергии на амбулантни търговци в крепост на Хизбула в южната част на Бейрут през октомври, жители излязоха по улиците, за да критикуват ръководството на Хизбула, че не ги защитава въпреки жертвите им в Сирия.\r\n\t\"Те би трябвало да посадят дърво на гроба на всеки мъченик\", изкрещя една жена пред камерите. \"Всеки дом има мъченик. Всеки дом има ранен ветеран.\"", "date": "2018.01.05", "title": "Протестите привличат вниманието към огромната и сенчеста война на Иран в Сирия"}
{"url": "http://www.mediapool.bg/avariya-sprya-parnoto-i-toplata-voda-v-tsentara-na-sofiya-news273898.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарното и топлата вода в центъра на София са спрени заради авария. Без услуга са абонатите в района между бул.\"Г. С. Раковски\", ул.\"Иван Вазов\", пл. \"Ал. Батенберг\", бул. \"Дондуков\", ул. \"Будапеща\" и ул.\"Искър\".\r\n\tОчаква се повредата да бъде отстранена по-късно тази вечер.\r\n\tДружеството дължи обезщетение на абонатите, ако ги остави без парно и топла вода за повече от 48 часа.\r\n\tВ края на миналата година спукан топлопровод остави на студено част от южните квартали на София. Същият топлопровод се спука и десетина дни по-рано.", "date": "2018.01.05", "title": "Авария спря парното и топлата вода в центъра на София"}
{"url": "http://www.mediapool.bg/republikanskata-varhushka-likuva-sled-kato-tramp-otlachi-stivan-banan-news273899.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРепубликанската върхушка си върна усмивката, ако не влиянието. Човекът, самопровъзгласил се за страж на тръмпизма - Стив Банън, беше низвергнат от шефа - Доналд Тръмп.\r\n\tДвете клики си оспорваха благоразположението на американския президент, който се възползва от съперничеството им. Най-често той се сближаваше с републиканските лидери в Конгреса, партньори по принуда.\r\n\tТръмп обаче не се месеше на Стив Банън, в открита война с онова, което той нарича \"тресавище\" - обобщение, включващо всякакви партийни шефове, влиятелни фигури и хора на изборна длъжност - всички, които според него мътят чистотата на тръмпистката революция.\r\n\tБанън беше изваден от относителна анонимност с изненадващото си назначаване през август 2016 г. за \"генерален директор\" от Доналд Тръмп, който искаше да даде тласък на кампанията си три месеца преди президентските избори. Към онзи момент Банън оглавяваше сайта Брайтбарт (Breitbart.com), чиито статии се споделят в значителна степен от десните и крайнодесните.\r\n\tПо онова време медиите хвалеха репутацията му на \"най-опасния човек в американската политика\".\n\n\r\n\tТогава той беше смятан за идеологът и постановчик на икономическия популизъм, насърчаван от Доналд Тръмп, въпреки че Тръмп винаги е оспорвал твърденията, че е под влияние. При все това новият президент го назначи за стратег в Белия дом.\r\n\tСлед седем месеца, наситени със събития, през август той бе отстранен, но официално двамата мъже останаха в добри отношения.\r\n\tСтив Банън отново пое управлението на Брайтбарт - негово \"оръжие\". Целта му бе да разчисти сегашните републиканци на вътрешнопартийното гласуване преди парламентарни избори през 2018 г. и да направи така, че да бъде свален шефът на мнозинството в сената Мич Макконъл, негов заклет враг.\r\n\tПървият кандидат, на който Банън заложи на частични избори през декември - Рой Мор в Алабама, загуби от претендента демократ - нещо, което не се случвало в този бастион на консерваторите от 25 години. Това бе първият удар върху репутацията на Банън.\r\n\tВторото действие от падението му се разигра под формата на книга, в която бившият съветник прави не особено ласкави изказвания за интелектуалното равнище на президента. Между другото в комюнике в сряда Доналд Тръмп заяви, че Банън е изгубил разсъдъка си и е преувеличил влиянието си.\r\n\t\r\n\tМнозина републикански кандидати се домогваха до одобрението на Стив Банън за вътрешнопартийните избори напролет като косвен начин да получат благословията на Тръмп. Тази подкрепа се изразяваше в медийна (чрез Брайтбарт) и финансова (чрез приятелски дарители) поддръжка, гарантирайки братоубийствен период в редиците на Републиканската партия.\r\n\tСлед като етикетът \"Банън\" повече не е синоним на марката \"Тръмп\", обаче тези кандидати популисти се оказаха в смут. Техните комюникета от сряда впрочем потвърждаваха предаността им. . .към обитателя на Белия дом.\r\n\tКолкото до досегашните любимци на \"върхушката\", те се надпреварваха един през друг да порицават съюзяването на дисидентите с личност, оскърбила ръководителя. . .\r\n\tЗащото единствената наистина популярна и обединителна фигура, сред консерваторите, остава президентът. Според института \"Галъп\" той се ползва с одобрението на 82 процента от републиканските симпатизанти.\r\n\tВъв Вашингтон, водачите ликуват. Мич Макконъл дори пусна усмивка вчера, заявявайки, евфемистично, че \"се присъединява към казаното от президента за Стив Банън\".\r\n\t\"Не е ясно на кого ще помогне неговата токсичност\", каза Стивън Ло, който оглавява влиятелна републиканска политическа комисия.\r\n\tВ републиканските кръгове отправят нападки към бившия фаворит Банън при всяка възможност. \"Тръмп щеше да спечели президентския пост със или без Банън\", отбеляза един предан на милиардера човек - Нют Гингрич.\r\n\t\"Това е краят на Банън\", заяви пред \"Фокс бизнес\" републиканецът ветеран Ед Ролинс.\r\n\tДори съюзниците на шефа на Брайтбарт го изоставиха. Ултраконсервативната милиардерка Ребека Мърсър, акционер в сайта, заяви в комюнике до в. \"Вашингтон пост\" вчера, че не е говорила със Стив Банън от месеци и нито тя, нито семейството й подкрепят действията и изявленията му от последно време.\r\n\tДостатъчно бе да видим смущението на радио- и телевизионния водещ и ревностен привърженик на Тръмп Шон Ханити пред полемиката, за да разберем как Банън би могъл да стане генерал без армия.\r\n\tВ предаването си в сряда вечерта журналистът много внимаваше да не заеме позиция и изместваше дискусията към. . . медиите, обвинени, че пресилват нещата. \"Те много обичат републиканците и консерваторите да се борят помежду си\", каза той.\r\n\tТози път обаче именно републиканците започнаха войната.", "date": "2018.01.05", "title": "Републиканската върхушка ликува, след като Тръмп отлъчи Стивън Банън"}
{"url": "http://www.mediapool.bg/saakashvili-be-osaden-v-gruziya-zadochno-na-3-g-zatvor-news273900.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъд в грузинската столица Тбилиси осъди в петък задочно бившия президент Михаил Саакашвили на три години затвор за \"злоупотреба със служебно положение\", предаде Асошиейтед прес.\r\n\tТой бе признат за виновен, че през 2008 г. е помилвал 4-ма офицери от полицията, осъдени за убийството на банкера Сандро Гиргвлиани, като е пренебрегнал държавната комисия по помилванията.\r\n\tСпоред разследването по \"делото Гиргвлиани\", Саакашвили, тогавашният вътрешен министър Вано Мерабишвили и още редица други длъжностни лица \"са прикрили престъпление, извършили са фалшификация на резултатите от следствието, прикрили са участието в престъплението на високопоставени лица и са им помогнали да избегнат отговорност\", уточнява ТАСС, цитирайки обвинителния акт.\r\n\tСаакашвили напусна Грузия през 2013 г. няколко дни преди да изтече срокът на пълномощията му, после живя в САЩ и в Украйна. През май 2015 г. той получи украинско гражданство, а през декември същата година грузинското гражданство му бе отнето. Украинският президент Петро Порошенко го назначи за губернатор на Одеса, но след остри обвинения срещу държавния глава в корупция Саакашвили бе уволнен миналата година и по-късно бе лишен от украинско гражданство, докато бе в чужбина. Той обаче се върна в Украйна през септември 2017 г. и поведе големи протестни акции срещу правителството.\r\n\tСегашните власти в Грузия преди време поискаха от Украйна Саакашвили, срещу когото са повдигнати и други обвинения в родната му страна, да бъде екстрадиран, но Киев отказа.\n\n\r\n\tСамият Саакашвили, който в момента е в Украйна, реагира веднага на днешната присъда, като писа във Фейсбук, че тя е \"напълно незаконна и противоречи на всички международни, национални норми и на здравия смисъл\". \"Да съдиш президента за това, че е използвал правото си да помилва, което не може да бъде ограничено по никакъв начин, говори за изцяло политическия характер на това съдебно дело\", посочи той.", "date": "2018.01.05", "title": "Саакашвили бе осъден в Грузия задочно на 3 г. затвор"}
{"url": "http://www.mediapool.bg/spored-belgiyski-dzhihadist-teroristi-na-islyamska-darzhava-se-kriyat-v-evropa-news273901.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТерористи на \"Ислямска държава\" (ИД) се крият в Европа, твърди белгийският джихадист Тарик Джадаун, задържан в Ирак. Джихадистът е дал интервю за белгийска телевизия от иракски затвор, където очаква смъртна присъда, предаде БТА от Брюксел.\r\n\tДжадаун е изразил готовност да съдейства на белгийските власти по разследването на терористичните мрежи, ако помогнат да не бъде осъден на смърт. Белгийският премиер Шарл Мишел отказа преговори с него или други военнопрестъпници, като добави, че за тях няма място повече в страната.\r\n\tМиналата година ИД обяви Джадаун за мъртъв и тези сведения бяха потвърдени от семейството на терориста. Месец по-късно бе изяснено, че той е пленен в Мосул и е бил подложен на разпити от силите на САЩ.\r\n\tУстановено е, че Джадаун е обучавал деца за джихадисти и е поел отговорност за атентатите в Брюксел през 2016 г. от името на ИД.\r\n\tПо-късно Джадаун отправи видеопослание със заплахи към Белгия, в които заяви, че страната ще бъде разрушена и гражданите й никога повече няма да спят спокойно. Тогава той посочи, че негови \"братя\" са по целия свят, готови да действат по заповед.\n\n\r\n\tСега Джадаун иска да се върне в Белгия при семейството си и да се извини на пострадалите от атентатите в Брюксел и Париж. Той предлага да разясни \"защо са се случили някои неща\".", "date": "2018.01.05", "title": "Според белгийски джихадист терористи на \"Ислямска държава\" се крият в Европа"}
{"url": "http://www.mediapool.bg/ispanskiyat-varhoven-sad-ostavi-oriol-zhunkeras-v-aresta-news273902.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИспанският Върховен съд реши, че бившият каталунски вицепрезидент Ориол Жункерас трябва да остане в ареста, където се намира вече повече от два месеца заради ролята си в регионалното сепаратистко движение, предаде Ройтерс.\r\n\tВ писменото решение на съдиите се заявява, че има опасност Жункерас да извърши ново престъпление, ако бъде освободен, защото няма признаци, че се е отказал от следвания досега път.\r\n\tБившият регионален вицепрезидент е в ареста по обвинения в бунт, опит за отделяне на Каталуния от Испания и злоупотреба с обществени фондове.\r\n\tРешението на испанския Върховен съд ще му попречи да положи клетва на първото заседание на новия каталунски парламент, което ще се състои на 17 януари.\r\n\tЖункерас е един от осмината депутати от сепаратистките партии, които няма да могат да положат клетва в новия регионален парламент - трима са в затвора и петима в изгнание, посочва АФП.\n\n\r\n\tПоне шестима от тези осем депутати ще трябва да решат как да осигурят на сепаратистките партии необходимото им мнозинство от 68 гласа в регионалния парламент. Една от възможностите е, ако останат в затвора или в изгнание, да отстъпят мястото си в парламента на следващия кандидат от партийната листа на регионалните избори, добавя АФП.", "date": "2018.01.05", "title": "Испанският Върховен съд остави Ориол Жункерас в ареста"}
{"url": "http://www.mediapool.bg/yaponskiyat-premier-shte-poseti-shest-evropeiski-strani-sred-koito-i-bulgaria-news273903.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЯпонският премиер Шиндзо Абе потвърди в петък, че ще посети в средата на този месец шест източноевропейски страни, сред които и България, съобщи националната информационна агенция Киодо.\r\n\tОт 12 януари Абе ще отиде в Естония, Латвия, Литва, България, Румъния и Сърбия, като ще се върне в Япония на 17 януари.\r\n\tТова ще са първите посещения на японски премиер в тези страни, отбелязва Киодо.\r\n\t\"Ще разширя границите на японската дипломация и ще потвърдя нашата близка координация по въпроса за Северна Корея и други неотложни проблеми пред международната общност\", заяви Абе на среща на правителството и управляващата коалиция.\r\n\tВ понеделник България пое ротационното председателство на Европейския съюз за период от шест месеца, припомня Киодо.", "date": "2018.01.05", "title": "Японският премиер ще посети шест европейски страни, сред които и България"}
{"url": "http://www.mediapool.bg/navodneniya-i-svlachishta-zasegnaha-yuzhna-germaniya-news273904.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПоройни дъждове и снеготопене причиниха наводнения и свлачища в южна Германия, заяви в петък полицията, цитирана от ДПА.\r\n\tСтотина души бяха евакуирани в град Санкт Блазиен като предпазна мярка преди настъпването на тежките метеорологични условия през нощта.\r\n\tВ други части на провинция Баден-Вюртемберг имаше наводнени пътища.\r\n\tВ провинция Бавария преляха реки и бяха наводнени мазета и гаражи.\r\n\tСпряно беше корабоплаването по река Мозел и част от река Некар, а в идните дни подобна мярка може да бъде взета и за река Рейн.\n\n\r\n\tСъобщено беше за наводнено имущество в много райони на провинция Райнланд-Пфалц.\r\n\tМетеоролозите прогнозират още дъждове в близките дни и се очаква нивото на реките да продължи да се покачва.", "date": "2018.01.05", "title": "Наводнения и свлачища засегнаха Южна Германия"}
{"url": "http://www.mediapool.bg/neotkrivaem-ot-8-godini-retsidivist-kategorichno-e-ubietsat-ot-novi-iskar-news273859.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазследващите обявиха в петък шесторното убийство в Нови Искър за разкрито \"по абсолютно категоричен и несъмнен начин\", позовавайки се на множество доказателства, включително ДНК експертизи, сочещи като извършител единствения заподозрян - 56-годишният рецидивист Росен Ангелов.\r\n\tМотивът е прекратена интимна връзка с убитата Кети Кюхова, съпруга на Неделчо Юнаков, чието тяло бе намерено отделно от останалите, захвърлено в кладенец в гората.\r\n\tОт думите на шефа на следствието Борислав Сарафов и главния секретар на МВР Младен Маринов стана ясно, че издирваният в момента мъж е осъждан три пъти, но се укрива успешно от правосъдието през последните 8 години.\r\n\tАнгелов е в неизвестност от 2009 г., когато влиза в сила 8-годишната му присъда за блудство с 12-годишно момиче, извършено в софийското село Луково. Според оперативните данни на МВР именно в този район рецидивистът е прекарал последните години от живота си, но без да има документи за самоличност, известен адрес и официална работа. Затова и познатите му го наричали \"горския човек\".\r\n\tРосен Ангелов се смята за въоръжен и особено опасен. Според психопрофила му, изготвен при двата му престоя в затвора, той е интелигентен, мнителен и с висока самооценка. Склонен е да прави интриги и е особено раздразнителен, когато бъде отхвърлен по някакъв начин.\n\n\r\n\tИменно с тази част от характера му разследващите обясняват зверската жестокост, с която последователно е разстрелял семейството на Неделчо Юнаков. На базата на известните досега доказателства се предполага, че той първо е убил съпругата на Юнаков - Кети, а след това всички останали.\r\n\tВината на Ангелов разследващите установяват и по гилзите намерени на местопрестъплението, както и в къща в Луково, в която той се е криел за последно. Те са от един и същи 22-калибрен пистолет, чиято марка все още не е известна.\r\n\tАутопсията на труповете е показала, че всяка от жертвите е застреляна с по няколко изстрела, включително по един контролен в главата. Запитан защо първоначално МВР пусна неофициалната информация, че само бащата е застрелян, а останалите - удушени, а след това лично главният прокурор Сотир Цацаров обяви, че всички са убити с по един изстрел, Сарафов заяви, че останалите огнестрелни рани са установени при аутопсията. И отрече някой да е спускал информация за удушени.\r\n\tРазследващите са убедени, че Ангелов е действал сам. Според тях е решил да убие Кети и близките й, след като майка ѝ, впоследствие също застреляна, узнала не само за интимната връзка, но и за проблемите между двамата.\r\n\tИздирваният за шесторното убийство има три присъди \"лишаване от свобода\", уточни Сарафов. Една за кражба, една за изнасилване, както и една - за блудство с малолетна, която така и не е излежал. От петък сутринта в издирването му са се включили и военни командоси, както и халикоптер, термовизионно наблюдение и вседеходи на Специализирания отряд за борба с тероризма (СОБТ).\r\n\tВ петък премиерът Бойко Борисов е участвал в заседание в СДВР на службите, които се занимават със случая. Решено е освен отрядът \"Кобра\" на СДВР, в издирването на Росен Ангелов да се включат и сили на Министерството на отбраната. Засилва се и полицейското присъствие в района около Нови Искър и околните села.\r\n\tВ хода на масираната операция по издирване на Ангелов, полицаи откриха в петък следобед труп на удавник в реката край село Владо Тричков в Искърското дефиле, намиращо се на около километър надолу по течението от село Луково, където е живял запозодреният. По-късно бе съобщено, че трупът е на друг човек.\r\n\tРазследващите отрекоха и твърдението на кмета на Луково Румен Колев, според който полицията е изпунсала за минути заподозрения, когато го потърсила в необитаема къща в селото. Главният секретар на МВР Младен Маринов подчерта, че издирваният има преднина от около два дни - времето между извършването на убийствата и отткриването на телата. Сарафов пък уточни, че кметът на Луково не знаел къде точно се намира въпросната постройка, която се оказала незаконно построена и с неизвестна собственост.\r\n\tПо време на брифинга те опровергаваха или потвърждаваха медийни публикации. Една от тях е, че Росен Ангелов е живял дълго във Франция и отскоро се е върнал в Нови Искър. Според МВР той не е напускал страната, защото има забрана за това от 2009 г. Информацията за Франция дошла от това, че Ангелов се е представял за бивш легионер от френския легион. Разследващите потвърдиха, че извършителят е опитал да покрие следите в къщата от престъплението си, като е събирал гилзи и е местил телата.", "date": "2018.01.05", "title": "Неоткриваем от 8 години рецидивист \"категорично\" е убиецът от Нови Искър"}
{"url": "http://www.mediapool.bg/tsentarat-na-sofiya-shte-e-blokiran-zaradi-otkrivaneto-na-evropredsedatelstvoto-news273906.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПаркирането на коли около Народния театър \"Иван Вазов\" ще бъде забранено от 10 до 12 януари заради официалното откриване на българското председателство на Съвета на ЕС, съобщиха от Столичната община. Движението на автомобили също ще се спира по преценка на полицията. Вероятно районът ще бъде отцепен на 11 януари, когато в Народния театър ще е концертът за официалното откриване на 6-месечното председателство.\r\n\tНа 12 януари мерки засилени мерки за сигурност ще има и около НДК, където е предвидена пресконференция на българския премиер Бойко Борисов и председателя на Европейската комисия Жан-Клод Юнкер.\r\n\tЗа събитията след седмица в София ще пристигнат председателят на Европейската комисия Жан-Клод Юнкер заедно с 28-те еврокомисари, председателят на Европейския парламент Антонио Таяни и председателят на Европейския съвет Доналд Туск. Общо около 80 висши чиновници от Брюксел пристигат на 10 януари и отпътуват два дни по-късно. се забранява спирането и паркирането на ул. \"Ген. Гурко\" между ул. \"Г.С.Раковски\" и ул. \"Кн. Александър І\".\r\n\t няма да се паркира на улиците:\r\n\t- ул. \"Кн. Александър І\" между ул. \"Ген. Гурко\" и бул. \"Цар Освободител\";\r\n\t- ул. \"Аксаков\" между ул. \"Дякон Игнатий\" и ул. \"Г.С.Раковски\";\r\n\t- ул. \"Дякон Игнатий\" между ул. \"Ген. Гурко\" и бул. \"Цар Освободител\";\r\n\t- ул. \"Кузман Шапкарев\" между ул. \"Иван Вазов\" и ул. \"Ген. Гурко\";\r\n\t- ул. \"Славянска\" между ул. \"Г.С.Раковски\" и ул. \"Дякон Игнатий\";\r\n\t- ул. \"Г.Бенковски\" между бул. \"Цар Освободител\" и ул. \"Иван Вазов\";\r\n\t- ул. \"Иван Вазов\" между ул. \"Г.С.Раковски\" и ул. \"Дякон Игнатий\".\r\n\tНа самия  няма да може да се паркира и на паркинга на площад \"Кн. Александър І\" и на служебния паркинг на парламента до ул. \"Московска\".\r\n\t\r\n\tПо-късно , ще бъде забранено спирането и на ул. \"Доспат\" между бул. \"Витоша\" и ул. \"Баба Неделя\", на улица \"Баба Неделя\" и на ул. \"Д-р Христо Стамболски\".\r\n\tПо преценка на \"Пътна полиция\" при СДВР ще се забранява и движението на коли  по:\r\n\t- ул. \"Ген. Гурко\" между ул. \"Г.С.Раковски\" и ул. \"Кн. Александър І\";\r\n\t- ул. \"Кн. Александър І\" между ул. \"Ген. Гурко\" и бул. \"Цар Освободител\";\r\n\t- ул. \"Аксаков\" между ул. \"Дякон Игнатий\" и ул. \"Г.С.Раковски\";\r\n\t- ул. \"Дякон Игнатий\" между ул. \"Ген. Гурко\" и бул. \"Цар Освободител\";\r\n\t- ул. \"Кузман Шапкарев\" между ул. \"Иван Вазов\" и ул. \"Ген. Гурко\";\r\n\t- ул. \"Славянска\" между ул. \"Г.С.Раковски\" и ул. \"Дякон Игнатий\";\r\n\t- ул. \"Г.Бенковски\" между бул. \"Цар Освободител\" и ул. \"Иван Вазов\";\r\n\t- ул. \"Иван Вазов\" между ул. \"Г.С.Раковски\" и ул. \"Дякон Игнатий\".\r\n\t засилени мерки за сигурност ще има около НДК, където от 11 часа е планирана пресконференция на премиера Бойко Борисов и председателя на Европейската комисия Жан-Клод Юнкер. Тогава движението може да бъде спирано по улиците \"Доспат\" (между бул. \"Витоша\" и ул. \"Баба Неделя\"), \"Баба Неделя\" и \"Д-р Христо Стамболски\".\n\n\r\n\t\r\n\tПромени ще има и в градския транспорт макар и само за 1 час. За времето  автобусите няма да спират на спирката под Моста на влюбените до НДК.\r\n\tСтолична дирекция на вътрешните работи осигурява охрана на мероприятието, постове за контрол и регулиране на движението на възлови кръстовища за горепосоченото време и места.", "date": "2018.01.05", "title": "Центърът на София ще е блокиран заради откриването на европредседателството"}
{"url": "http://www.mediapool.bg/protivnitsite-na-istanbulskata-konventsiya-tolerirat-li-domashnoto-nasilie-news273907.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНасилието над жени и домашното насилие са брутално посегателство върху правата на човека и са огромен проблем в световен, европейски и национален план. Според Световната здравна организация около 35% от жените по света са били подложени на физическо и/или сексуално насилие през 2016 г. Данните на Агенцията за човешките права на Европейския съюз показват, че в Европа 1 от 3 жени над 15 г. е била подложена на физическо и/или сексуално насилие поне веднъж в живота си.\r\n\tИнформацията за насилието над жени в България е не по-малко стряскаща – според проучване на \"Алфа Рисърч\", . Българските неправителствени организации, които се занимават със защита на жени жертви на домашно насилие, предоставят още по-драстични данни - според национално представително изследване на фондация \"Партньори България\", една от всеки 3 жени в България е подложена на насилие. Някои от тези случаи приключват със сериозни физически наранявания и дори със смърт.\r\n\tСпоред данни от съдебната статистика 35 % от случаите на убийства и опити за убийства на жени са извършени от настоящ или бивш интимен партньор на жертвата. Насилието, основано на пола, включва още побоища, изнасилвания, обиди и унижения, ограничаване на свободата, изолиране на жертвата, следене и преследване на жертвата, финансов натиск, унищожаване на имущество, заплахи и физическо насилие към близки.\r\n\t\r\n\tИстанбулската конвенция е важен инструмент на Съвета на Европа срещу насилието над жени и домашното насилие. Тя задава европейски стандарт, подкрепян от държавите членки на ЕС и от самия ЕС, който я подписа на 13 юни 2017 г. , а 17 са я ратифицирали.  членки на Съвета на Европа, \n\n\r\n\tПодкрепата към нея от страна на европейските държави е обяснима, защото тя осигурява завършена правна рамка и цялостна политика с конкретни мерки за превенция, защита на жертвите и преследване на насилниците.\r\n\tЗатова кампанията срещу Истанбулската конвенция, която се развива в момента, е трудно обяснима – Да разбираме ли, че тези, които са  на Истанбулската конвенция, са съгласни жени и деца да бъдат бити и насилвани, да няма строги санкции за насилниците или да не се изграждат кризисни центрове в подкрепа на жертвите?\r\n\t мерки за защита от насилие (забрана на извършителя да приближава пострадалото лице, жилището, местоработата и местата за социални контакти и отдих на пострадалото лице при условия и срок, определени от съда; задължаване на извършителя на насилието да посещава специализирани програми; насочване на пострадалите лица към програми за възстановяване), осигуряване на консулска и друга защита и подкрепа за българските граждани, жертви на насилие зад граница, предоставяне на специализирани услуги за подкрепа на жени, жертви на насилие и техните деца (денонощна безплатна телефонна линия; консултативни центрове за пострадали от домашно насилие или насилие, основано на пола или центрове за защита от сексуално насилие; кризисни центрове за пострадали от домашно насилие или насилие, основано на пола).\r\n\t\r\n\tМога да се съглася обаче, че.\r\n\tВ становище Министерството на правосъдието подкрепих внасянето на Истанбулската конвенция, но само след направени промени в националното законодателство и продължавам да отстоявам тази позиция. Още повече, че предложенията са готови. В Министерството на правосъдието специална работна група от представители на институциите и неправителствени организации изготви конкретни предложения за промени в Наказателния кодекс и в Закона за защита от домашното насилие.\r\n\tВ контекста на дебата \"за и против\" ратифицирането на Истанбулската конвенция тези законодателни промени трябва да бъдат обсъдени и то възможно най-скоро. Затова призовавам Министерството на правосъдието да ги включи в пакета ратификационни документи, които предстои да изпрати в Народното събрание. Само така ще бъде проведено аргументирано обсъждане на конкретните промени в националното законодателство, на последиците от ратифицирането и ще бъдат пресечени спекулациите по темата.\r\n\tВ този дебат ще бъдат обсъдени и резервите, които Република България може да направи във връзка с ратифицирането, тъй като тези резерви също дават възможност опредени разпоредби да бъдат изключени от приложното поле на Конвенцията за нашата държава.\r\n\tУбедена съм, че по този начин институциите ще успеят да разсеят нагнетяваните страхове в обществото и ще осигурят адекватна защита на жертвите на домашно насилие. Така България ще ратифицира Истанбулската конвенция с вярата на цялото ни общество, че насилието срещу жените и домашното насилие не бива да бъде толерирано, а трябва да бъде категорично осъдено.", "date": "2018.01.05", "title": "Противниците на Истанбулската конвенция толерират ли домашното насилие?"}
{"url": "http://www.mediapool.bg/pib-i-energien-milioner-ofitsialno-v-sdelkata-za-tets-varna-news273908.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУчастието на \"Първа инвестиционна банка\" и на бившия държавен енергиен шеф и милионер Георги Христозов в покупката на ТЕЦ \"Варна\" от фирмата на децата на бившия транспортен министър Данаил Папазов \"Сигда\" официално стана факт след като Агенцията по вписванията публикува документите около приключването на сделката с чешката ЧЕЗ, джиросването на акциите и искането на новия собственик за назначаване на нова управа на затворената от 2015 г. енергийна мощност.\r\n\tНа 20 декември са били джиросани акциите на ТЕЦ \"Варна\", чиято номинална стойност е 57.281 млн. лв. и вече техен собственик е дружеството \"Сигда\", в което синът на Данаил Папазов – Станислав, държи 52 на сто, а дъщерята Ивелина – 48 процента. Бащата е управител на фирмата, която е специализирана в транспортна дейност и се считаше, че интересът й е свързан с прилежащото на електроцентралата пристанище, на което се разтоварваха въглищата за дейността й.\r\n\t\"Сигда\" обаче обяви, че  и работата на енергийната мощност, инвестирайки в газова установка и въвеждане в експлоатация на един от блоковете в максимално кратки срокове - в рамките на 3-4 месеца.\r\n\tЕксперти обаче са скептични, че това може да стане толкова бързо, тъй като до ТЕЦ-а няма газопровод, по който да се доставя суровина за производство на електроенергия, и надали може толкова бързо да се изгради съоръжението. Освен това трябва да се издаде ново комплексно екоразрешително за работа дори и на един блок..\r\n\tЦената на сделката все още остава тайна, но от публикуваните в Търговския регистър документи става ясно, че купувачът е теглил на 13 декември 2017 г. заем за 24.255 млн. евро от \"Първа инвестиционна банка\" (ПИБ), който е гарантиран със залог на търговското предприятие. Вероятно парите са отишли за финансиране на покупката, който по неофициална информация е за 50 млн. евро, но в същото време по сметките на дружеството имало значителна сума в размер на над 15 млн. евро.\r\n\tНовият собственик смята да възобнови работата първо на шести блок на централата, като идеята според запознати е мощността да сключи договор с \"Електроенергийния системен оператор\" за осигуряване на студен резерз и активиране при нужда. Паралелно се планира да се отвори ползваното преди за разтоварване на въглища пристанище вече за зърнени товари.\r\n\tТърси се финансиране за ремонти в размер на до 20 млн. лв., като за дейностите, които текат на площадката в момента, са осигурени средства на кредит от български банки, обясни Данаил Папазов пред вестник \"Капитал\".\r\n\tТой влиза в борда на ТЕЦ \"Варна\", както и бившият дългогодишен шеф на държавната ТЕЦ \"Марица Изток 2\", а след това и председател на борда на \"Българския енергиен холдинг\" (БЕХ) Георги Христозов, който стана популярен с това, че влезе в енергийния холдинг като милионер покрай притежаването на ТЕЦ \"Видин\" и излезе от държавата енергетика с още един милион в повече.\r\n\tЗа участието на Христозов в сделката се говореше още, когато стана ясно, че \"Сигда\" е предпочетеният купувач на бившата въглищна централа, която беше спряна, тъй като изчерпа разрешените й от екоминистерството часове за работа с изхвърляните към онзи момент вредни газове. След това тя трябваше да се екологизира и ЧЕЗ първоначално смяташе да инвестира 100 млн. лв. в преминаването на централата на природен газ, но се оказа, че проектът не е рентабилен заради тогавашните цени на синьото гориво и несигурността на доставките.", "date": "2018.01.05", "title": "ПИБ и енергиен милионер официално в сделката за ТЕЦ \"Варна\""}
{"url": "http://www.mediapool.bg/za-remont-na-zhp-gari-sa-predvideni-4-mln-lv-prez-2018-g-news273910.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт републиканския бюджет за 2018  г. са заделени 4 млн. лв. за довършване на започнали ремонти на жп гари, съобщи  инж. Тони Грозданов – ръководител на Отдел \"Изпълнение на програми с национално финансиране“ в Националната компания \"Железопътна инфраструктура\", която притежава жп гарите.\r\n\tПлановете са свързани с приемните здания на гарите в Долно Езерово, Ямбол, Айтос, Стамболийски и Шумен, като по-големи сгради.\r\n\t\"Със средствата, с които компанията разполага, с усилията, които полага, считам, че се справя засега успешно, макар и бавно. За съжаление, това е процес, който постоянно трябва да бъде поддържан на едно високо ниво. Опитваме се и полагаме големи усилия да постигнем добри резултати,\" каза Грозданов пред БНР в петък.\r\n\tКомпанията стопанисва 298 гари, отговаряме и за много голям брой технически сгради и помещения, които пряко са ангажирани с експлоатацията на железопътната инфраструктура.\r\n\t\"До момента отопляваме 57 от тях. Това са по-големите областни градове. Предприемаме и допълнителни мерки за повишаване комфорта на пътниците. За тази година сме предприели действия по още 40 такива сгради, на които да обособим топли чакални\", каза още представителят на НКЖИ. .", "date": "2018.01.05", "title": "За ремонт на жп гари са предвидени 4 млн. лв. през 2018 г."}
{"url": "http://www.mediapool.bg/izdirvniyat-ot-interpol-brendo-e-kupil-hotel-rila-ot-vasil-bozhkov-news273911.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИздирваният от Интерпол и осъден за наркотрафик Евелин Банев - Брендо е купил един от емблематичните за столицата хотели - \"Рила\" от Васил Божков за 9.8 млн. лв., съобщи \"Капитал\".\r\n\tСделката е станала през ноември 2017 г., а финансирането е осигурено чрез заем от 10 млн. евро от Българо-американска кредитна банка, чийто мажоритарен собственик е Цветелина Бориславова.\r\n\tПокупко-продажбата на хотела най-вероятно е била договорена още през лятото, защото оттогава в управляващото дружество \"Хотел Рила\" влиза като прокурист представител на купувача. Собствеността на 10-етажната сграда с 15 хил. кв.м разгъната площ е в друга компания - \"Имо Рила\", която малко преди продажбата е апортирана в новосъздаденото \"Рила пропърти транс\".\r\n\tИменно 100% от него придобива купувачът \"Рила център\" за 9.8 млн. евро. Това е малко под платените година по-рано от Васил Божков 10.2 млн. евро на свързано с Пощенска банка и собственика й Eurobank дружество.\r\n\tОт отчетите на \"Имо Рила\" става ясно, че първоначално през 2011 г. предишният собственик \"Бългериън хотелс сървисиз\" е имал договорена опция да купи хотела обратно за 25 млн. евро, за което плаща месечна премия от 8 хил. евро в допълнение към дължимите от \"Хотел Рила\" АД 40 хил. евро месечен наем. В последващите отчети обаче имотът постепенно е преоценяван надолу, а през 2014 г. е направен и опит да се продаде хотелът, след като двата клиента спират да плащат и се натрупват над 1 млн. лв. задължения.\r\n\tФирмата купувач \"Рила център\" ЕООД е собственост на акционерното дружество \"Пропърти груп България\". Тя е основана от израелските граждани Ниим и Йехудит Хагай и е регистрирана в кантората на адвокат Марина Поптодорова.\r\n\tНякъде през 2017 г. настъпва промяна и \"Пропърти груп България\" има нов акционер - 36-годишната модна дизайнерка Яна Хадам. Тя има 15%, а останалите 85% не е ясно от кого се държат, тъй като само тя се явява на общите събрания. Следващото е насрочено за 18 януари тази година.\r\n\tПредставляващ \"Рила център\" и \"Пропърти груп България\" е 41-годишният Деян Лазаров, който е роден в Ямбол. Именно през Лазаров минават множество връзки с осъдения в Румъния и Италия за наркотрафик Евелин Банев-Брендо.\r\n\tВ края на февруари 2012 г., без да има промяна в собствеността, Деян Лазаров влиза в управлението на \"Евротренд\". Това е фирма, която е учредена от Брендо и приближения му адвокат Петър Колчев през 2004 г. и която според прокуратурата е част от мрежата, през която Банев е изпирал парите си от наркотрафик. \"Евротренд\" е собственик на \"Билдкомфорт\", която също е основана от Брендо и Петър Колчев и в чието управление Деян Лазаров също влиза в края на 2014 г. Сега компанията е в ликвидация.\r\n\tПрез декември 2014 г. Деян Лазаров купува \"Билдинг проджект мениджмънт\" от фирмите \"Грийн коуст ризортс\" и \"Етна консулт\". \"Грийн коуст\" е собственост на дружеството \"Интербилд\", основано през 2004 г. под името \"Пи Еф Ю кънстръкшън\" от баджанака и брата на Брендо - Константин Дишлиев (застрелян през 2007 г.) и Симо Карайчев. Именно през \"Интербилд\" минава собствеността на комплекса \"Оазис\" до Лозенец, който по думите на вътрешния министър Цветан Цветанов през 2012 г. се свързва с Брендо. През 2017 г. \"Билдинг проджект мениджмънт\" е закрита, като ликвидатор отново е бил Лазаров.\r\n\tОт 2012 до 2014 г. Лазаров управлява строителната фирма \"Евро палас\", която също е основана от Брендо и Петър Колчев. Заедно със строителния предприемач Николай Галчев \"Евро палас\" участва в собствеността на \"Билдинг груп кънстръкшън\", която реализира проекта \"Ботаника\" в \"Бояна\", но беше обявена в несъстоятелност.\r\n\tПредставляваната от Деян Лазаров \"Пропърти груп България\" е собственик на \"Флавия консултинг\", която е инвеститор в столичния комплекс \"Оазис\", построен миналата година в Панчарево. \"Флавия консултинг\" е собственик на други две дружества -- \"Хурит мениджмънт България\", което притежава имоти в София (на бул. \"Мария Луиза\" 98, където имоти имат и други фирми, свързани с Брендо) и \"Изба Славяново\", която според \"24 часа\" е собственост на Банев. \"Пропърти груп България\" е собственик и на \"Търговски и бизнес център - Международен панаир\", който притежава голям парцел в Пловдив.\r\n\tЕвелин Банев се свързва със собствеността на хотел Les Fleurs на бул. \"Витоша\" 21 в София, който през лятото на 2017 г. получи строително разрешение за цялостна реконструкция.\r\n\t\n\n\r\n\tПрез септември 2017 г. Върховният съд на Италия окончателно потвърди 20-годишната осъдителна присъда на Евелин Банев. През 2010 г. той беше задържан в международната операция Magna Carta и обвинен, че е създал и ръководил организирана престъпна група за трафик на кокаин от Южна Америка за Италия.\r\n\tПрез юли 2017 г. Банев получи 10-годишна присъда в Румъния, след като продаде 50 кг кокаин на агент под прикритие. Оттогава Банев е обявен за издирване в Интерпол.\r\n\tСрещу него, бившата му съпруга Моника Добринова, сестра й Десислава Дишлиева и брат му Симо Карайчев има дело за пране на пари от наркотрафик, по което се чака решение на Върховния касационен съд (ВКС).\r\n\tПо същото дело през 2014 г. беше призован като свидетел и тогавашният председател на Комисията за финансов надзор Стоян Мавродиев, тъй като негови подписи стоят под документи, свързани с дружества, през които са минавали мръсните пари. След като Мавродиев не се яви, той беше заличен от списъка със свидетели. Брендо беше признат за виновен на първа инстанция, но след това беше оправдан от Софийския апелативен съд. В края на ноември 2017 г. делото срещу него беше обявено за решаване от ВКС.\r\n\tВъпреки че Евелин Банев се свързва със собствеността на десетки имоти в София и Черноморието, той не е обект на проверка от страна на Комисията за отнемане на незаконно придобито имущество. От КОНПИ обясниха, че не са сезирани от Министерството на правосъдието или Върховната касационна прокуратура за разследванията срещу Банев в Италия и Румъния, и не отговориха на въпроса дали сами са се обърнали към тези институции да потърсят повече информация за делата срещу Банев, отбелязва \"Капитал\".", "date": "2018.01.05", "title": "Издирвният от Интерпол Брендо е купил хотел \"Рила\" от Васил Божков"}
{"url": "http://www.mediapool.bg/nov-pretsedent---delyat-dobrev-ottegli-othvarlenata-si-ostavka-news273909.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДепутатът от ГЕРБ Делян Добрев е оттеглил подадената оставка от Народното събрание, която бе обаче отхвърлена от мнозинството в парламента, но гласуването на Народното събрание против волята на народния представител бе атакувано от опозицията БСП пред Конституционния съд.\r\n\tТака Добрев създава втори прецедент в Народното събрание, след като с мощната подкрепа на съпартийците му и коалиционните партньори на ГЕРБ оставката му бе отхвърлена. Това не се беше случвало в парламента, където обикновено желанието за напускане се уважава без дебат. Оставката на Добрев, подадена след разкритията, че е кадрувал в община Хасково, откъдето е родом и на ключови позиции са назначени негови роднини и близки, обаче  предизвика титаничен сблъсък в парламента и бе определена от ГЕРБ като атака на БСП.\r\n\tТака въпреки неколкократния призив на Делян Добрев да бъде одобрена оставката му, това не се случи, като той заяви, че отново ще я подаде след определен период от време.\r\n\tНа 22 декември 2017 г. - в последния работен ден на парламента за миналата година, Добрев е оттеглил оставката, макар парламентът да не я прие.\r\n\tДепутатът от ГЕРБ не бе открит за коментар какви са мотивите за това негово действие, но така той създаде втори прецедент, чиято цел явно е да се избегне разглеждане на конституционното дело по казуса със законността на отхвърлената му оставка.\r\n\tHa 12 дeĸeмвpи 2017 г. Kонституционният съд . Toгaвa cъдът дaдe yĸaзaния нa Hapoднo cъбpaниe в 30-днeвния cpoĸ   дa oбнapoдвa и peшeниeтo зa oтxвъpлeнaтa ocтaвĸa нa Дoбpeв, и пoĸaни caмият нapoдeн пpeдcтaвитeл дa дaдe пиcмeнo cтaнoвищe по въпроса, ĸaтo зaинтepecyвaнo лицe.\r\n\tНа 16 януари 2018 г. трябваше да се обобщят събраните доказателства по делото и да се представят пред КС.\r\n\tВ светлината на новото развитие по случая сега съдът трябва да реши дали да прекрати делото, тъй като при оттеглена оставка няма предмет, върху който да се произнесе.\r\n\tДействията на Делян Добрев са \"удар във въздуха\" и не би трябвало да повлияят на решение на Конституционния съд, смята обаче председателят на 39-ото Народно събрание, който в момента оглавява Консултативния съвет по законодателство в парламента, проф. Огнян Герджиков, цитиран от сайта \"Дневник\".\r\n\tВъзможно е обаче опозицията отново да сезира Конституционния съд относно законността на оттеглянето на гласувана вече оставка от депутат.", "date": "2018.01.05", "title": "Нов прецедент - Делят Добрев оттегли отхвърлената си оставка"}
