{"url": "https://www.mediapool.bg/evroparlamentat-glasuva-ednakvo-zaplashtane-za-komandirovanite-rabotnitsi-news279640.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРаботниците, временно командировани в друга държава от ЕС, ще трябва да получават еднакво заплащане за еднаква работа на едно и също място. Продължителността на командироването е фиксирано на една година, с възможно удължаване от 6 месеца. Това реши Европейския парламента във вторник.\r\n\tНовите правила бяха приети с 456 гласа \"за\" срещу 147 \"против\" и 49 въздържали се. Целта е да се осигури по-добра защита на командированите работници и справедлива конкуренция за компаниите.\r\n\tДо приемането на евродирективата се стигна заради ръста от над две трети на командированите работници предимно от Източна Европа в Западна за последните пет години. Те получаваха по-ниски заплати спрямо западните си колеги и работеха при по-лоши условия на труд, като по този начин се създаваше нелоялна конкуренция. Предложението за приемането на новия пакет \"Мобилност\", който засяга няколко евродирективи стана по инициатива на Франция и затова доби публичност като \"закона Макрон\".\r\n\tЗа сега новата директива няма да се прилага за транспортния бранш до приемането на секторното законодателство за тях, реши Европарламентът. Предвидено е на 4 юни Комисията по транспорт в ЕП да одобри правилата за шофьорите и да внесе предложението за гласуване в ЕП. По неофициална информация има постъпило предложение новите правила за командированите работници да не се отнасят за транспортния бранш.\r\n\tБългария се обяви против част от промените за командированите работници по отношение на транспортния бранш. Те са свързани със заплащането, задължителното връщане на шофьорите на тежкотоварни автомобили у дома след три или четири седмици път и почивката задължително да бъде в хотел или мотел. Българската позиция беше гласувана едва днес от правителството. Какво е официалното предложение на страната ни обаче не беше обявено публично.\n\n\r\n\tОсигуряване на справедливо заплащане\r\n\tСпоред одобрения от ЕП текст във вторник трудовото законодателството в държавата домакин трябва да важи за командировани работници.\r\n\tПод командирован работник се разбира служител, изпратен от работодателя си да извърши дейност в друга държава от ЕС за определен период от време.\r\n\tВ допълнение на правните разпоредби държавите членки могат да прилагат широки представителни регионални или секторни колективни споразумения. Досега това се прилагаше само в строителния сектор.\r\n\tПодобряване на условията за работниците\r\n\tРазходите за път и настаняване трябва да бъдат поети от работодателя, а не да се удържат от заплатата на служителите, решиха още евродепутатите.\r\n\tРаботодателите също така трябва да осигурят добри условия за настаняване в съответствие с националното законодателство.\r\n\tПродължителност на командировката\r\n\tМаксималният период за командироване е 12 месеца, като той може да бъде удължен с 6 месеца, гласува още Европарламентът.\r\n\tРаботникът може да продължи да работи в държавата от ЕС, в която е командирован, но след този период работните условия ще съответстват на трудовото законодателство в държавата домакин.\r\n\tЗащита срещу измами\r\n\tНовите правила целят да се предотвратят случаите на измами и работниците да получат защита.\r\n\tТака например в случай на противозаконно командироване, например чрез \"фирми – пощенски кутии\", държавите членки трябва да съдействат за осигуряването на защита на командирования работник, най-малко според условията, предвидени в Директивата относно командироването на работници.\r\n\tНовите правила ще влязат в сила до две години\r\n\tДържавите членки на ЕС имат 2 години, за да транспонират и приложат правилата в тяхното национално законодателство, реши още Европейският парламента.\r\n\tДокладчикът по темата Елизабет Морен-Шартие (ЕНП, Франция) заяви: \"Този вот е крайъгълният камък на мандата на ЕП 2014 – 2019. Той отразява социалната, икономическа и политическа реалност на Европейския съюз. Той задава ясната позиция към по-социална Европа с по-честна конкуренция за компаниите и по-добри права за работниците. Гласувайки за това споразумение, Европейският парламент дава по-добри права на работниците и осигурява нужната защита за компаниите\".\r\n\tСъдокладчикът Агнес Йонгериус (Социалисти и демократи, Холандия) каза: \"Европа избира \"еднакво заплащане за един и същи труд на едно и също място\". Това е голямо постижение. Колегите могат отново да бъдат колеги, вместо конкуренти. Това е важна крачка към създаването на социална Европа, която защитава работниците и спира компаниите от надпреварата към дъното - Европа, която не заобикаля правилата, а защитава обикновените работещи хора\".\r\n\tБългарският евродепутат Георги Пирински заяви: \"Промените в Директивата въвеждат \"еднакво заплащане за същия труд на същото място\" и прилагане на същите национални правила за настаняване, валидни за местните работници. Целта е да се противодейства на експлоатацията на работници от Централна и Източна Европа, практикувана от фирми предимно от Западна Европа, в това число чрез т.нар. \"фирми - пощенски кутии\". Истинското преодоляване на проблема обаче е в ускореното сближаване на понастоящем крайно различаващите се равнища на заплати и доходи, мерки за което обаче липсват в предложената от Еврокомисията Многогодишна финансова рамка 2021 – 2027.\"", "date": "2018.05.29", "title": "Европарламентът гласува еднакво заплащане за командированите работници"}
{"url": "https://www.mediapool.bg/ek-predlaga-poveche-pari-za-bulgaria-ot-evrofondovete-sled-2020-g-news279639.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия предлага България да получи повече средства от еврофондовете по политиките за сближаване за следващия програмен период 2021 – 2027 г. Увеличението е с около 8 на сто спрямо настоящия програмен период 2014 – 2020 г. , което е около 600 млн. евро.\r\n\tТова стана ясно от съобщение на Европейската комисия след представянето на бюджета на ЕС за регионално развитие и политиките на сближаване от вицепрезидента на ЕК, отговарящ за заетостта, растежа и конкурентоспособността Юрки Катайнен и от еврокомисаря по регионално развитие Корина Крецу пред Европейския парламент в Страсбург във вторник следобед.\r\n\tПредлага се бъдещата политика на сближаване да разполага с бюджет от 373 млрд. евро поети задължения за периода 2021 – 2027 г. Така се запазва почти същия бюджет както и през настоящия програмен период. \r\n\tПолитиката за сближаване, известна като кохезия, има за цел да намали различинята между бедни и богати региони, като се постигне балансирано развитие. За това се подпомагат регионите в ЕС, които имат брутен вътрешен продукт на глава от населението под 90% от средното за ЕС.\r\n\t\"Предлагаме политика на сближаване за всички региони, при която никой не е забравен\", каза еврокомисарят по регионална политика Корина Крецу.\n\n\r\n\tОсвен България повече пари ще получи и Румъния. Увеличават се и средствата за Гърция (8.1%), Италия (6.53%) и Испания (4.9%). \r\n\tБлизо 10 млрд. евро за България по политиките на сближаване\r\n\tВ настоящи цени за периода 2014 - 2020 г. България е предвидено да получи 8.099 млрд. евро от кохезионните фондове. С натрупаната инфлация за периода до 2018 г. сумата е 8.3 млрд. евро.\r\n\tЕК предлага България да получи малко над 10 млрд. евро по текущи цени за следващия 7-годишен програмен период, което се равнява на над 8.9 млрд. евро по цени с база 2018 г. за да може да се направи сравнение с настоящия програмен период.\r\n\tЗа 2014-2020 г. средствата са малко над 8 млрд. евро от структурните и кохезионните фондове, а с натрупаната инфлация до 2018 г. сумата достига 8.3 млрд. евро, показват изчисленията на ЕК. \r\n\tНастоящите изчисления са приблизителни и точната сметка предстои да бъде представена.\r\n\tСредства по политиката на сближаване по страни за периода 2021 - 2027\r\n\t\r\n\t\r\n\t\r\n\tИндивидуален подход към регионите\r\n\tИндивидуален подход към регионите, повече инвестиции за иновации, подкрепа на малките предприятия и цифровите технологии, опростени правила и единна нормативна уребда са новите моменти в предложението на ЕК за модернизиранане на политика на сближаване.\r\n\tПреобладаващата част от инвестициите в рамките на Европейския фонд за регионално развитие и Кохезионния фонд ще бъдат за иновации, подкрепа за малките предприятия, цифрови технологии и модернизиране на промишлеността. Освен това ще бъдат предоставени средства за прехода към нисковъглеродна, кръгова икономика и борбата с изменението на климата, като по този начин ще бъдат постигнати резултати по  Парижкото споразумение, се казва в съобщението на ЕК.\r\n\tПредлага се политика на сближаване за всички региони и по-индивидуализиран подход към регионалното развитие. Регионите, които все още изостават по отношение на растежа или доходите са предимно в Южна и Източна Европа, и за това те ще продължат да получават значителна помощ от ЕС, се казва в съобщението.\r\n\tВ същото време политиката на сближаване ще продължи да инвестира във всички региони, тъй като много от тях в цяла Европа, включително и в по-богати страни членки, изпитват трудности при извършването на индустриален преход, борбата с безработицата и отстояването на позициите си в глобализираната икономика, мотивират се от ЕК.\r\n\tВ рамките на политиката на сближаване се запазват трите категории региони - по-слабо развити, региони в преход и по-силно развити региони. За да се намалят неравенствата и да се помогне на регионите с ниски доходи и слаб растеж да наваксат изоставането си, БВП на глава от населението остава водещият критерий при разпределянето на средствата. Въвеждат се обаче и нови критерии, за да се отчетат по-добре реалностите по места - младежка безработица, ниско равнище на образование, изменение на климата и приемане и интегриране на мигранти.\r\n\tПредлага се още местните, градските и териториалните органи да участват по-активно в управлението на средствата от ЕС. Повишените равнища на съфинансиране се очаква да засилят усещането за съпричастност на регионите и градовете към финансираните от ЕС проекти.\r\n\tЕК предлага опростяване на достъпа до финансиране, за да има по-малко административни формалности и по-облекчени процедури за контрол на предприятията и предприемачите, които се възползват от еврофондовете.\r\n\tЗа седемте фонда на ЕС, управлявани в партньорство със страните членки (съгласно принципа за \"споделено управление\"), вече ще важи единна нормативна уредба. Очаква се това да облекчи дейността на мениджърите на програми по фондовете на ЕС, както и да улесни взаимодействието между тях. Например между фондовете по политиката на сближаване и фонд \"Убежище, миграция и интеграция\" – при разработването на местни стратегии за интеграция на мигрантите. Правната рамка дава възможност и за по-ефективни връзки с други фондове от бюджета на ЕС. Например страните членки могат да решат да прехвърлят част от ресурсите си по политиката на сближаване във фонда InvestEU.\r\n\tОсвен това в новата правна рамка стабилността дава възможност за гъвкавост, за да се реагира ефективно при непредвидени събития. Чрез междинен преглед ще се определи дали са необходими промени в програмите за последните две години от периода на финансиране, като ще бъдат възможни малки трансфери на ресурси в рамките на програмите по фондовете на ЕС.\r\n\tЕК предлага още засилване на връзката между политиката на сближаване и европейския семестър. Целта е да се създаде благоприятна за растежа и предприятията среда в Европа. Подкрепата на политиката на сближаване за структурните реформи ще гарантира взаимно допълване и координация с новата, подобрена Програма за подкрепа на структурните реформи.\r\n\tСледващи стъпки\r\n\tЕвропейската комисия представи за пръв път своето предложение за нов дългосрочен бюджет на ЕС в текущи и постоянни цени за 2018 г. на 2 май.\r\n\tДнес ЕК публикува разпределението по държави на средствата по политиката на сближаване както в текущи, така и в постоянни цени за 2018 г.\r\n\tБързото постигане на споразумение за дългосрочния бюджет на ЕС и неговите секторни предложения е много важно, за да се гарантира възможно най-бързото постигане на резултати по места чрез фондовете на ЕС.\r\n\tЗакъснения, подобни на тези в началото на текущия бюджетен период 2014 - 2020 г., биха означавали, че 100 000 финансирани от ЕС проекта няма да могат да започнат навреме. Така много училища, които се нуждаят от ремонт, ще трябва да чакат. Медицинско оборудване ще бъде доставено със закъснение в болници или пък малки предприятия ще трябва да планират инвестициите си в условия на несигурност, посочват от ЕК.\r\n\tАмбицията на ЕК е новата Многогодишна финансова рамка на ЕС за периода 2021 - 2027 г. да бъде приета преди парламентарните избори догодина.", "date": "2018.05.29", "title": "ЕК предлага повече пари за България от еврофондовете след 2020 г."}
{"url": "https://www.mediapool.bg/balgarite-sa-s-nai-mnogo-prosrocheni-dalgove-v-es-sled-gartsite-news279631.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарите са с най-много просрочени задължения по заеми и сметки в ЕС след гърците, сочи  Подобно проучване се прави веднъж на 8 години.\r\n\tПрез 2016 г. 10.4% от населението на ЕС е било изпаднало в просрочие по ипотека, наем или месечни битови сметки. Тоест всеки десети европеец е имал отложени задължения, сочат данните.\r\n\tКъм същия момент делът на тези хора в България е бил 34.2%. По-лошо е било положението единствено в Гърция, където близо половината от населението – 47.9%, е имало просрочия.\r\n\tПрави впечатление, че в България просрочията предимно са по битови сметки или задължения, различни от банковите заеми за жилище. Страната е в групата на държавите със сравнително ниски просрочия по ипотеки – едва около 2% от населението е имало този проблем през 2016 г. За сравнение, показателят в Гърция е достигнал 15.3%.\r\n\tСравнително много хора не са могли да си плащат заемите или сметките навреме през 2016 г. и в Кипър – 26.6% от населението. В челото на негативната класация е и Хърватия – с дял от 26.4%.\n\n\r\n\tПоловината от държавите в ЕС – 14 страни, са се представили по-добре от средното за съюза и имат дял на гражданите с просрочия под 10.4%. Най-добри са показателите в Германия, Чехия и Холандия, където делът на населението с просрочия по заеми или сметки през 2016 г. е бил съответно 4.2%, 4.4% и 5%.\r\n\tКато цяло, просрочията по ипотечните кредити са по-редки в сравнение с тези по комуналните сметки. Например делът на гражданите на ЕС със забавени плащания по ипотеки или договори за наем през 2016 г. е бил 3.5%. Хората с деца два пъти по-често са били в подобна ситуация. Делът на просрочилите при такива домакинства е бил 4.8%, докато при домакинствата без деца – 2.3%.", "date": "2018.05.29", "title": "Българите са с най-много просрочени дългове в ЕС след гърците"}
{"url": "https://www.mediapool.bg/lozan-panov-e-parviyat-nositel-na-nagrada-na-imeto-na-kristian-takov-news279629.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на Върховния касационен съд (ВКС) Лозан Панов получи първата награда на новоучредената фондация на името на покойния преподавател по право и общественик доц. Кристиан Таков. Призът бе връчен от майката на Таков – Галя Йотова, на съвместна церемония с неправителствената организация ″Инициатива Правосъдие за всеки″ вторник. \r\n\t″Досега винаги отклонявах да бъда номиниран за награди. Част от битката ми със суетата е да съзнавам, че това, което правя, е нормално и затова съм там, където съм. Напълно разбираемо, когато си заобиколен от управници, повечето от които са прегърнали властта, но са се отвърнали от Бог, нормалното да се отличава като изключение\", каза Панов. Той подчерта, че е приел да бъде номиниран за тази награда именно заради Кристиан Таков – \"свободният човек, достоен за възхищение\".\r\n\t″Случи ни се да живеем във време, в което цари мракът на апатията, породен от липсата на цел. Липсата на справедливост води до липсата на цел. Името на Кристиан винаги ще пръска светлина в мрака на апатията\", заяви Панов. Той цитира думите на писателя Кърт Вонегът: \"Светец е този, който се държи почтено в непочтеното общество\".\r\n\t\"Кристиан беше нашият съвременен български светец. Изключителен борец за справедливост, който никога не потърси отплата за това, което дава\", посочи още Панов. Той припомни, че когато преди три години на 135-годишнината на ВКС си е позволил остро да разкритикува законодателните промени, които по думите му минират отново съдбата на съдебната реформа, до него е бил именно Кристиан Таков.\r\n\tПредседателят на ВКС коментира, че в перверзното разбиране за законодателен процес се е стигнало до един истински законодателен разврат. \"В правния ни мир съществуват вече норми, които са в крещящо противоречие с основни принципи във правото. Държавата от закрилница на гражданите се превръща в тяхна мащеха\", каза още той.\n\n\r\n\tПо казуса със смс-а от премиера Борисов Панов посочи като равносметка, че съвкуплението между съдебната и изпълнителната власт не се е ограничило.\r\n\t\"Искаше ми се днес да ви съобщя, че след като разобличих публично преди време на заседание на ВСС изпратения от министър-председателя SMS, съвкуплението между съдебната и изпълнителната власт се е ограничило... Вместо това трябва да ви кажа, че атаките към онези представители на съдебната власт, които отказват да се съвкуплят, станаха още по-жестоки. Пък който издържи!\", каза в своята реч Панов.\r\n\tРавносметката му за скандала с гнилите ябълки е, че от шест инициирани от него производства всички са приключени с \"хепи енд\", с изключение на това за самата Янева, която получила осъдителна присъда, но по друг казус.\r\n\t\"Горко на всеки, който посмее да се противопостави и наруши омертата на главния прокурор\", допълни председателят на ВКС.\r\n\tПанов оцени като дълбоко порочен стремежът на политиците да овладеят независимата съдебна система, тъй като – тя е ключов фактор в борбата с корупцията \"Свидетели сме как управлението на страната и на самата съдебна система се осъществява от компрометирани и ниско легитимни политици\", каза още той. \"Съдебната система е така устроена, че тя не може да работи селективно – тя или работи, или не\", категоричен бе Панов.\r\n\tОсвен наградата на фондация Кристиан Таков, от Инициативата \"Правосъдие за всеки” връчиха отличия на признати личности със съществен принос в отстояването на върховенството на правото и на европейските ценности за свободата и човешките права.\r\n\tСамият доц. Таков бе отличен посмъртно с Наградата за цялостен принос за справедливост и право на Инициативата Правосъдие за всеки.\r\n\tСред отличените е преподавателят по антикорупция на Софийския университет Проф. Николай Найденов. Първата награда за журналист връчи Христо Христев. Тя бе за журналиста Димитър Стоянов от Бивол. Ивет Добромирова връчи следващия приз на журналиста от БНР Силвия Великова. Фани Аронова определи като изключителен проект книгата ″Държавата КТБ″, чиито автори бяха отличени за написването ѝ.  Петя Владимирова връчи наградата на Полина Паунова от Mediapool.\r\n\tСкулпторът проф. Велислав Минеков също бе сред отличените. Той определи гражданина като \"рядък биологичен екземпляр\" или \"селския идиот, комуто е позволено да извика на високо глас всичко онова, което на обикновения гражданин е забранено\". ″Когато видите някой заспал, не го подминавайте″, каза Минеков.  ″Събудете го – поканете го да бъде част от щастието да си прав – правото да бъдеш гражданин″, допълни той. \r\n\tОтличие получи и активистът от Гражданско сдружение БОЕЦ Георги Георгиев.\r\n\tНаградата за \"Адвокат правозащитник\" връчи Петромир Кънчев.  Отличен бе адвокат Стефан Левашки.", "date": "2018.05.29", "title": "Лозан Панов е първият носител на награда на името на Кристиан Таков"}
{"url": "https://www.mediapool.bg/bulgaria-iska-ot-kitai-da-uskori-urezhdaneto-iznosa-na-selskostopanski-stoki-news279632.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУскоряване на процедурите за регламентиране на износа на селскостопански продукти в Китай е поискал министърът на земеделието, храните и горите Румен Порожанов от китайския си колега Хан Чанфу по време на среща между двамата, съобщиха от пресцентъра на ведомството във вторник.\r\n\t\"Процедурите за износ на мляко и млечни продукти са на финален етап. Много е важно да бъде придвижена и темата с износа на тютюн, която бе поставена по време на вчерашната среща с премиера Борисов. Очакваме китайската страна да изпрати експерти, които да инспектират  българския тютюн“,  коментира Порожанов в съобщението.\r\n\tХан Чанфу от своя страна обяснил, че в момента в Китай има временни ограничения за вноса на тютюн от ЕС. Той пое ангажимент експерти да бъдат изпратени в кратък срок.\r\n\tДвамата министрите преди ден откриха в икономическата зона \"Тракия\" край Пловдив офис за контакти на асоциация Шънджън Крос-Бордър И-Комерс (Shenzhen Cross-Border E-Commerce Association). Офисът ще обслужва логистичния център и Павилион за електронна търговия със селскостопански и други продукти в страните от инициативата „16+1“ (Страните от Централна и Източна Европа - ЦИЕ+Китай).\r\n\tПлатформата позволява и извършването на електронна търговия между Китай и страните от Централна и Източна Европа, за която Чанфу отбелязва, че е много модерна в Китай.\n\n\r\n\t\"Смятам, че този вид търговия е много подходящ за формата 16+1. За  да бъде още по-ефективна, трябва да се изградят демонстрационни  зони. Моделът, създаден в България, може да бъде пренесен и в други страни от формата, включително и в Китай“, подчертал Хан.\r\n\tТой информира, че в свободната зона на пристанище Янтиен на град Шънджън вече е създаден безплатен изложбен център за селскостопански продукти Китай – ЦИЕ. Чанфу приветства представянето там на селскостопански продукти от България.\r\n\tРумен Порожанов на свой ред се ангажирал да работи активно за изграждане на демонстрационни китайски павилиони у нас и да осигури подкрепа за инвестиционните намерения на китайски инвеститори.\r\n\tМинистрите са подписалиа протокол от заседанието на проведената във вторник трета среща на българо-китайската работна група за сътрудничество в областта на земеделието между двете министерства.\r\n\tПо-рано двамата са посетили производствените бази на \"Тиендзин Стейт Фармз Агрибизнес Груп\" и розоварна, допълниха от пресцентъра на агроминистерството.", "date": "2018.05.29", "title": "България иска от Китай да ускори уреждането износа на селскостопански стоки"}
{"url": "https://www.mediapool.bg/targat-za-lineiki-na-mz-e-spryan-zaradi-zhalba-v-kzk-news279633.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбявената от Министерството на здравеопазването обществена поръчка за закупуване на 400 броя линейки към момента е спряна, съобщиха от ведомството. Причината е подадена в Комисията за защита на конкуренцията жалба от \"Вайнман Технолоджи\" ЕООД.\r\n\tСлед направена справка в Търговския регистър се установява, че дружеството, подало жалбата, е регистрирано на 26.04.2018г. с капитал 100 лева.\r\n\tТова е второ спиране на процедурата заради подадена жалба. Първият път жалбата не беше разгледана от Комисията за защита на конкуренцията поради невнесена държавна такса от жалбоподателя.\r\n\tОбществената поръчка за закупуването на 400 броя линейки е във връзка с мащабния инвестиционен проект за модернизация на системата за спешна медицинска помощ в цялата страна.\r\n\tОбщият бюджет по проекта е над 163 млн. лв. Средствата са по Оперативна програма “Региони в растеж“ 2014-2020. Освен закупуването на новите санитарни автомобили проектът предвижда модернизация на 237 обекта от системата за спешна медицинска помощ в страната.", "date": "2018.05.29", "title": "Търгът за линейки на МЗ е спрян заради жалба в КЗК"}
{"url": "https://www.mediapool.bg/spasiliyat-dete-maliyski-migrant-veche-zakonno-e-vav-frantsiya-news279626.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМамуду Гасама, младият малийски нелегален имигрант, прочул се със спасяването на живота на дете в Париж, получи днес документ, узаконяващ пребиваването му във Франция.\r\n\t \r\n\tТова е първият етап от придобиването на френско гражданство, обещано от Еманюел Макрон, предаде Франс прес във вторник.\r\n\tДвайсет и две годишният млад мъж подписа днес и 10-месечен договор за работа като доброволец в парижката пожарна, съобщи Пиер-Андре Дюран, префектът на Сен Сен Дени, департамент в северната част на столицата.", "date": "2018.05.29", "title": "Спасилият дете малийски мигрант вече законно е във Франция"}
{"url": "https://www.mediapool.bg/spored-tramp-ekipat-na-prokurora-malar-se-namesva-v-mezhdinnite-izbori-news279637.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп каза, че разследващият екип на специалния прокурор Робърт Мълър се \"намесва\" в предстоящите междинни избори, и обвини демократите в \"съглашателство\", предаде Асошиейтед прес.\r\n\tМълър ръководи разследване, което трябва да установи дали Русия се е намесила в президентските избори в САЩ през 2016 г. с помощта на хора от предизборния щаб на Тръмп.\r\n\tПрезидентът многократно е наричал екипа на специалния прокурор \"13 гневни демократи\", въпреки че Мълър е републиканец.\r\n\t\"Тринайсетте гневни демократи (плюс хора, работили 8 години за Обама), участващи в нагласения лов на вещици, свързан с Русия, ще се намесват в междинните избори, особено сега, когато републиканците (дръжте се!) излизат начело в проучванията. Не е имало съглашателство, освен на демократите\", заяви Тръмп в Туитър.\r\n\tПо-късно президентът, който изглежда се е вслушал в напътствията на своите съветници и поддръжници, каза, че трябва да се съсредоточи повече върху важните за американците въпроси и да обръща по-малко внимание на разследването във връзка с Русия.\n\n\r\n\t\"Съжалявам, трябва да започна да съсредоточавам енергията си върху севернокорейския ядрен въпрос, лошите търговски сделки, грижите за ветераните, икономиката, възстановяването на армията и още толкова много неща, а не върху нагласения лов на вещици във връзка с Русия, който би трябвало да разследва Клинтън/Русия/ФБР/Правосъдието/Обама/Коми/Линч и т.н.\", заяви Тръмп в Туитър.", "date": "2018.05.29", "title": "Според Тръмп екипът на прокурора Мълър се \"намесва\" в междинните избори"}
{"url": "https://www.mediapool.bg/gartsi-rumantsi-i-turtsi-nai-mnogo-sa-poseshtavali-stranata-ni-ot-nachaloto-na-godinata-news279630.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГърци, турци и румънци са чужденците, които най-много са посещавали страната ни през първите четири месеца на годината.\r\n\tОбщият брой туристически посещения на чужденци в България е 1 722 307. Това е ръст от 6 на сто спрямо април 2017 г., съобщи Министерството на туризма, като се позова на данните от НСИ.\r\n\tДобрите резултати доказват устойчивото развитие на сектора и ефективността на маркетинговата политика за разширяване крилата на активните сезони в постигането на целта България – целогодишна дестинация, коментира министърът на туризма Николина Ангелкова. Тя допълва, че принос за тези постижения има и много успешният зимен сезон – най-добрият от влизането на страната ни в ЕС по брой посещения.\r\n\tКласацията за входящ туризъм за периода януари - април се води от Гърция с 294 460 посещения (7.1% ръст на годишна база). Следват Румъния с 261 349 визити (17.8%) и Турция с 214 452 посещения (12.6%) и др.\r\n\tТуристите от други важни за България пазари като Великобритания са били 69 342 (12.3%), от Германия 58 629 посещения (6.6%), Израел 57 083 визити (33.1%), Украйна 39 434 души (12.3%), Франция 21 845 посещения (7.9%), САЩ 18 634 туристи (15.9%), Испания 18 238 визити (10.2%), Холандия 15 132 посетители (8.9%), Белгия 14 300 посещения (15.9%) и др.", "date": "2018.05.29", "title": "Гърци, румънци и турци най-много са посещавали страната ни от началото на годината"}
{"url": "https://www.mediapool.bg/yunesko-potvarzhdava-opaseniyata-za-pirin-na-ekozashtitnitsite-news279635.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕкспертите на ЮНЕСКО са потвърждили опасенията за Пирин на българските природозащитни организации, съобщиха от екокоалицията \"За да остане природа в България“. Тя цитира проекторешение https://whc.unesco.org/en/soc/3665 на Комитета за световното наследство на ЮНЕСКО, което ще бъде гласувано на годишната среща на организацията през юни 2018 г. в Бахрейн.\r\n\t \r\n\tВ него българското правителство се призовава да не прилага приетите в края на декември 2017 г. промени в сегашния план за управление на Национален парк \"Пирин\", докато проектът за нов план не се подложи на екологична оценка. Международната организация също така приветства решението на Върховния административен съд от май 2018 г., с което бе отхвърлено решението на министъра на околната среда да не се прави екологична оценка на новия план за управление на Пирин.\r\n\t \r\n\tБългарското правителство трябва да представи екологичната оценка на плана за проверка от страна на ЮНЕСКО, когато тя стане готова. Подготвеният нов план за управление, финансиран изцяло с европейски средства, предвижда строителство върху 12,5 пъти повече площ от националeн парк \"Пирин\" спрямо сега и разрешава сечи на гори върху 60% от територията на парка, посочват от \"За да остане природа в България\".\r\n\t \r\n\tТя информира и за публикуван доклад https://whc.unesco.org/document/167994 от консултативната мисия на IUCN (Международния съюз за опазване на природата) в Национален парк \"Пирин\", проведена през март 2018 г. Мисията беше изискана от ЮНЕСКО, но е платена от българската държава.\r\n\t \r\n\tВ доклада се посочва, че планът за управление на парка не е само рамков документ, а трябва детайлно да описва какво може да се прави в националния парк и обект на световното природно наследство на ЮНЕСКО. Документът изисква цялата визия за развитие на ски туризма да бъде залегнала в новия план за управление, който обаче трябва да е подложен на екологична оценка, представена и одобрена от ЮНЕСКО.\r\n\t \r\n\tКритикуват се предвидените режими за сечи в горите и паша в Пирин и се настоява водохващанията в парка да се използват единствено за питейни нужди, не за производство на изкуствен сняг. Критикува се и липсата на научна основа в подготвения нов план за управление и се настоява БАН да бъде включена в проучванията по-активно, информират от екооалицията.\r\n\t \r\n\tИ проекторешението на ЮНЕСКО, и докладът от мисията на IUCN представят експертната оценка за реалното състояние на Пирин като обект от Световното наследство на ЮНЕСКО. Изискванията за качествена експертиза и спазване на закона, които тези документи налагат, са в унисон със силния обществен натиск от страна на хилядите хора, излезли да протестират в подкрепа на Пирин в над 50 града в България и чужбина за опазване на националния парк, допълва се в съобщението.", "date": "2018.05.29", "title": "ЮНЕСКО потвърждава опасенията за Пирин на екозащитниците"}
{"url": "https://www.mediapool.bg/prognoza-razvodat-na-velikobritaniya-s-es-shte-otneme-pet-godini-news279627.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският милиардер Джордж Сорос, който се противопоставя на \"изключително вредния процес\" на Брекзита, прогнозира, че разводът между Обединеното кралство и Европейския съюз ще отнеме \"вероятно пет години, цяла вечност в политиката\", предаде Франс прес.\r\n\t\"Брекзит е изключително вреден процес, който ощетява и двете страни. Разводът ще е дълъг, ще отнеме вероятно пет години, цяла вечност в политиката\", заяви Сорос на годишната среща в Париж на Европейския съвет по международни отношения. Това е кръг за размисли, за чието финансиране той допринася.\r\n\tЗаради вота на британците за Брекзит през юни 2016 г., Обединеното кралство ще напусне Европейския съюз през март 2019 година, оставайки в митническия съюз през преходния период до края на 2020 година. През това време ще трябва да създаде ново партньорство.\r\n\t\"В крайна сметка британският народ решава какво желае, но ще бъде по-добре, ако реши възможно най-бързо\", добави милиардерът от унгарски произход, който финансира проевропейската британска организация \"Най-доброто за Великобритания\".\r\n\tИкономическият аргумент за запазване на членството в ЕС остава силен, но ще отнеме време да доведе до определени резултати, каза още Сорос, който призова ЕС да \"се преобрази\", за да не стане жертва на \"екзистенциалната криза\", с която, според него, съюзът се сблъсква в момента.\n\n\r\n\t\"Всичко, което можеше да се случи зле, се случи зле\" през последните години за европейския проект, със съжаление каза Сорос, цитиран от АФП. Той припомни как ЕС реагира на финансовата криза от 2008 г. и по-неотдавна на кризата с мигрантите.", "date": "2018.05.29", "title": "Прогноза: Разводът на Великобритания с ЕС ще отнеме пет години"}
{"url": "https://www.mediapool.bg/rumen-radev-dialog-nyama-nyakoi-tegli-karutsata-kam-avtokratsiya-news279638.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПожелавам на правителството да оползотвори това доверие, което се изгради при моето посещение в Русия, казва президентът Румен Радев в интервю за БТА, публикувано във вторник, ден преди визитата на премира Бойко Борисов в Москва.\r\n\tОт думите му става ясно, че той е бил в неведение за подготвяното посещение на Борисов и разбрал за него от руснаците.\r\n\tДържавният глава, който винаги е бил критичен към правителството, този път си позволява още по-остър тон и за пръв път ясно казва, че управляващите нарочно го игнорират, включително като не са изпратили министри в делегацията му за Русия. Президентът обвинява правителството за влошените според него отношения с Русия, чието доверие той сега спечелил. Твърди също, че приоритетният за Борисов проект за газов хъб е рожба на \"кризисен пиар\", защитавайки своята идея за пряк газопровод от Русия към България.\r\n\tПрезидентът повтаря, че за корупцията у нас се говори много и се прави малко. А за хвалбите на правителството за европредседателството смята, че има \"разминаване между фанфарния тон и реалните резултати\".\r\n\t\n\n\r\n\tПрезидентът директно заявява, че диалог между неговата институция и правителството няма, обвинявайки индиректно Борисов в \"автокрация\".\r\n\t, казва Радев.\r\n\tПо повод неотдавнашното изявление на премиера за отношенията му с президента, че е по-добре \"двата коня да теглят каруцата\" в една посока, Радев казва: \r\n\tКонкретизирайки тезата си за автокрацията, той отбелязва, че това е\"\r\n\t\r\n\tРадев коментира и социологическо проучване, според което президентска партия, оглавявана от него, би постигнала около 37 процента успеваемост.\r\n\t, отговаря Радев.\r\n\t\r\n\tВ началото на интервюто Радев се опитва да отхвърли впечатлението, че се е завърнал с празни ръце от Русия.\r\n\t, казва той.\r\n\tСлед което говори за \"силната обремененост\" на отношенията.\r\n\tРадев визира доклад за националната сигурност, в който България, както и останалите си съюзници от НАТО, посочва Русия като заплаха за сигурността.\r\n\t, заявява Радев и допълва:\r\n\t\r\n\tПо повод коментарите, че е било пренебрежително от страна на Русия да му съобщи за предстоящото посещение на Борисов, Радев казва:\r\n\t\r\n\t.\r\n\t\r\n\tЗапитан не трябваше ли и министри да присъстват в делегацията му, Радев отговаря, че \r\n\t, казва президентът.\r\n\tТой изтъква, че в разговорите си в Русия е поставил много ясно областите, където България много трудно може да отстъпи: \r\n\t\r\n\tСпоред Радев реалност ще станат и предложения от него \"Български поток\", и газовия хъб \"Балкан\", за който обаче нямало газ. Говорейки за хъба, президентът през цялото време повтаря, че той зависи на първо място от руски газ, което не е вярно. Другото му твърдение е, че ако хъбът получава газ от \"Турски поток\", \"това означава допълнителна зависимост от още една страна транзитьор, това означава по-голяма цена и по-голям риск за доставките\".\r\n\t\r\n\t\r\n\t, заявява Радев.\r\n\tЕК подкрепя проекта на Борисов за газов хъб край Варна, защото по условие той трябва да се захранва от поне три различни източника. Единият е , който бе официално открит във вторник, когато излезе интервюто на Радев. Предвижда се още внос на суровина от Египет, Катар и пр. Ако хъбът се захранва само с руси газ, той няма да бъде подкрепен от ЕС, тъй като целта е да се понижи енергийната зависимост от Русия.\r\n\tДругият въпрос, който се очаква Борисов да постави в Москва, е за намаляване на цената на руския газ за България по дългосрочните договори с \"Газпром\", благодарение на решението на ЕК. Президентът подкрепя това искане, но отбелязва, че\r\n\t, казва Радев.\r\n\t, пита Радев.\r\n\t, заявява Радев, говорейки отново за възобновяване на \"Южен поток\".\r\n\t\r\n\tЗа АЕЦ \"Белене\" той коментира:\r\n\t\r\n\tНа въпрос за сделката за проджаба на българските активи на ЧЕЗ на пазарджишката фирма \"Инерком\", около която нещата се поразмиха във времето, Радев отговаря:\r\n\t.\r\n\t\r\n\tОтносно българското европредседателство президентът смята, че правителството е определило актуални за региона и за Европа приоритети. , посочва той в интервюто, след което обаче заявява:\r\n\t\r\n\t.\r\n\t\r\n\t, обобщава Радев\r\n\t\r\n\t, казва президентът в оценка за срещата на върха ЕС – Западни Балкани в София.\r\n\t.\r\n\t\r\n\tНа въпрос защо той като държавен глава и президентството не участват в тази среща на върха, Радев отговаря:\r\n\t.\r\n\t\r\n\tПо отношение друг приоритет на правителството – България да се присъедини към еврозоната, президентът казва, че \"това е стратегическа цел на България\" и ще ѝ \"гарантира да бъде в ядрото на европейските интеграционни процеси\".\r\n\t\r\n\t\r\n\t.\r\n\t\r\n\tНа въпрос дали действията му не се омаловажават от постоянното отхвърляне на ветото му върху закони в парламента, президентът предупреждава властта, че това води до натрупване на обществено неудовлетворение.\r\n\t, заявява Радев.\r\n\tТой също така смята, че е поставял важни въпроси на КСНС, но .\r\n\t\r\n\tРумен Радев остава критично настроен и спрямо новия мегаорган за борба с корупцията:\r\n\t.", "date": "2018.05.29", "title": "Румен Радев: Диалог няма. Някой тегли каруцата към автокрация"}
{"url": "https://www.mediapool.bg/otkrit-be-yuzhniyat-gazov-koridor-kam-evropa-news279599.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tАзербайджан официално откри във вторник Южния газов коридор, по който страната ще изнася синьо гориво до Европа, предадоха агенциите.\r\n\tЦеремонията се състоя на Сангачалския терминал край столицата Баку, откъдето започват всички всички експортни нефтопроводи и газопроводи на страната, транспортиращи въглеводородните ресурси на Азербайджан до световните пазари.\r\n\t\r\n\t\r\n\tПрезидентът на страната Илхам Алиев отвори вентила на тръбопроводната система, символизирайки пуска на газопровода, по който каспийски газ ще стигне до Южна Италия през 2020 г.\n\n\r\n\tПо тази тръба, а после през бъдещата газова връзка с Гърция, България също ще получава договорените 1 млрд. куб. м годишни доставки от находището \"Шах Дениз 2\" от 2020 г.\r\n\tПо време на церемонията Алиев отбеляза, че реализацията на проекта е станала възможна благодарение на широкото международно сътрудничество.\r\n\t\"Този проект ще помогне за по-нататъшното укрепване на взаимоотношенията между страните участнички в него\", заяви азерският президент, цитиран от руската агенция ТАСС. Той изрази признателност към правителствата на САЩ, Великобритания, ръководството на ЕС и международните финансови институции за постоянната подкрепа при изграждането на газопроводната система.\r\n\t\r\n\tСпоред Алиев Южният газов коридор (ЮГК) има важно значение за енергийната сигурност на Европа, за диверсификацията на източниците и маршрутите за доставки на въглеводородни ресурси. \"Азерският газ се явява нов източник на доставки в Европа и така отново заставаме на енергийната карта на континента\", каза още президентът\r\n\tТой припомни, че в проекта в момента участват още Грузия, Турция, Гърция, България, Албания и Италия. Още три балкански страни планират да се присъединят - Босна и Херцеговина, Хърватия и Черна гора.\r\n\tАлиев също така отбеляза необходимостта да се осигури баланс на интересите на всички държави участнички - производители, транзитни страни и потребители. Всички страни и компании трябва да получат печалба, каза той.\r\n\t\r\n\t\r\n\tЮГК, проект на стойност 40 млрд. долара, ще измине над 3500 км от Баку до Южна Италия през територията на Грузия, Турция, Гърция, Албания. Отделните му сегменти са Южнокавказкият тръбопровод, Трансанадолският газопровод (ТАНАП) и Трансадриатическият газопровод (ТАП). За основен източник на газ за системата се счита находището \"Шах Дениз\" в шелфа на Каспийско море със залежи от 1.2 трлн. куб. метра.\r\n\tПланира се в първоначалния етап по ЮГК да се транспортират 16 млрд. куб. метра газ - 6 млрд. куб м за Турция и 10 млрд. куб м за Европа. В перспектива капацитетът може да нарасне до 31 млрд. куб метра.\r\n\tОткриването на ТАНАП, от грузинско-турската граница до Западна Турция, е планирано за 12 юни, като церемонията ще се проведе на турска територия.", "date": "2018.05.29", "title": "Открит бе Южният газов коридор към Европа"}
{"url": "https://www.mediapool.bg/lekarite-ne-pravyat-dalgosrochni-prognozi-za-zdraveto-na-skripal-news279592.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛекуващите лекари на бившия руски шпионин Сергей Скрипал и дъщеря му Юлия, които бяха отровени с нервопаралитично вещество във Великобритания, не могат да направят дългосрочни прогнози за здравето им, предаде Ройтерс.\r\n\tСкрипал – бивш полковник от руското военно разузнаване, издал десетки агенти на Великобритания, бе намерен заедно с дъщеря му в безсъзнание на пейка в южния английски град Солсбъри на 4 март.\r\n\tВ началото лекуващите лекари не бяха сигурни дали двамата ще се възстановят. Медиците признаха пред Би Би Си, че дори са се притеснявали някой от тях да не пострада от нервопаралитичното вещество.\r\n\tНа въпрос какви ще са дългосрочните последици от отравянето за здравето на бащата и дъщерята, медицинският директор на болницата в Солсбъри Кристин Бланчард отвърна, че прогнозата е неясна.\r\n\t\"Честният отговор е, че не знаем“, каза тя в интервюто за Би Би Си, цитирано от Ройтерс.", "date": "2018.05.29", "title": "Лекарите не правят дългосрочни прогнози за здравето на Скрипал"}
{"url": "https://www.mediapool.bg/gaz-za-haba-shte-dogovarya-borisov-s-putin-news279585.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДоговаряне на руски газ за проектохъба \"Балкан\" и по-евтини газови доставки по дългосрочния договор с \"Газпром\". Това са двете основни теми на визитата на премиера Бойко Борисов в Москва, където той заминава на 30 май и ще се срещне с руския президент Владимир Путин.\r\n\tСпоред източници на Mediapool Борисов иска да осигури солидни количества руски природен газ за планирания от българското правителство газоразпределителен център край Варна. Идеята е газът да идва през втората тръба на газопровода \"Турски поток\" по дъното на Черно море и българо-турската граница.\r\n\tОсвен това премиерът ще отвори темата за намаляване цената на руския газ у нас. Така той ще трасира бъдещи преки разговори между \"Газпром\" и \"Булгаргаз\" в тази посока, след като преди дни  Европейската комисия обяви, че се е  да започне да продава суровината си в Югоизточна Европа на конкурентни цени, за да избегне многомилиардна глоба за нарушаване на европейските антимонополни правила на конкуренцията.\r\n\tБорисов ще бъде придружаван от енергийния министър Теменужка Петкова и вицепремиера Томислав Дончев, които ще имат готовност да се включат в по-конкретни разговори и параметри по газовите въпроси.\r\n\t\n\n\r\n\tТемата за рестарта на проекта АЕЦ \"Белене\", поставена миналата седмица от президента Радев пред руснаците, обаче не е в дневния ред на Борисов, освен ако въпросът не бъде повдигнат от руска страна, съобщиха различни правителствени източници пред Mediapool.\r\n\tСпоред тях, няма да има \"Български поток\" на мястото на спрения проект за газопровода \"Южен поток\", както  по време на посещението си в Русия, където се срещна с премиера Дмитрий Медведев и президента Путин. \r\n\tРадев убеждаваше руснаците за преки доставки на газ от Русия към България и повдигна пред руснаците въпроса за рестарта на АЕЦ \"Белене\", което пък подтикна руската държавна корпорация \"Росатом\" да обяви, че при всички случаи ще участва в търга за проекта. \r\n\t\r\n\tВ същото време обаче \"Газпром\" и турското правителство подписаха споразумение за сухопътния участък на втората тръба на \"Турски поток\". Близо една трета от подводното ѝ трасе вече е изградено и тя е достигнала до турското икономическо пространство. Отделно руският концерн е подписал с турската държавна газова компания \"Боташ\" споразумение с основните условия и параметри на наземния маршрут, съобщи руското издание \"Ведомости\", без обаче да посочва какви са договорките. Руският монополист държи в напрежение България и Гърция до коя от двете граници ще стига трасето и коя от двете държави ще стане транзитьор на руското синьо гориво.\r\n\tЦелта на Борисов, а и на Европейската комисия, която подкрепя дори финансово идеята за хъба, е България да не бъде просто транзитьор на синьото гориво, а да е търговец на суровината и така да добие по-значима роля на европейския енергиен пазар. Вече са водени разговори със Сърбия да купува руския газ от центъра \"Балкан\", но за целта трябва и реконструкция на българската преносна мрежа.\r\n\tВ понеделник пък Паоло Гримолди, депутат в италианския парламент от партията \"Лига\", коментира пред Петербургския международен икономически форум като осъществима перспективата \"Турски поток\" да стига през България до Италия. Според него за целта трябва ново споразумение.\r\n\tРазговорите с руски представители на различни държавни и корпоративни нива за захранване на бъдещия газов хъб \"Балкан\" вървят от повече от година. Миналия юни енергийният министър Теменужка  за развитие на българската газова мрежа, за да може да поеме количества от втората тръба на \"Турски поток\", а по-късно Борисов обясни, че така  за хъба.\r\n\t\r\n\tПредстои да се разбере дали Путин ще поеме ангажимент за докарване на сухопътното трасе на \"Турски поток\" до българо-турската граница, с което да се гарантират 15.75 млрд. куб. м за хъба. Изглежда партньор на \"Газпром\" този път ще е държавният газов оператор \"Булгартрансгаз\", чийто директор Владимир Малинов ще участва в българската делегация в Москва. Дружеството в момента изгражда лупинг, който ще превърне в реверсивна съществуващата транзитна тръба до Турция, по която в момента \"Газпром\" доставя еднопосочно газ в южната ни съседка.\r\n\t\r\n\tДругата съществена тема ще е свързана със свалянето на цената на руския газ у нас след договорката на Брюксел с \"Газпром\" да спре да продава на високи цени суровината си в Югоизточна Европа. Това отваря шанс за \"Булгаргаз\" да претендира за намаляване на тарифите на руския монополист за българския пазар и то в момент, в който цената на суровината се покачва заради поскъпващия на световните пазари суров петрол. Поради тази причина и \"Булгаргаз\" иска от енергийния регулатор да вдигне цената на вътрешния пазар с 16 на сто от юли.\r\n\tОчакванията са, ако Москва даде благословия за предоговаряне на цените, до месец да последват разговори на корпоративно ниво за ценови анекс към съществуващия газов договор, който е до 2030 г. Евентуалното договаряне на отстъпка, от което Москва е заинтересована, за да не дразни допълнително Еврокомисията, ще позволи задържане ръста на газовите тарифи за България, но това вероятно ще стане на доста по-късен етап. Споразумявайки се с ЕК, \"Газпром\" практически приема да свали цените в региона и България, но въпросът е с колко.\r\n\tРазговорът за газовите цени сега обаче ще е по-скоро принципен, докато \"Булгаргаз\" и Министерството на енергетиката изчакват да бъде публикувано пълното решение на Брюксел по казуса с нарушените европейски антимонополни правила от страна на \"Газпром\". Чак след това ще се набележат конкретни искания от газовата компания и действия от българска страна.\r\n\tАко бъдат обещани, руските газови доставки за хъба \"Балкан\" ще позволят на \"Булгартрансгаз\" да подплати предпроектното проучване за съоръжението, което в момента се прави. Те може да повлекат и други доставчици, за да стане по-рентабилен проектът и дори да кандидатства за еврофинансиране за реализацията му, каквито намерения има българското правителство.\r\n\tПеткова вече проведе разговори в Азербайджан за увеличаване на договорените по-рано от \"Булгаргаз\" 1 млрд. куб. м каспийски газ от находището \"Шах Дениз 2\", които също се планира да влизат в хъба. Баку прояви принципен интерес към подобна сделка, а като възможен източник за захранване се разглежда и проектът за строеж на терминал за втечнен газ край гръцкия град \"Александруполис\", в който се планира да стане акционер \"Българският енергиен холдинг\".\r\n\t\r\n\tСофия не планира да включва АЕЦ \"Белене\" в дневния ред на премиерската визита в Москва, тъй като Борисов не искал да предприема нищо конкретно, докато не получи картбланш от парламента, твърдят източници на Mediapool. Теменужка Петкова внесе в Народното събрание доклад с варианти за оползотворяване на доставеното вече руско оборудване за \"Белене\", както и искане парламентът да отмени решението за прекратяване на проекта, гласувано при първото правителство на Борисов. Документът обаче предстои да се разгледа от парламентарната енергийна комисия, а от ГЕРБ коментираха пред Mediapool, че не са склонни да премахнат толкова лесно мораториума върху ядрения строеж. Идеята е правителството да получи мандат да проведе търг за стратегически инвеститор и ако такъв бъде избран, НС да гласува впоследствие вдигане на забраната за изграждане на АЕЦ \"Белене\".\r\n\t\r\n\tВ делегацията на Борисов са включени още министърът на туризма Николина Ангелкова и министърът на културата Боил Банов. Готви се и отделна среща на Петкова с шефа на \"Газпром\" Алексей Милер, твърдят източници от кабинета.\r\n\tНе е ясно дали в хода на разговора с Путин ще се дискутира зеещата от години дупка в стокооборота между двете държави. Русия има тотален превес на вноса у нас, докато българският износ там, макар и да расте, не може да навакса огромното отрицателно търговско салдо, за което съществен принос имат и енергийните доставки. Темата за развитието на българската търговия в Русия от години се дебатира по време на официални визити и от различни български правителства, но досега винаги безуспешно.", "date": "2018.05.29", "title": "Газ за хъба ще договаря Борисов с Путин"}
{"url": "https://www.mediapool.bg/okolo-40-osadeni-za-terorizam-vav-frantsiya-skoro-shte-izlyazat-ot-zatvora-news279595.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tOколо 40 осъдени за тероризъм ще бъдат освободени от френски затвори тази година и в началото на следващата, съобщи френският прокурор за борба с тероризма Франсоа Моленс. Връщането в обществото на онези от тях, които не са се разкаяли, ще бъде голям риск, отбелязва Асошиейтед прес.\r\n\tПо телевизия Бе Еф Ем Моленс посочи, че над Франция все още е надвиснала значителна заплаха от израсналите в страната поддръжници на \"Ислямска държава\".\r\n\tПо оценки на прокуратурата за борба с тероризма между 600 и 700 френски екстремисти остават в райони в Ирак и Сирия под контрола на джихадистката групировка , въпреки че много от тях може би са убити. Според френските власти някои от организаторите на терористичните нападения в Париж през ноември 2017 г. вероятно са сред убитите в Близкия изток.\r\n\tФрансоа Моленс прогнозира, че разследването на нападенията в концертната зала \"Батаклан\", в парижки кафенета и на националния стадион от 2015 г., при които бяха избити 130 души, ще приключи догодина.", "date": "2018.05.29", "title": "Около 40 осъдени за тероризъм във Франция скоро ще излязат от затвора"}
{"url": "https://www.mediapool.bg/roman-abramovich-veche-e-nai-bogatiyat-grazhdanin-na-izrael-news279594.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският бизнесмен Роман Абрамович стана  най-богатият гражданин на Израел, съобщава в. \"Таймс ъф Израел\", цитиран от ТАСС. Изданието отбелязва, че състоянието на Абрамович се оценява на 12,5 милиарда долара.\r\n\tПо данни на вестника Абрамович ще живее в престижния район на Тел Авив - \"Неве Цедек\", в частна резиденция, която преди това е била хотел, който той купил от израелската актриса Гал Гадот.\r\n\tВ качеството си на нов гражданин на Израел Абрамович няма да плаща данъци в период от 10 години, допълва изданието.\r\n\tПо-рано Абрамович пристигна на летище \"Бен Гурион\" с частен самолет. В съответствие с процедурите на летището той е получил израелски вътрешен паспорт. Но дали му е бил издаден задграничен паспорт от еврейската държава засега не се съобщава.\r\n\tИзданието посочва, че бизнесменът е изпълнил всички необходими условия за получаване на израелско гражданство миналата седмица в посолството на Израел в Москва.\n\n\r\n\tНа 24 май друго израелско издание - \"Израел хайом\", съобщи, че Абрамович е решил да имигрира в Израел заради затруднения около получаването на британска виза. Според запознат източник от властите на Ерусалим Арбамович вече напуснал страната. Той е бил в Израел за няколко часа за оформяне на израелското гражданство.", "date": "2018.05.29", "title": "Роман Абрамович вече е най-богатият гражданин на Израел"}
{"url": "https://www.mediapool.bg/avstriya-vavezhda-vladeeneto-na-nemski-ezik-kato-uslovie-za-sotsialni-pomoshti-news279596.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвстрия планира орязване на помощите на чужденци, които не говорят немски език, съобщи австрийският канцлер Себастиан Курц, цитиран от Дойче Веле.\r\n\t \r\n\t\"Фундаментален закон ще въведе владеенето на немски език като ключово условие за получаване на пълния пакет от социални помощи“, заяви Курц.\r\n\t \r\n\t\"Това означава, че който има недостатъчни езикови знания, няма да може да получава пълната минимална социална помощ“, добави канцлерът, цитиран от \"Фокус\".\n\n\r\n\t \r\n\tСпоред него повечето хора на социални помощи живеят във Виена. Половината от тях са чуждестранни граждани – факт, който Курц определи като \"плашещ“.", "date": "2018.05.29", "title": "Австрия въвежда владеенето на немски език като условие за социални помощи"}
{"url": "https://www.mediapool.bg/koi-shte-litne-parvi-otkritiyat-mesershmit-ot-vtorata-svetovna-voina-ili-noviyat-iztrebitel-news279561.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t \r\n\tПриемането на проекта от правителството бе придружено с вече традиционното през последните повече от 10 години обещание, че има налице политическа воля да бъде избран бързо и безпристрастно новият самолет, който трябва да замени съветските машини МиГ 29.\r\n\t \r\n\tЗа разлика от предишните опити този път проектът е придружен от реалистична финансова рамка, но пък крие много подводни камъни, които в един или друг момент могат да предпоставят победителя или да доведат до поредния провал.\n\n\r\n\t \r\n\tСтари или нови? По-скоро стари.\r\n\t \r\n\tПроектът е разделен на два етапа, в които трябва да бъдат купени общо 16 изтребители – нови или втора ръка. Засега се говори за първия етап, по време на който трябва да бъдат купени най-малко 8 машини за 1.8 млрд. лева с ДДС.\r\n\t \r\n\tМинистерството на отбраната вкара проекта в Министерския съвет за втори път. Миналата година парламентът върна стария проект за доработване с мотива, че в него по формални причини се изключва офертата на Португалия и САЩ за втора ръка F-16 заради това, че не се предлагала опция за разсрочено плащане.\r\n\t \r\n\tОще по време на парламентарната проверка експерти предупреждаваха, че в проекта се предлага избор между нови и употребявани самолети, който е много труден.\r\n\t \r\n\tСега казусът се повтаря, като се искат оферти и за нови, и за стари изтребители. Предварително обаче е ясна огромната разлика в цените, както и че част от потенциалните кандидати не са по българските възможности.\r\n\t\r\n\t\r\n\tКлючова част от проекта е изрично записаното изискване: \r\n\t \r\n\tТова автоматично навежда на мисълта, че МО ще се насочи към купуването на стари изтребители, тъй като цената им е значително по-ниска и може да позволи купуването на повече изтребители.\r\n\t \r\n\tПроектът предвижда да се поискат предложения от САЩ за новопроизведени бойни самолети F-16 блок 60 (или 70) и F/A–18E/F Super Hornet, както и за употребявани F-16, модернизирани до варианта OFP М6, и втора ръка F/A–18E/F Super Hornet. Ще се искат и оферти от Португалия и САЩ за втора ръка F-16 MLU, а от Израел – за употребявани F-16 C/D.\r\n\t \r\n\tОт Франция се очаква предложение за нови и употребявани Dassault Rafale, от Италия – за втора ръка Eurofighter Tranche 1, от Германия за за нов Eurofighter, а от Швеция за нови Gripen C/D.\r\n\t \r\n\tНамерението на МО да иска оферти за нови Super Hornet и Eurofighter е безсмислено, тъй като това са мощни и модерни машини, чиято покупка, а още повече експлоатация и поддръжка, затрудняват далеч по-богати от България страни. Само преди няколко месеца министърът на отбраната Красимир Каракачанов призна, че България няма пари и за самолети Dassault Rafale. Много съмнително е дали е възможна и сделка за нови F 16.\r\n\t\r\n\tОт новите машини най-голям шанс имат изтребителите Gripen на шведската корпорация \"SAAB\", която е активна в България и следи от дълго време плановете за покупка на нов изтребител. По неофициална информация вероятно \"SAAB\" може да си позволи да предложи повече от 8 самолета в тази цена.\r\n\t \r\n\tКато фаворит в последните седмици се оформя офертата на Израел. Хърватска договори с Израел покупката на 12 употребявани изтребители Ф-16C/D за около 420 млн. евро и подобна оферта влиза в българските възможности.\r\n\t \r\n\tВторият етап на проекта – под въпрос\r\n\t \r\n\tРеализирането на втория планиран етап на проекта, в който да бъдат закупени още изтребители до достигането на общата планирана бройка – 16, е много съмнително и това се признава индиректно и от авторите на проекта.\r\n\t \r\n\tСпоред тях основният риск е липсата на достатъчно пари проектът да се осъществи на един етап. Подобна възможност би осигурила със сигурност и по-добри финансови параметри за България, но от проекта не става ясно дали има анализ, колко средства биха били достатъчни за подобна опция.\r\n\t \r\n\tОсвен това не е ясно дали няма да намалеят възможностите за придобиване на самолети от същия тип и конфигурация след 6 - 7 години. Ако пък се стигне до купуването на различни машини, това много ще оскъпи проекта.\r\n\t \r\n\tВ същото време със закупуването на само 8 нови изтребители, военната ни авиация няма да успее да се справи със задачите си след свалянето от въоръжение на старите съветски изтребители бъдат. Така и агонията във Военновъздушните сили ще продължи.\r\n\t \r\n\tСпоред анализите на ВВС, за охраната на въздушното ни пространство, са необходими от 16 до 20 изтребители.\r\n\t \r\n\tСледващите ще платят сметката\r\n\t \r\n\tОсновната тежест по изплащането на първия транш самолети ще се падне след 2020 година, когато вероятно ще управлява друго правителство.\r\n\t \r\n\t \r\n\tОсвен това предполагаемите годишни разходи за интегрирана логистична поддръжка се очаква да бъдат от порядъка на 30-40 млн. лева, които след третата година ще са от бюджета на Министерството на отбраната и не са част от проекта.\r\n\t \r\n\tФинансовата рамка е съгласувана с финансовото министерство и ако бъде одобрена от парламента, ще доближи проекта до успешен край.\r\n\t \r\n\tВъпреки това не се знае какво ще стане с него при промяна на управлението. Лидерът на БСП Корнелия Нинова отсега се обяви срещу харченето на толкова много пари за оръжие. Няма да е прецедент евентуална промяна в параметрите на проекта, в случай, че сделката не бъде сключена от настоящото правителство.\r\n\t \r\n\tДори и да има сделка обаче, следващите управляващи биха могли да поискат предоговарянето ѝ. Това направи и първото правителство на Бойко Борисов, което  и товарни самолети. \r\n\t \r\n\t \r\n\t \r\n\tВ проекта като изискване се залага предлагането на програма за индустриално сътрудничество. Основното изискване е потенциалният доставчик да осигури максималното възможно ниво на \"независимост при оперирането и поддръжката на самолетите в България\".\r\n\t \r\n\tТова ще бъде безспорен плюс, но освен това ще се вземе предвид и предлагането на дългосрочно коопериране с българската индустрия и изграждане на способности в областта на сигурността и отбраната в България.\r\n\t \r\n\tОколо включването на подобни програми в проектите обаче има сериозен дебат, тъй като е възможно по един или друг начин те да оскъпят основния продукт или да размият критериите на конкурса.\r\n\t\r\n\tЩе има ли нови самолети?\r\n\t \r\n\tВ крайна сметка обаче основният въпрос около проекта е  той въобще. Според много анализатори и наблюдатели е твърде вероятно и това правителство да не сключи договор за нов тип изтребители, както постъпиха най-малко пет предишни кабинета.\r\n\t \r\n\tВ тази посока е и системното и методично осигуряване на милиони левове към Русия за поддръжката на старите съветски и несъвместими с НАТО изтребители МиГ 29.\r\n\t \r\n\tМиналия месец бе одобрена  за руската корпорация РСК МиГ от 26 млн. лева.\r\n\t \r\n\tНа този фон военните са категорични, че модернизация на съветските МиГ-29, която допуска военния министър Красимир Каракачанов, би струвала повече, отколкото купуването на нови самолети.", "date": "2018.05.29", "title": "Кой ще литне първи: Откритият \"Месершмит\" от Втората световна война или новият изтребител?"}
{"url": "https://www.mediapool.bg/student-zagina-v-antipravitelstvenite-protesti-v-nikaragua-news279597.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтудент е загинал, а 41 души са ранени след като въоръжени мъже нападнаха университета, който младежите бяха окупирали в столицата на Никарагуа в рамките на антиправителствените протести, съобщи късно снощи правозащитната организация \"Амнести интернешънъл\", цитирана от ДПА.\r\n\t \r\n\t\"Болница Баутиста в Никарагуа потвърди пред мен, че са приели 41 младежи студенти, които са били ранени, повечето от огнестрелно оръжие, а един е починал\" написа в Туитър Ерика Гевара-Росас, директор за Америка на неправителствената организация.\r\n\t \r\n\t\"Това е резултат от нападението срещу Техническия университет\", посочи Гевара-Росас.\n\n\r\n\t \r\n\tСтудентите играят ключова роля в протестите срещу правителството на президента Даниел Ортега, започнали на 17 април. Властите им отговориха със смъртоносна сила. Това е четвъртият университет, окупиран от студенти.\r\n\t \r\n\tДемонстрациите първоначално бяха насочени срещу новите ограничения върху пенсиите за старост и инвалидност, както и срещу увеличаването на социалните осигуровки. Сега вече протестиращите настояват и за оставката на Ортега.\r\n\t \r\n\tМестни медии съобщиха, че нападението в понеделник е било извършено от мъже с мотори, а независимият Канал 15 ги идентифицира като проправителствени паравоенни стрелци.\r\n\t \r\n\t\"Амнести интернешънъл\", която беше изпратила екип да разследва предполагаеми нарушения на човешките права от правителството по време на протестите, обяви, че нападението е извършено от подкрепящи Ортега \"Сандинистки банди\" и по-късно от полицаи за борба с безредиците.\r\n\t \r\n\tОрганизацията публикува на сайта си видеоматериали за нападението, в които се чува силен звук от огнестрелно оръжие.\r\n\t \r\n\tНеизвестни нападатели подпалиха в понеделник редакцията на \"Нуева радио Я\", недалеч от университета. Радиостанцията е рупор на левия Сандинистки национален либерален фронт на Ортега. Правителството нарече палежа \"атака, подбудена от омраза\" и извършена от фашисти.\r\n\t \r\n\tПредставителят на студентите Лирис Солис осъди нападението и каза, че студентите нямат нищо общо с него.\r\n\t \r\n\tАмериканската комисия за човешки права съобщи, че от началото на протестите през април са загинали 79 души. Правителството твърди, че жертвите са 22.\r\n\t \r\n\tМеждувременно никарагуанското правителство и опозицията се споразумяха вчера за възобновяване на преговорите за демократизация на режима и частично вдигане на пътните блокади, съобщиха двете страни в комюнике, цитирано от Франс прес.\r\n\t \r\n\tПротестиращите се ангажират да \"облекчат\" пътните блокади - едно от главните искания на правителството.\r\n\t \r\n\tСъвместната декларация е подписана от по трима представители на всяка от страните, които влизат в смесена комисия по искане на Епископалната конференция на Никарагуа, която се опита да поднови диалога, спрян миналата сряда поради липса на съгласие по демократизацията на режима.", "date": "2018.05.29", "title": "Студент загина в антиправителствените протести в Никарагуа"}
{"url": "https://www.mediapool.bg/sedem-balgarski-uchenitsi-s-nagrada-na-harvard-news279598.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСедем български ученици от 10 и 11 клас от шест града в страната печелят престижната награда на Харвардския университет Book Award 2018.\r\n\tНосителите на приза се определят ежегодно сред около 2000 училища по целия свят, а на национално ниво наградата се дава от местните клубове на завършилите Харвард. У нас Harvard Prize Book Award се връчва от . Той е създаден през 2001 г. и обединява българи, завършили различни образователни степени и програми на Харвардския университет, студенти, преподаватели и приятели на университета по света.\r\n\tЦелта на Book Award е да открие и награди ученици от последните класове с изключителни постижения и да насърчи усилията им да се развиват.\r\n\t\"Носителите на Harvard Prize Book Award се избират след сериозна селекция, която включва номинации от партньорски организации, интервюта и оценяване на кандидатите от членовете на Харвард клуб България. Освен силни академични постижения, участия в състезания, дебати и други учебни проекти, се обръща внимание на лидерския потенциал на кандидатите и участията им в различни извънкласни занимания в областта на науката, спорта, изкуство, доброволческа дейности и др. Интервютата се провеждат на английски\", обясни Петър Алексиев, президент на Харвард клуб България.\r\n\tСпоред оценителите за наградата тази година кандидатите са били \"силни, ярки, забележителни млади хора, за които тепърва ще чуваме не само в България\". \"Те имат потенциал да променят света към по-добро място за живеене\", казаха от клуба на завършилите престижния университет. Партньори на Харвард клуб България за Harvard Prize Book 2018 са Съюзът на българските математици, комисия Фулбрайт и фондация БЕСТ.\n\n\r\n\tПобедителите получават книга, официален сертификат Harvard Prize Book Award и покана за специалната церемония на Харвард Клуб България през есента, на която ще им бъде връчен сертификата.\r\n\t\r\n\t - 11 клас, НПМГ \"Акад. Любомир Чакалов\", София. Занимава се с блокчейн технологии и машинно самообучение. Той е един от най-младите лектори в СофтУни, носител на президентската диплома \"Джон Атанасов\".\r\n\t - 10 клас, ГПЧЕ \"Йоан Екзарх\", Варна. Участва в състезания по дебати, спечелила е Националната олимпиада по английски език в своята категория, както и стипендия на Американската фондация за България.\r\n\t - 10 клас, Американски колеж, София. Спечелила е престижна стипендия за лидерски лагер в САЩ; участвала е като доброволец в детския научен център \"Музейко\"; участва в отбора по атлетика в своето училище.\r\n\t - 11 клас, ЕГ \"Акад. Людмил Стоянов\", Благоевград. Интересува се от журналистика и човешки права; спечелила е литературната награда за есе на Център Алеф, участва в състезания по дебати.\r\n\t - 11 клас, ПГПЧЕ \"Петър Богдан\", Монтана. Печелил множество награди от състезания по дебати, стипендия на EducationUSA; участва в клубове по литературно писане и уеб дизайн.\r\n\t - 10 клас, Национална Априловска гимназия, Габрово. Печелил е няколко състезания по дебати, както и награди от театрални фестивали.\r\n\t - 10 клас, МГ \"Акад. Кирил Попов\", Пловдив. Участвал и печелил медали в множество научни състезания и конференции за ученици, включително в Люксембург, Полша, Сърбия.", "date": "2018.05.29", "title": "Седем български ученици с награда на Харвард"}
{"url": "https://www.mediapool.bg/bulgaria-ottegli-iskaneto-za-evroproverka-na-nasledstvoto-na-sadiya-georgi-kolev-news279628.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерският съвет оттегли във вторник искането си до Европейската комисия за независим анализ на българското административно правораздаване и работата на Върховния административен съд. Така остава единствено поканата за съдебния инспекторат, а наследството на бившия председател на ВАС Георги Колев няма да бъде подложено на външна проверка.\r\n\tВместо това през април съдия Колев бе произведен в шеф на Второ отделение на ВАС, което бе ръководено от сегашният началник на върховния съд Георги Чолаков. Отделението разглежда дела, свързани с устройството на територията, строителство, инвестиционни проекти, кадастъра и имотния регистър.\r\n\tПреди да стане шеф на ВАС Георги Колев никога не е гледал административни дела, а бе наказателен съдия в Софийския градски съд.\r\n\tМинистерският съвет мотивира решението си със съпротивата на Висшия съдебен съвет, но преди това управляващата партия ГЕРБ също се обяви открито против тази проверка. Правителството допълва, че през миналата година ВАС вече е минал през функционален анализ, направен с европейски пари.\r\n\t\"Службата за подкрепа на структурните реформи (на Европейската комисия – б.р.) е информирана за извършените вече анализи в сферата на административното правораздаване, реализирани със средства от структурните фондове на ЕС, както и че изготвянето на нов анализ ще означава дублиране на дейности и двойно финансиране. Преценката е, че необходимите мерки за намаляване на натовареността на съдиите ще бъдат предприети чрез законодателни промени\", гласи съобщението на Министерския съвет.\n\n\r\n\tИскането за проверка\r\n\tВ началото на годината българското правителство отправи искане до Брюксел за извършване на независим европейски одит на административното правораздаване (включително на Върховния административен съд), наказателното правораздаване и съдебния инспекторат към ВСС. Малко по-късно се оказа, че ЕК е приела частично това искане, като отказва да провери наказателните съдилища. Причината е, че проверката на наказателното правораздаване ще излезе твърде скъпо.\r\n\tТака на преден план излезе мониторингът на наследството на близкия до ГЕРБ съдия Георги Колев, който от 2010 г. до 2017 г. беше председател на ВАС.\r\n\tПо време на мандата му лъснаха множество проблеми. Най-големият бе със случайното разпределение на делата. И досега във ВАС на случаен принцип се избира само един от съдиите в съдебния състав. Останалите могат да се посочват от началниците. Вторият проблем е бързината на произнасяне по някои дела и твърде съмнителното забавяне по други.\r\n\tТретият проблем във ВАС са множеството роднински назначения в администрацията. А през миналата година разследване на Mediapool показа как ръководството на ВАС успява да наложи волята си над административните съдии при избора на членове на ВСС. Това постави въпроса дали тази воля може да се налага и за решаването на конкретни дела.\r\n\tВ края на април пленумът на ВАС поиска правителството да оттегли настояването си пред ЕК за извършване на независим европейски анализ. Върховните съдии обясниха, че нямало нужда от реформа. След това Висшият съдебен съвет също се противопостави на искането за външна проверка.\r\n\tНамесата на ГЕРБ\r\n\tВ началото на май стана ясно, че ГЕРБ също не желае проверка. Председателят на правната комисия Данаил Кирилов обяви, че проверка само на административните съдии би ги поставило в неравнопоставено положение спрямо наказателните.\r\n\t\"Повечето препоръки в докладите на ЕК касаят наказателното производство и така този анализ на наказателните съдилища е стратегически по-важен за нас от анализа на административното производство“, каза Кирилов.\r\n\tПрез 2016 година същата служба на ЕК извърши независима проверка на българската прокуратура и отправи редица препоръки, от които лъснаха част от проблемите на държавното обвинение. И досега голяма част от предложенията на европейските прокурори в техния одит не са изпълнени.", "date": "2018.05.29", "title": "България оттегли искането за европроверка на наследството на съдия Георги Колев"}
{"url": "https://www.mediapool.bg/eto-koi-tapche-simvola-na-bulgaria-news279601.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВече две седмици в безчет сърцераздирателни репортажи сърдити хора, представящи се за розопроизводители, протестират строени пред телевизионните камери, блокират пътища, изсипват чували с розов цвят.\r\n\t\r\n\tДнешните изкупни цени ги обричали на фалит. Държавата не правела нищо за тях. Мафията била стигнала и до розите. Но те отказват да продават на безценица и ако не получат компенсации и гарантирана минимална цена, ще бягат в чужбина.\r\n\tЕстествено, земеделският министър веднага е изпроводен при тях. Обещава им помощ - 30 стотинки на килограм. След него пристига омбудсманът и надцаква не само с лев на килограм, но и с обещание да сезира КЗК за картел на розопреработвателите. \"Става дума за бранш, който е лицето, образът на страната ни. Жалко е, че сме на път да потъпчем един от най-красивите символи на страната ни - българската роза\", казва омбудсманът.\r\n\tВярно е - на път сме. И ситуацията наистина е символична за българската действителност. Само че патосът е фалшив, а адресът на обвиненията е сбъркан. И въобще - нещата далеч не са такива, каквито изглеждат. И с \"мафията\", и с \"картела\", и със \"символа на България - българската роза\", която вече не е съвсем българска. Протестиращите пък са не само и не толкова жертва на ситуацията в бранша, колкото част от проблемите в него.\n\n\r\n\t\r\n\tВ продължение на няколко години цената на розовия цвят се надуваше като балон, за да стигне до 5-6 лева за килограм. Тази година обаче, както можеше да се очаква, балонът се спука и цената се спихна двойно, че и повече. Това обаче не се дължи на нечия зла умисъл, а на логиката на пазара (не само българския), който от една страна реагира на обективните обстоятелства, а от друга рано или късно наказва неразумното поведение на пазарните играчи.\r\n\tПървото обективно обстоятелство е усещането за свръхпроизводство, създало се в началото на тазгодишната кампания - в резултат както от климатичните условия, заради които розите разцъфтяха навсякъде и едновременно, така и от взривното увеличение на розовите насаждения. При тоя ръст на цените мнозина решиха, че печалбите ще са бързи и сигурни - и се хвърлиха да гледат рози. Така само през последните две години засадените площи нараснаха с 22%.\r\n\tСъщевременно розоварните са притиснати на своя си, световния пазар. Следвайки цената на суровината (розовия цвят), цената на произвежданото в България розово масло само за последните три години скочи двойно. Затова миналата година значително количество остана непродадено. А клиентите на розоварните (най-големите парфюмерийни и козметични компании), притиснати от конкуренцията на своя си пазар, започнаха да ограничават и дори да изключват розовото масло от рецептурите си.\r\n\t\r\n\tНа този фон значителна част от хората, протестиращи днес, де факто са задълбочили съществуващите проблеми с, меко казано, неразумното си пазарно поведение. На по-достъпен език това може да се преведе като гяволък и лакомия. Всъщност, в този бранш ясно се различават два модела на поведение, два паралелни свята, които имат малко общо помежду си.\r\n\tВ първия всичко е ясно, документирано и гарантирано. В него са най-големите розоварни, които произвеждат най-качественото розово масло и продават на най-взискателните пазари. Те изминаха сложната процедура и се подложиха на скъпоструващ одит, за да влезе \"Българско розово масло\" в регистрите на ЕС като Защитено географско указание. Те работят изцяло \"на светло\", само със сертифициран посадъчен материал и качествена суровина с гарантиран произход, без никакви посредници и прекупвачи. Те притежават собствени розови насаждения и имат дългосрочни договори с фермери, които от своя страна също работят \"на светло\". Регистрирани са като земеделски производители, плащат данъци и осигуровки, при тях също всичко е документирано. Интересът на договарящите се е взаимен. Освен повече стабилност и предвидимост, фермерите получават качествен посадъчен материал, ноу-хау и дори финансова подкрепа. Тези розовари и розопроизводители са косвено засегнати от днешната драма, но не са преки участници в нея. Тя е сътворена от пребиваващите във втория паралелен свят в този бранш.\r\n\tВ него всичко е \"под масата\", без документи и кеш. Първи по веригата са розопроизводители, които за да не се прецакат, не искат никакви договори и продават \"на пътя\" - на черно и без документи. За тях всичко вървеше отлично, докато цените се покачваха и печалбата клонеше към 200-300 процента. Но балонът се пукна и сега искат помощ. И щяха да имат право да я получат, ако се бяха регистрирали като земеделски стопани. Но не са го направили - за да си спестят данъци, осигуровки и други разходи. С което тарикатлъкът им не свършва. Мнозина са подменили българския сорт маслодайна роза с руска кръстоска - много красива, с много по-високи добиви, но с много ниско съдържание на етерично масло, което рязко понижава количеството и качеството на крайния продукт.\r\n\tПо-нататък по веригата са прекупвачите на розов цвят, които обикалят с торбите с пари из полето. Днес и те са се наредили сред протестиращите, правейки се на онеправдани земеделски труженици. И накрая са нароилите се знайни и незнайни розоварни, които с ментетата си само подбиват цената и реномето на истинските производители. Техният трик бил да повишават продукцията си, като добавят евтин внос от Иран или Турция и други химически магии.\r\n\t\r\n\tТова е картелът на хитреците. Те са тези, които тъпчат \"символа на страната ни - българската роза\". На всичко отгоре настояват някой да им плати сметката. И са на път да го постигнат - в последните дни чиновници обикалят селата, за да регистрират спешно земеделски производители със задна дата, в нарушение на закона. Така държавата, която години наред не е въвела ред, се кани да плати \"компенсации\" с парите на всички останали.\r\n\tАко някой поради човешко съчувствие е съгласен да плаща, трябва да знае, че всъщност помага не на розопроизводители, а на некадърни политици да си купуват власт и спокойствие.", "date": "2018.05.29", "title": "Ето кой тъпче \"символа на България\""}
{"url": "https://www.mediapool.bg/proizvodstvoto-i-potreblenieto-na-tok-u-nas-spadat-news279605.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа първите близо пет месеца на 2018 г. производството и потреблението на електроенергия у нас са намалели, докато износът на ток се е увеличил спрямо същия период на предходната година, сочат  на \"Електроенергийния системен оператор\"\r\n\tСпадът на производството на електроенергия от 1 януари до 20 май е 4.61% до 17 309 160 мегаватчаса. Консумацията на вътрешния пазар е намаляла с 6.49% до 15 561 310 МВтч. Вероятно поради тази причина е увеличен с 16.16 на сто износът на ток от страната, достигайки 1 747 850 мегаватчаса, показват още данните на ЕСО.\r\n\tС над 10 процента е намаляло производството на ток от базовите електроцентрали, спада и делът на енергията от възобновяеми източници в преносната мрежа на страната с 2.1% до 492 704 мегаватчаса спрямо година по-рано.\r\n\tВ електроразпределителната мрежа делът на възобновяемите енергийни източници пък е спаднал с 11.71% до 631 682 Mвтч.\r\n\tОтчетен е голям ръст на енергията от водни централи с 69.3 на сто до 2 265 058 мегаватчаса, което говори за по-пълноводна година.", "date": "2018.05.29", "title": "Производството и потреблението на ток у нас спадат"}
{"url": "https://www.mediapool.bg/kolko-shte-struva-razporedenoto-ot-putin-udalzhavane-na-zhivota-v-rusiya-news279602.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският вестник \"Ведомости\" изчислява колко пари ще бъдат похарчени от бюджета на страната, за да бъде удължен животът на населението. \r\n\t \r\n\tСпоред нов указ от този месец на президента Владимир Путин до 2024 г. средната продължителност на живота в Русия трябва да достигне 78 години.\r\n\t \r\n\tЗа целта властите трябва всяка година да вдигат средствата за здравеопазване с 15 на сто, сиреч да отпускат годишно по още 300 милиарда рубли за тази сфера. И то при положение че БВП расте с 4 процента годишно, както предвижда указът, а консумацията на алкохол в Русия спадне с 40 на сто.\n\n\r\n\t \r\n\tОчакваната продължителност на живота във федерацията през 2017 г. бе 72.7 години. Хората в новите членки на ЕС живееха още през 2015 г. с 4.7 години повече, а мъжете - с 6.1 години повече от мъжете в Русия.\r\n\t \r\n\tСтандартизираният коефициент на смъртност в Русия все още е по-висок, отколкото в Европа - мъжете от федерацията живеят средно 10 години по-малко от жените, селяните - 2 години по-малко от градското население, детската смъртност надхвърля двойно европейските показатели, отбелязва БТА. \r\n\t \r\n\tСпоред експерти впрочем планираното повишаване на качеството и достъпността на медицинската помощ ще увеличи продължителността на живота в Русия с 2.5 години.\r\n\t \r\n\tОще толкова се чакат от програмата за развитие на здравословния начин на живот, най-вече чрез намалена употреба на алкохол и тютюн.Така мъжете в страната ще живеят вече средно 74 години, а жените - 81, добавя \"Ведомости\", цитиран от Би Би Си.\r\n\t \r\n\tВластите в Крим предлагат да се въведе безвизов режим за чужденци, пожелали да се лекуват в Русия, най-вече по санаториуми и курорти. Това разказва пред \"Комерсант\" Сергей Стрелбицки от администрацията на украинския полуостров, анексиран през 2014 г. от Москва.\r\n\t \r\n\tИдеята му предполага чуждестранните пациенти да прекарват в Русия 30 дни без документи за влизане, после при нужда да получават \"медицински визи\" по опростена процедура. Това според кримския служител ще подкрепи отрасъла и \"ще спомогне да прекършим санкционния режим\".\r\n\t \r\n\t\"Това е достоен отговор на санкциите, на информационната война, която се води срещу страната ни - коментира Стрелбицки пред изданието. - Чужденците ще видят с очите си как живеем тук. Колкото до Крим, ще се убедят сами, че Крим е част от Русия.\"\r\n\t \r\n\tСпоред вестника здравното и външното министерство в Москва вече разработват специален визов режим за чужденци, пристигащи за лечение в Русия. Туроператорите засега оценяват скромно броя на чуждите клиенти на руските санаториуми, но експерти на вестника смятат медицинския туризъм в Русия за перспективен отрасъл като цяло и припомнят, че страната разполага с клиники, съпоставими с европейските.\r\n\t \r\n\tВ руските санаториуми почиват годишно към 5 до 7 милиона души, но чужденците са само 1 процент - и то главно руски граждани, изселили се в чужбина, или хора от постсъветското пространство, сочи оценка на Сергей Ромашкин, управител на туроператорска фирма.\r\n\t \r\n\tСпоред него визови улеснения биха увеличили туристическия поток към Русия с 20-25 на сто, но не и в случая с медицинския туризъм.\r\n\t \r\n\t\"Тук има смисъл да се ориентираме само към рускоезичното население в чужди държави. Всички останали ще бъдат изправени пред цял комплекс от проблеми - не е толкова лесно да откриеш преводачи, владеещи именно медицински английски или немски\", обяснява професионалистът.", "date": "2018.05.29", "title": "Колко ще струва разпореденото от Путин удължаване на живота в Русия"}
{"url": "https://www.mediapool.bg/i-spored-novata-zdravna-karta-izlishni-bolnitsi-nyama-news279593.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяма да има промяна в броя на финансираните от здравната каса болници и отделения и след влизането в сила на новата национална здравна карта, която кабинетът одобри в сряда.\r\n\tВъпреки че от юни НЗОК ще сключи анекси с лечебните заведения заради новата карта, според която 5000 болнични легла за активно лечение са излишни, на практика съществени промени не се очакват.\r\n\tТова стана ясно от обясненията на здравния министър Кирил Ананиев и екипа му след приемането на картата от правителството.\r\n\tЦелта на документа е да идентифицира потребностите от болници, медицински специалисти и апаратура в отделните области на страната и да се използва като инструмент за провеждане на държавна политика.\r\n\tТ.е. да се използва за внасянето на баланс в системата от над 340 лечебни заведения, които са неравномерно разпределени, и докато в области като София, Пловдив и Пазарджик има излишък от болници, то в други области липсват цели медицински специалности.\n\n\r\n\t\r\n\tПостигането на тази цел обаче отново се отлага – този път за следващата година, тъй като от обясненията на Ананиев стана ясно, че с новия здравноосигурителен модел, който той предстои да представи до месец, ще бъде изготвена нова здравна карта, съобразена с него и тя ще е с променени принципи и философия.\r\n\tАмбицията на МЗ е всички промени да влязат в сила от 1 април с новия рамков договор.\r\n\tАнаниев обясни, че екипът му има забележки към принципите, структурата и съдържанието на току що приетата здравна карта, но отказа да посочи какви, за да не издава философията на новия здравноосигурителен модел.\r\n\t\r\n\t, заяви Ананиев.\r\n\tНеговата заместничка Жени Начева коментира, че “здравната карта касае бъдещите инвестиции, когато се появят нови договорни партньори, за да се оцени необходимостта от разкриване на нови структури и нови лечебни заведения“.\r\n\t, коментира тя.\r\n\tДругият зам.-министър Бойко Пенков даде пример, че има заявено инвестиционно намерение за разкриването на нова болница в Сливен с 500 легла и постави въпроса има ли необходимост от такава нова болница.\r\n\t, успокои Ананиев.\r\n\t, заяви той.\r\n\t\r\n\tСлед открити технически грешки в последния вариант на картата при общественото обсъждане, броят на нужните болнични легла е бил вдигнат с 600.\r\n\tТака утвърдените с документа необходими болнични легла за активно лечение са завишени от 32 873 на 33 482. Ананиев обясни, че при 75 процента използваемост със сигурност се гарантира нивото на хоспитализациите от миналата година.\r\n\t\r\n\tВъпреки, че здравните власти дават назад от първоначалната идея НЗОК да отказва договори на лечебни заведения и отделения в градовете с излишни структури, от Българския лекарски съюз продължават да не одобряват документа и заявиха, че ще го оспорят в съда.\r\n\tСъсловната организация смята, че приетият от правителството документ съдържа диспропорции , които са \"прекалено очевидни, за да бъдат подминати\" и крайният вариант не е съобразен с препоръките на областните комисии по изготвянето на картата.\r\n\t, заявяват от БЛС.\r\n\tНа практика всяка здравна карта до момента е била оспорвана в съда, като последната беше отменена от ВАС през октомври миналата година.", "date": "2018.05.29", "title": "И според новата здравна карта излишни болници няма"}
{"url": "https://www.mediapool.bg/kak-shestte-tona-amfetamini-hvanati-vav-varna-se-sviha-do-25-tona-news279608.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПреди четири дни Апелативната прокуратура във Варна обяви, че са заловени шест тона амфетаминопроизводни на пристанище Варна – Запад. Пратката е открита в контейнер, пристигнал от Китай, а получателят ѝ е гражданин от ЕС. Обявено бе, че става дума за 300 чувала, които са декларирани като лимонена киселина.\r\n\tВъв вторник във Варна бе дадена специална пресконференция, на която откритото количество наркотици рязко се сви до 2.5 тона, а чувалите станаха 600. Повечето медии отразиха това събитие като нов случай и така по-невнимателните граждани, които са отчели и двете новини, вероятно са останали с впечатление, че властите са заловили общо 8.5 тона дрога за по-малко от седмица.\r\n\tТова обаче не е така. Проверка на Mediapool установи, че първата информация, съобщена от варненската прокуратура, е грешна. Държавното обвинение явно много е искало да се похвали бързо с големия удар и е .\r\n\tОт Агенция \"Митници\" уточниха пред Mediapool, че общото заловено количество наркотици е 2.5 тона. Амфетаминопроизводните са били разположени \"шахматно\" сред заловените чували с лимонена киселина. Целта е била да се минимизира риска, защото при проверка властите биха могли да уцелят чувал с легалната субстанция.\r\n\t \r\n\tВъв вторник властите съобщиха, че е заловено амфетаминопроизводното вещество Алфа-фенилацето-ацетамид или 2-фенилацето- ацетамид, известно още като АПАА. Това е нов вид силен прекурсор за производство на наркотици. Цената при реализация на подобно количество АПАА от нелегални разпространители възлиза на над 500 милиона евро. Ударът е бил направен от служители на Агенция \"Митници\".\r\n\tСтоката е пристигнала с контейнер от Китай, като е декларирана като лимонена киселина - 600 торби по 25 кг. По метода \"анализ на риска\", контейнерът е попаднал в предварителната селекция за проверка от \"Митническо разузнаване и разследване\" и \"Борба с наркотрафика\" в Митница-Варна.\n\n\r\n\tМитничарите са били доста старателни. Те са прегледали общо 300 чувала с лимонена киселина преди да се натъкнат на прекурсорите.\r\n\tОсновен потребител на този тип прекурсор са страните от Западна Европа, като през последните години такива нелегални лаборатории за производство на синтетични наркотици са засичани и в Централна и Източна Европа.", "date": "2018.05.29", "title": "Как шестте тона амфетамини, хванати във Варна, се свиха до 2.5 тона"}
{"url": "https://www.mediapool.bg/voina-chrez-zakon-siriyski-plan-za-vazstanovyavane-trevozhi-bezhantsite-i-priemashtite-gi-strani-news279606.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНов закон, позволяващ на сирийското правителство да възстановява опустошени от войната райони разтревожи бежанците и страните, които са ги приютили, пораждайки страхове, че хората ще загубят имотите си и ще бъде по-малко вероятно да се върнат у дома.\r\n\t \r\n\tСедем години след началото на войната, отнела живота на половин милион души, законът сигнализира за намерението на правителството да възстанови районите в Сирия, където бунтовниците са победени, въпреки че големи части от страната остават извън неговия контрол.\r\n\t \r\n\tТ.нар. \"Закон 10\" влезе в сила миналия месец, когато армията беше на път да смаже и последните бунтовнически анклави около Дамаск, консолидирайки властта на президента Башар ал Асад над почти цяла Западна Сирия.\n\n\r\n\t \r\n\tЗаконът позволява на лицата да докажат, че са собственици на имоти в районите, избрани за възстановяване, и да претендират за компенсация. Според организации за хуманитарна помощ обаче, хаосът от войната означава, че малцина ще могат да го сторят в определения срок. \r\n\t \r\n\tЗаконът още не е приложен. \r\n\t \r\n\tХората, принудени да напуснат домовете си (над половината от довоенното население), трудно ще предявят правата си, предупреждават хуманитарните организации.\r\n\t \r\n\tМного бежанци сега са изправени пред голям проблем: дали да се върнат у дома, дори ако смятат, че това може да не е безопасно, и лично да предяват правата си на собственост, или да рискуват да ги загубят, което ги лишава от един голям стимул да се върнат в Сирия в бъдеще.\r\n\t \r\n\t\"Ако законът се приложи в райони, някога контролирани от опозицията, откъдето жителите са избягали, или където кадастрите са унищожени, това на практика ще предотврати завръщането на бежанците\", се казва в информационен документ, разпространен сред страните членки на ЕС по време на среща на високо равнище неотдавна.\r\n\t \r\n\tЛиванският премиер Саад Харири, чиято страна приютява повече от един милион сирийски бежанци, заяви миналата седмица, че законът \"казва на хиляди сирийски семейства да останат в Ливан\", като ги заплашва с конфискация на собствеността им.\r\n\t \r\n\tАсад казва, че законът е тълкуван погрешно с цел да се настрои западното обществено мнение срещу неговото правителство. Той заяви пред гръцкия в.\"Катимерини\", че законът \"не цели да лиши от собственост когото и да било\".\r\n\t \r\n\t\"Не може да се постъпи така с един човек, искам да кажа дори ако той е терорист - за да лишиш някого от собственост, трябва присъда от съдебната система\", обясни той.\r\n\t \r\n\tПротивниците на Асад вече го обвиняват, че режисира \"демографска промяна\", като прогонва бунтовниците и техните семейства от сирийските градове, и твърдят, че законът конфискува имотите и домовете на бежанците.\r\n\tПо мнението на \"Амнести интернешънъл\" той практически лишава хиляди хора от техните жилища и земя.\r\n\t \r\n\t\r\n\t \r\n\tУправлението на повторното изграждане на разрушените градове, жизненоважно за сирийската икономика, ще стане още по-важно за Асад, ако той иска да превърне победите на бойното поле в пълна реставрация на своето управление.\r\n\t \r\n\tЕксперти по следвоенна реконструкция го сравниха със закони, приети в други военни зони, особено в Бейрут след гражданската война от 1975-90 г.\r\n\t \r\n\tАсад разчита съюзниците му, главно Русия и Иран, да помогнат за възстановяването, той като западните страни заявяват, че няма да се включат, докато не е осъществен политически преход.\r\n\t \r\n\tГлавните градове на Западна Сирия - Дамаск, Алепо, Хама и Хомс, сега са изцяло в негови ръце, но с изключение на Хама, във всеки от тях цели квартали са в руини.\r\n\t \r\n\tПравозащитни групи обаче, включително \"Амнести интернешънъл\", обвиняват Асад, че е замислил \"Закон 10\", за да прогони противниците си от техните домове, тъй като най-силно разрушените райони на Сирия бяха важни центрове на опозицията.\r\n\t \r\n\t\"Ако бъде приложен, този закон би могъл да се използва, за да се реализира изключително ефикасен експеримент по социално инженерство. Хиляди сирийци - предимно жителите на районите, подкрепящи опозицята, или които са потърсили убежище в чужбина, рискуват да загубят домовете си, защото документите им са изгубени или унищожени\", казва Даяна Семаан, изследовател на Сирия в \"Амнести интернешънъл\".\r\n\t \r\n\t\r\n\t \r\n\tМного бежанци притежават собственост в Сирия, но за тях ще бъде по-трудно да предявят правата си, отколкото за онези, които са останали в страната.\r\n\t \r\n\tНорвежкият съвет за бежанците е установил, че 67 процента от интервюираните бежанци са казали, че притежават имот в Сирия, но само 17 процента от тях все още имали документи за собственост.\r\n\tДруг повод за голяма тревога е срокът, предвиден в закона.\r\n\t \r\n\tЩом местен орган на властта обяви план за възстановяване (все още никой не го е направил) хората ще разполагат с 30 дни да предявят правото си на собственост, което ще им даде право на компенсация.\r\n\tСпоред привържениците на правителството защитата на собствениците на имоти е щедра: роднини или упълномощени лица могат да предявят претенции и да обжалват решенията от името на отсъстващите собственици.\r\n\tНо след дългогодишната война, по време на която държавните сгради бяха разрушени заедно с документацията им, а хората, в бягството си, са изгубили документите си за самоличност или нотариалните актове за земята, може да минат месеци, докато се докаже кой е даден човек, камо ли какво притежава.\r\n\t \r\n\tЗа един бежанец в чужбина изваждането на пълномощно според сирийските закони на името на приятел или роднина в Сирия, дори ако и двамата имат всичките правилни документи, отнема минимум три месеца.\r\n\tОсвен това се изисква да се премине проверка за сигурност - потенциален проблем за лица, избягали от райони, които са били центрове на опозицията.\r\n\t \r\n\t\r\n\t \r\n\tКомпенсацията се предлага под формата на дялове в компанията, коато ще извършва реконструкцията, но хуманитарните организации се опасяват, че малцина от първоначалните обитатели ще могат да си позволят допълнителната цена на новите жилища в подобни проекти и може да се окажат подложени на натиск да продадат имотите си на ниски цени.\r\n\t \r\n\tТъй като голяма част от най-пострадалите райони са бивши крепости на опозицията, възможно е много хора, които са избягали от Сирия, и роднините им, които са останали, да се страхуват да се явят пред държавни служители, за да докажат правото си на собственост.\r\n\t \r\n\tЗаконът засяга също жилища, построени без официално разрешение или без нотариален акт. Собствениците на такива жилища може да получат дялове на базата на оценката за стойността на тяхната сграда, но няма да могат да получат компенсация за земята без доказателство за собственост, заяви експерт по текста.\r\n\t \r\n\tМного собственици на имоти са били убити по време на войната, понякога без роднините им да получат смъртен акт, и това вероятно ще доведе до спорове за наследство, което ще усложни претендирането за собственост.\r\n\tЗаписите на нотариалните актове също са объркани след началото на боевете през 2011 г., защото семействата са бягали от един фронт към друг, взимайки със себе си само това, което могат да носят, и са продавали имотите си на съседи. Някои имоти са били купувани и препродавани многократно, без документи на хартия. \r\n\t \r\n\tСобствениците не могат да оспорват избирането на даден район за възстановяване, а възраженията за стойността на собствеността им ще се решават от апелативен съд.", "date": "2018.05.29", "title": "Война чрез закон? Сирийски план за възстановяване тревожи бежанците и приемащите ги страни"}
{"url": "https://www.mediapool.bg/kontrolat-na-komisiyata-po-hazarta-se-okazva-neefektiven-news279609.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавната комисия по хазарта (ДКХ) извършва неефективен контрол върху игрите на щастието, защото няма специализирана дирекция за тази цел. Това става ясно от проект на промени в устройствения правилник на ведомството, предложен от финансовото министерство.\r\n\tС проекта се предлага създаването на специализирана дирекция \"Лицензионна и контролна дейност\", която трябва да засили проверките.\r\n\tФинансовото министерство признава, че санкционирането на нарушенията е ненавременно и неефективно.\r\n\tПредварителните проверки на игрално оборудване са правени несвоевременно, въпреки че това е предпоставка за издаване на лицензи по Закона за хазарта.\r\n\tБавело се е и унищожаването на негодното игрално оборудване.\n\n\r\n\tПрез февруари финансовият министър Владислав Горанов смени без обяснение председателя на ДКХ Огнемир Митев и го замени с юристката от финансовото министерство Мария Филипова.\r\n\tСкоро след идването си на поста тя назначи пълна проверка на трите национални телевизии – БНТ, бТВ и Нова телевизия, във връзка с рекламата на лотарийни игри. Резултатите показаха, че агресивната реклама на хазарт е законна и санкция бе наложена единствено на клипа \"Шоколад\".\r\n\tПредложените от Горанов структурни промени в ДКХ идват в момент, когато предстои парламентът да разгледа предложението на \"Обединени патриоти\" за ограничаване на продажбата на лотарийни билети и на регламата на игри на щастието.", "date": "2018.05.29", "title": "Контролът на комисията по хазарта се оказва неефективен"}
{"url": "https://www.mediapool.bg/darzhaven-teren-v-s-german-se-podgotvya-za-industrialna-zona-news279611.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТерен на метрологичния институт в софийското село Герман ще бъде вкаран в капитала на държавната Национална компания \"Индустриални зони\", реши правителството на заседанието във вторник.\r\n\tИмотът е с площ 19.5 дка и върху него има седем сгради, които са били използвани от Българския институт по метрология, но той вече не се нуждае от тях.\r\n\tСега той ще бъде вкаран като непарична вноска в капитала на фирмата, развиваща индустриалните зони у нас. Целта е на него да бъдат привлечени инвеститори за изграждане на производства или друг тип дейности в тази зона.\r\n\tПравителството също така е предоставило на Министерството на здравеопазването имот от 4.7 дка във Велико Търново, на който да се изгради център за специализирана здравно-социална грижа за деца с увреждания с потребност от постоянни медицински грижи, който се финансира по европроект.\r\n\tС друго решение кабинетът прие преобразуването на сградите на Аграрно-техническата професионална гимназия в Златица и на Професионалната гимназия по лозарство и винарство \"Хр. Ботев“ в Перущица в общинска собственост. Причината е, че учебните заведения, които досега са били в системата на земеделското министерство, стават общински.\n\n\r\n\t\"Български пощи“ пък получи правото да продаде чрез търг имоти във Варна, Търговище и Павликени. Това са шест апартамента с площ между 40 кв. м и 100 кв. м и гараж от 19 кв. м, които не са необходими за основната дейност на дружеството. С продажбата им ще бъдат реализирани приходи, необходими за изпълнение на бизнес плана на \"Български пощи“, посочват от правителствената пресслужба..", "date": "2018.05.29", "title": "Държавен терен в с. Герман се подготвя за индустриална зона"}
{"url": "https://www.mediapool.bg/kipi-treskava-podgotovka-za-sreshtata-tramp-kim-chen-un-news279591.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп потвърди в Туитър, че високопоставен севернокорейски представител е на път за Ню Йорк за участие в разговори за предстоящата среща на върха между него и севернокорейския лидер Ким Чен-ун, предадоха световните агенции във вторник.\r\n\t \r\n\t\"Събрахме заедно страхотен екип за нашите разговори със Северна Корея. Срещите, засягащи съмита и други въпроси, се провеждат сега. Ким Йон-чхол, заместник-председателят на Северна Корея, пътува сега към Ню Йорк. Солиден отговор на моето писмо, благодаря ви!\", написа Тръмп в Туитър.\r\n\t \r\n\tПо-рано днес южнокорейската агенция Йонхап съобщи, че името на Ким Йон-чхол е в списъка на пътниците за полета от Пекин за Вашингтон. После агенцията съобщи, че Ким е сменил полета и ще отиде в Ню Йорк.\n\n\r\n\t \r\n\tКим Йон-чхол е бивш шеф на севернокорейското военно разузнаване. Сега е заместник-председател на централния комитет на управляващата севернокорейска партия и отговаря за отношенията на Севера с Юга.\r\n\t \r\n\tВисш съветник на севернокорейския лидер Ким Чен-ун пък пристигна снощи в Сингапур, съобщи японската обществена телевизия Ен Ейч Кей, цитирана от Ройтерс. Агенцията коментира, че това е най-новата индикация, че насрочваната и отлагана среща на върха САЩ - Северна Корея ще се състои.\r\n\t \r\n\tКим Чхан-сон, де факто началник на генералния щаб на севернокорейските въоръжени сили, отпътува за Сингапур през Пекин снощи.\r\n\t \r\n\tНаред с това екип от американски правителствени служители, включително заместник-началникът на кабинета на Белия дом Джо Хагин, отпътува снощи от американската военновъздушна база Йокота в Япония за Сингапур, посочва Ройтерс.\r\n\t \r\n\tЮжнокорейският президент Мун Дже-ин каза, че в дните преди срещата Тръмп - Ким може да има и още негови непредвидени срещи с Ким, като тази в събота в граничното село Панмичжон в демилитаризираната зона.", "date": "2018.05.29", "title": "Кипи трескава подготовка за срещата Тръмп-Ким Чен-ун"}
{"url": "https://www.mediapool.bg/protesti-v-belfast-s-iskane-na-liberalizirane-na-abortite-v-severna-irlandiya-news279613.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтотици защитници на правата на жените протестираха в Белфаст с настояване британският премиер Тереза Мей да реформира правилата за абортите в Северна Ирландия, които са силно ограничаващи, предаде Ройтерс.\r\n\t \r\n\tПротестът бе организиран пред сградата на кметството в Белфаст броени дни след като на референдум в Ирландия мнозинството от гласоподавателите се обяви за либерализиране на абортите.\r\n\tДемонстрантите скандираха, че е време Мей да предприеме нещо. В Северна Ирландия абортите са разрешени само ако животът на бременната жена е в риск или има риск за нейното психическо или физическо здраве, който да е дълготраен или постоянен. Абортите не са разрешени в случай на изнасилване, кръвосмешение или аномалия на плода.\r\n\tСлед референдума в Ирландия Северна Ирландия остава единствената част от британските острови с рестриктивен режим на абортите. В неделя към Мей бяха отправени призиви от членове на правителството ѝ и от опозицията да промени тези стриктни правила.\n\n\r\n\t \r\n\tГоворителка на премиерката обаче каза, че промяната на правилата трябва да бъде извършена от правителството на Северна Ирландия.", "date": "2018.05.29", "title": "Протести в Белфаст с искане на либерализиране на абортите в Северна Ирландия"}
{"url": "https://www.mediapool.bg/biznesat-smuten-ot-planovete-na-dans-da-vnedryava-agenti-news279600.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tда може да внедрява агенти в частни фирми и държавни институции без знанието на ръководителите им очаквано предизвика остра съпротива от страна на бизнеса. \r\n\t \r\n\t\"Смущаващото в тези текстове е, че отсъства съдебният контрол, което ще влоши бизнесклимата у нас. Използването на специални разузнавателни средства (СРС) се разрешава от съда, а внедряването на агенти ще става без знанието и съгласието на ръководителя на фирмата, а защо не и на някоя партия”, коментира Васил Велев, председател на Управителния съвет на Асоциацията на индустриалния капитал у нас.\r\n\t \r\n\tСпоред предложените от премиера Бойко Борисов и контраразузнаването промени в Правилника за прилагане на Закона за ДАНС, публикувани на сайта за обществени консултации strategy.bg, тайни агенти на агенцията ще бъдат внедрявани в институции, фондации и фирми без знанието на ръководствата им. \n\n\r\n\t \r\n\tАгентите ще могат да бъдат внедрявани сред адвокати, одитори, художници, счетоводители, архитекти и други свободни професии.\r\n\t \r\n\tОсвен това ще могат и да вербуват техни \"колеги\", които вече са на щат в съответните фирми или институции.\r\n\t \r\n\tТова ще е много сериозна промяна, която ще даде значителни нови правомощия на ДАНС, чийто граждански контрол е много слаб. , трябва да уведоми и да получи съгласието на шефовете на съответните фирми и ведомства. \r\n\t \r\n\tВелев обясни пред Нова телевизия, че дори предлаганите изменения да не бъдат приети, тяхното обсъждане плаши и прогонва потенциални инвеститори.\r\n\t \r\n\tБившият министър на вътрешните работи Емануил Йорданов от своя страна изрази мнение, че промените не са големи и няма да доведат до никакви проблеми.\r\n\t \r\n\t\"Практиката показва, че във всеки период от време има различни практики. При социализма най-важно беше самопризнанието. След това акцентът падна върху СРС-тата, макар че от тях също не излиза нищо съществено. Сега ще се насочим към служителите под прикритие”, коментира Йорданов.\r\n\t \r\n\t\r\n\t \r\n\tПредлаганите промени повдигат куп въпроси около функционирането на агентите под прикритие. Не е напълно ясно как те ще бъдат назначавани без уведомяването на ръководителите при положение, че в държавната администрация се минава през конкурси, а в частните фирми са много важни личните контакти.\r\n\t \r\n\tНе е ясно и какво ще стане, ако даден шеф на фирма или ведомство не хареса качествата на агента и откаже да го назначи на работа. \r\n\t \r\n\tДАНС е агенция към Министерския съвет и на практика единственият лост за граждански контрол на дейността ѝ е парламентът. \r\n\t \r\n\tПовече заседания на ресорните комисии, в които се обсъждат въпроси около работата ѝ, обаче се затворени. \r\n\t \r\n\t\r\n\t \r\n\tСпоред мотивите на предлаганите промени", "date": "2018.05.29", "title": "Бизнесът смутен от плановете на ДАНС да внедрява агенти"}
{"url": "https://www.mediapool.bg/ukraina-s-oferta-za-severen-potok-2-news279607.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНачин за намаляване на щетите за Украйна от реализацията на газопровода \"Северен поток 2\" предложи във вторник представителят на Киев в Съвета на Европа Дмитрий Кулеб в интервю за \"РБК Украина\", цитирано от руското издание РИА Новости. Според него за целта \"Газпром\" трябва да приеме подписването на тристранно споразумение между Киев, Москва и Брюксел с клауза за гарантиране на газовите доставки през територията на Украйна.\r\n\tВ противен случай, по думите на Кулеб, \"Северен поток 2\" ще причини \"колосални загуби\" за Киев.\r\n\tЗапазването на газовия транзит през Украйна при пускането на разширението на \"Северен поток\" с още 55 млрд. куб. м годишно от руското крайбрежие по дъното на Балтийско море до Северна Германия бе поискано и при визитата на германския канцлер Ангела Меркел в Кремъл преди десетина дни. Руският президент Владимир Путин се съгласи с това, но обясни, че е въпрос на преговори и икономически анализи.\r\n\tСпоред водещият анализатор на руския Фонд за национална енергийна сигурност Игор Юшков споразумение за запазване на украинския газов транзит е необходимо и такова ще бъде подписано. Ключови обаче са условията в подобен договор.\r\n\t\"Дори и да се построят всички обходни газопроводи, техните мощности няма да са достатъчни за да реализират целия обем (на газовия транзит), който през 2017 г. е минал през Украйна\", посочи Юшков в ефира на радио \"Спутник\".\n\n\r\n\tПо думите му през 2020 г. през Украйна трябва да се транспортират 40 млрд. куб. м, след което обемите на доставките ще намаляват. Той обаче отбеляза, че в същото време европейците намаляват собствения си добив на газ, който вероятно ще бъде компенсиран с нови покупки на руска суровина.\r\n\tСпоред Юшков е възможно да има спор между Москва и Киев за условията на договора за продължаване на транзита през украинска територия, свързани най-вече с плащането на такси за заявените от \"Гацпром\" за транзитиране количества, независимо от физически транспортираните обеми.\r\n\tЕкспертът смята, че Русия може да се съгласи на тези условия, но само до 2020 г. За дългосрочен транзитен договор \"Газпром\" ще настоява за по-гъвкави финансови условия, смята Юшков.\r\n\tПрезидентът на Съюза на нефтогазовата промишленост на Русия Генадий Шмал също смята, че Москва няма да се откаже напълно от транзита през Украйна.\r\n\t\"Във всеки случай около 15-20 млрд. куб. м газ ще е необходимо да се транспортират през Украйна, за да се осигурят доставките за европейските страни, каза той пред \"Спутник\".\r\n\tСпоред него обаче втова има смисъл, ако Киев осигури безпроблемен транзит, но ако ще има газова война като през 2009 г., тогава няма смисъл\", подчерта Шмал.", "date": "2018.05.29", "title": "Украйна с оферта за \"Северен поток 2\""}
{"url": "https://www.mediapool.bg/cheshkiyat-prezident-shte-nominira-za-vtori-pat-andrei-babish-za-premier-news279615.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧешкият президент Милош Земан възнамерява да номинира Андрей Бабиш за втори път за премиер до средата на юни, за да се опита да ускори съставянето на ново правителство, предаде Ройтерс.\r\n\tЦентристката партия АНО на Бабиш сключи с левоцентристката Социалдемократическа партия коалиционно споразумение, което трябва да бъде одобрено от редовите социалдемократи на вътрешнопартиен референдум. Резултатите от него се очаква да бъдат обявени на 15 юни.\r\n\t\"Със сигурност ще номинирам Андрей Бабиш за премиер преди 15 юни\", каза Земан пред чешката телевизия.\r\n\tЗа първи път Земан предложи Бабиш за министър-председател през декември, но неговият кабинет не получи доверие в парламента през януари и управлява като служебно правителство. За да поиска ново гласуване на доверие, Бабиш трябва да получи нов мандат от президента, посочва Ройтерс.\r\n\tПреди да влезе в политиката през 2011 г., Бабиш беше бизнесмен милиардер. Той бе обвинен от полицията, че преди 10 години незаконно е получил европейски субсидии за малък бизнес. Бабиш отхвърля тези обвинения.\n\n\r\n\tПартията АНО спечели най-много места в парламента на изборите миналия октомври, но не разполага с мнозинство. Евентуалната коалиция със СДП също няма да има мнозинство - тя ще разполага с 93 от общо 200 депутатски места в долната камара на парламента и ще има нужда от подкрепата на малката Комунистическа партия.\r\n\tВидни социалдемократи се обявиха против коалиция с Бабиш и поставят условие той да подаде оставка, ако бъде признат за виновен във финансови измами, добавя Ройтерс.", "date": "2018.05.29", "title": "Чешкият президент ще номинира за втори път Андрей Бабиш за премиер"}
{"url": "https://www.mediapool.bg/turtsiya-iska-ot-bulgaria-proverka-na-14-organizatsii-za-vrazki-s-gyulen-news279614.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурция е поискала от България съдействие за проверка на 14 организации, за които има съмнения, че работят привърженици на Фетуллах Гюлен, или са привърженици на ФЕТО. Това стана ясно след срещата между вътрешните министри на двете страни - Валентин Радев и Сюлейман Сойлу, съобщава БНР.\r\n\t\"Хора, които намират убежище у нас, ако те са с нещо, което те считат, че примерно са гюленисти, както той каза, или така нататък, аз му казах не директно да, има си процедури, България ще го направи, стига с това да е съгласно нашето законодателство, но те ни казаха, че в България работят 14 търговски представителства и училища\", заяви вътрешният министър Валентин Радев след срещата с турския му колега Сюлейман Сойлу.\r\n\tДвамата министри разговаряха в Одрин, където, в рамките на Българското европредседателство, се проведе конференция на тема \"Гранична сигурност и сътрудничество\".\r\n\tСтраните от ЕС не смятат ФЕТО за терористична организация и това бе ясно заявено през миналата година от координаторът на ЕС за борбата с тероризма Жил де Керхов. При това положение остава неясно как българските власти биха изпълнили молбата на Турция за проверка на организации, за които няма данни, че извършват престъпна дейност.\r\n\tПрез 2016 г. българските власти  преследвания заради политическите си убеждения Абдуллах Бююк. Това се случи, въпреки че българският съд на две инстанции бе отхвърлил искането на турските власти за екстрадиция.", "date": "2018.05.29", "title": "Турция иска от България проверка на 14 организации за връзки с Гюлен"}
{"url": "https://www.mediapool.bg/320-000-zhurnalisti-ot-evropa-poiskaha-evrofondove-za-svoboda-na-slovoto-news279618.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-голямата журналистическа организация в Европа - Европейската федерация на журналистите (ЕФЖ), която представлява около 320 000 представители на професията от 44 държави, настоява ЕС да отдели фондове за подкрепа на свободата на изразяване в бюджета си за периода 2021 – 2027 г.\r\n\tТова се посочва в  до еврокомисарите Мария Габриел и Гюнтер Йотингер от 24 май, съобщи федерацията. Около същото искане се обединиха представители на медийни организации на  в средата на май.\r\n\t\"Смятаме, че е изключително важно за медийната свобода и плурализма те да получат ясен приоритет в бъдещия бюджет на ЕС (2021 – 2027 г.)\", пише европейската федерация.\r\n\tЖурналистическата организация изразява тревогата си, че предложението на ЕК за бюджета след 2020 г. не включва средства за закита на свободата на изразяване в Европа.\r\n\t\"Независимата журналистика е много повече от \"добавена стойност\" за Европейския съюз. Тя е основно право и отговорност\", посочва федерацията. В писмото се припомня, че последните събития показват, че пресата и медийната свобода имат нужда от силна подкрепа, за да защитават демокрацията, разкриването на информация пред обществото, а също и живота на разследващите журналисти.\n\n\r\n\t\"За съжаление, ситуацията с пресата и медийната свобода в Европа се влошава. Много държави членки на ЕС не могат да гарантират подходяща среда за работа на журналистите. Притеснителна е ситуацията например в Полша, Унгария, Франция, Испания и България. Убийствата на Ян Куцияк в Словакия и Дафне Галисия в Малта са тъжни примери и са само върхът на айсберга\", пише в писмото на ЕФЖ.\r\n\tВ писмото на федерацията се изразява учудване, че в европейския бюджет не се предлага финансиране в подкрепа на свободата на изразяване, въпреки че при представянето на пакет от мерки на ЕК за борба с дезинформацията на 26 април тази година бе отбелязано именно необходимостта от подобни мерки.\r\n\tПрез пролетта комисар Мария Габриел се зае сериозно с план за борба срещу дезинформацията, след като разпространи доклад на експертна група на високо равнище по проблема.\r\n\tВъв вторник ЕК съобщи, че Габриел свиква в Брюксел форума относно разпространението на дезинформация онлайн, който беше предложен от нея през април.\r\n\tФорумът включва представители на онлайн платформи и техните асоциации, рекламната индустрия, медиите, гражданското общество, проверители на факти (т.нар. фактчекъри) и академичната общност. Целта е да изработи етичен кодекс по отношение на онлайн дезинформацията, който трябва да е готов до юли.\r\n\tОт август до октомври компаниите ще бъдат насърчени да се присъединят към кодекса, а от ноември до декември ЕК ще направи оценка на постигнатия прогрес.\r\n\t\"Очаквам към Кодекса за поведение, който форумът ще изготви, да се присъединят възможно най-голям брой онлайн платформи и заинтересовани лица. Ако резултатите са неудовлетворителни, си запазваме правото да обмислим допълнителни действия, включително от регулаторен характер\", коментира комисарят по цифровата икономика и общество Мария Габриел.", "date": "2018.05.29", "title": "320 000 журналисти от Европа поискаха еврофондове за свобода на словото"}
{"url": "https://www.mediapool.bg/nai-malko-27-raketi-i-snaryadi-byaha-izstrelyani-ot-gaza-po-yuzhen-izrael-news279616.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко 27 ракети и снаряди бяха изстреляни от ивицата Газа по Южен Израел днес, без да причинят жертви и щети, съобщи израелската армия.\r\n\tАсошиейтед прес определя обстрела като най-масирания по рода си от войната през 2014 г. между Израел и палестинското ислямистко движение Хамас, което контролира крайбрежния анклав.\r\n\tПовечето от тези ракети и снаряди са били свалени от израелската система за противоракетна отбрана \"Железен купол\", съобщи израелската армия.\r\n\tЕдна ракета обаче се е взривила в двора на детска градина, обяви говорителят на израелското министерство на външните работи Емануел Нахшон.\r\n\tПремиерът Бенямин Нетаняху свика заседание с участието на министрите, отговарящи за сигурността.\n\n\r\n\tПо-рано днес сирените в Южен Израел, близо до ивицата Газа, завиха, в предупреждение към местните жители да се укрият в убежища, предаде Ройтерс.\r\n\tПалестински бойци са обстрелвали за последно Израел от крайбрежния анклав на 18 февруари.\r\n\tНад 110 палестинци обаче бяха убити от израелските сили за сигурност през последните седмици, най-вече при протести край границата между ивицата Газа и Израел, отбелязва Асошиейтед прес.", "date": "2018.05.29", "title": "Най-малко 27 ракети и снаряди бяха изстреляни от Газа по Южен Израел"}
{"url": "https://www.mediapool.bg/ot-1-septemvri-transportat-u-nas-tryabva-da-izpolzva-biogorivo-novo-pokolenie-news279617.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт 1 септември 2018 г. горивата от нефтен произход в транспорта трябва да съдържат минимум 6% биодизел, от които 1% биогориво от ново поколение. Това е регламентирано в одобрен от кабинета във вторник проект за изменение на Закона за енергията от възобновяеми източници.\r\n\tПромените регламентират използването на биогорива от ново поколение в транспортния сектор и ще съдействат за изпълнение на националната цел за потребление на биогорива от ново поколение (биогорива, произведени от отпадъци и остатъци – слама, водорасли, гроздови джибри, животински тор, утайка отпадъци и др.), посочват от правителствената пресслужба\r\n\tБългарската национална цел за потребление на биогорива от ново поколение е 0.05 процентни пункта енергийно съдържание от задължителния дял на енергия от възобновяеми източници във всички видове транспорт. Тя трябва да бъде постигната до 2020 г.\r\n\tС промените в законопроекта се предлагат критерии за устойчивост при използване на биогорива.\r\n\tВъвежда се изискване за откриване и проследяване на суровините за производство на биогорива от ново поколение и произведените от тях биогорива по цялата верига на стойността. По този начин ще се предотврати умишленото им модифициране или превръщане в отпадъци, така че да попаднат в обхвата на суровините за производство на биогорива от ново поколение. При констатиране на неправомерни действия ще бъде уведомявана Европейската комисия, допълват от \"Дондуков\" 1.", "date": "2018.05.29", "title": "От 1 септември транспортът у нас трябва да използва биогориво ново поколение"}
{"url": "https://www.mediapool.bg/mazh-zastrelya-trima-v-tsentara-na-liezh-sled-koeto-be-likvidiran-news279603.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМъж уби с нож и със собственото им служебно оръжие двама полицаи, както и случаен гражданин, преди да бъде застрелян от силите на реда в източния белгийски град Лиеж във вторник. Белгийската прокуратура съобщи, че разследва нападението като терористичен акт.\r\n\t \r\n\tМъжът първо започнал да стреля в кафене. След това взел чистачка за заложник и се скрил в близко училище. Впоследствие бил ликвидиран.\r\n\t \r\n\tСпоред други информации стрелецът открил огън около автобус на градския транспорт, а после влязъл в училище, откъдето се чули множество изстрели, включително от автоматично оръжие.\n\n\r\n\tМедии твърдят, че първоначално нападателят е имал само нож, с който е посякъл полицаите, а след това ги е застрелял със служебното им оръжие. По пътя си той убил младеж, който се намирал в автомобила си.\r\n\t \r\n\tПо информация на в. \"Соар\" престъпникът е отнел оръжието на полицай при рутинна проверка на документи, застрелял е него и партньора му, а също така, вероятно случайно, убил пътник в преминаваща по улицата кола.\r\n\t \r\n\tСпоред очевидци нападателят не е направил големи усилия да бяга от местопрестъплението.\r\n\tРазследването на днешната стрелба бе поверено на белгийската федерална прокуратура, компетентна в случаи на тероризъм, съобщи говорителката на градската прокуратура Катрин Колиньон, цитирана от Франс прес.\r\n\t \r\n\tКолиньон каза, че за момента не се знае какъв е бил мотивът на нападателя. Тя не потвърди появилите се в пресата информации, че мъжът е крещял \"Аллах е велик\".\r\n\t \r\n\tВестник \"Либр Белжик\" цитира полицейски източник да казва, че нападателят е извикал това на арабски, а телевизия Ер Те Бе Еф каза, че според следователи той може да е имал терористичен мотив, предаде Ройтерс. \r\n\t \r\n\tГоворителят на федералната прокуратура Ерик ван дер Сипт съобщи за АФП, че някои елементи на това деяние пораждат подозрения, че може да става дума за терористичен акт.\r\n\t \r\n\tТелевизия Ер Те Ел съобщава, че престъпникът се казва Бенжамен Ерман, роден през 1982 година. Той е излязъл вчера от затвора, където е излежавал присъда за углавно престъпление, което не е свързано с тероризъм. Там обаче той общувал с \"радикализирани затворници\", добави телевизията. Окончателното му освобождаване е предстояло, а снощи получил разрешение да излезе на свобода само за няколко часа.\r\n\t \r\n\tБелгийският град Лиеж става кървава сцена за втори път в последните години. На 13 декември 2011 г. в центъра на града Нордин Амрани (33 г.), бивш затворник, изби седем души и рани 125, преди да се застреля.\r\n\t \r\n\tАмрани, белгиец от марокански произход, роден в Брюксел, излежал по-рано присъда за незаконно притежание на оръжие. В деня на нападението той напуснал дома си, за да се яви на пореден разпит в полицията, но взел със себе си пушки и гранати. Сред жертвите му бяха бебе на 17 месеца, непълнолетни младежи, пенсионерка. Амрани бил освободен от затвора предсрочно.\r\n\tПрез 2014 г. Белгия стана първата жертва в ЕС на терористичен удар по поръчение на \"Ислямска държава\" - стрелбата в Еврейския музей в Брюксел, взела четири жертви.\r\n\t \r\n\tДве години по-късно, на 22 март 2016 г., терористи се взривиха на летището и в метрото на белгийската столица - 32 жертви и 340 пострадали.\r\n\t \r\n\tПоследваха два неуспешни терористични опита - във влак по линията Брюксел - Париж, както и на Централната гара в Брюксел миналата година.\r\n\t \r\n\tКралят на Белгия Филип и премиерът Шарл Мишел съобщиха, че се отправят към Лиеж в знак на съпричастност с жертвите от поредния терористичен акт. Засега Белгия не възнамерява да променя равнището на готовност срещу терористичен удар.", "date": "2018.05.29", "title": "Мъж застреля трима в центъра на Лиеж, след което бе ликвидиран"}
{"url": "https://www.mediapool.bg/ivan-kostov-mo-tryabva-da-protivodeistva-na-hibridnata-voina-news279612.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на отбраната е структурата, която трябва да противодейства на хибридната война, смята бившият премиер Иван Костов. \r\n\t \r\n\t, каза Костов по време на конференцията \"Секторът за отбрана на Република България - мъчителният преход от посткомунистически към евроатлантически модел на развитие\" в София. \r\n\t \r\n\tТой посочи, че когато хибридната война и пропагандната ѝ част постигне своите цели, българското общество се разколебава в ключовите си ценности. \n\n\r\n\t \r\n\t, коментира той.\r\n\t \r\n\tБившият премиер посочи, че отбраната на България не е само задача и отговорност на Министерството на отбраната, а трябва да бъде едновременно дълг и чест на цялото общество и държава.\r\n\t \r\n\t\r\n\t \r\n\tМинистерството на образованието, например, е отговорно с учебните си програми по история и други предмети да подготвя зрелостниците си за тяхната първа гражданска отговорност - какво да ценят и какво да пазят. \r\n\t \r\n\t, посочи Костов. \r\n\t \r\n\t, добави той.\r\n\t \r\n\t\r\n\t \r\n\tПо думите му преходът в отбранителния сектор е мъчителен, защото секторът, а и цялото българско общество и политическата прослойка, както и цели държавни институции изглежда не са направили своя окончателен избор. \r\n\t \r\n\tсмята бившият премиер.\r\n\t \r\n\t\r\n\t \r\n\tКостов приветства  управляващите, че имат стратегическия поглед да увеличат разходите за отбраната до нивото, необходимо за страната ни, като при това заделят една пета от тези разходи за създаване на отбранителни способности.\r\n\t \r\n\t коментира той.\r\n\t \r\n\tБившият министър на отбранатае песимистично настроен дали целените 2% от БВП за отбрана ще станат реалност. \r\n\t \r\n\tТой коментира, че ножицата между възможностите на държавата и потребностите от определени способности трябва да бъде максимално затворена. \r\n\t \r\n\t коментира Ноев.\r\n\t \r\n\t\r\n\t \r\n\tБившият служебен военен министърот своя страна добави пред БНР, че от много години не можем да поемем по пътя на по-тясна интеграция в НАТО и в европейската отбрана, за да може да гарантираме нашата сигурност по най-добрия начин. \r\n\t \r\n\tПроцесите вървят на приливи и отливи, а напоследък отливите, като че ли са малко по-сериозни, отколкото приливите, каза Тагарев. \r\n\t \r\n\t, добави той. \r\n\t \r\n\tРабота на политическия елит е да обясни на хората, че средата за сигурност е съвсем различна от тази през 90-те години и първото десетилетие на новия век, смята Тагарев. \r\n\t \r\n\t, каза той.\r\n\t \r\n\t коментира Тагарев.", "date": "2018.05.29", "title": "Иван Костов: МО трябва да противодейства на хибридната война"}
{"url": "https://www.mediapool.bg/oblekchava-se-prisaedinyavaneto-kam-elektroenergiynata-mrezha-news279620.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяма и месец след последните промени в Закона за енергетиката, правителството предлага на парламента нови корекции, насочени към облекчаване на присъединяването на потребителите към електропреносната и електроразпределителните мрежи. С тях също така ще се регламентира дейността на операторите на зарядни точки за електрически автомобили, за да може да се структурират такива станции за стимулиране на покупката на електромобили. Вкарват се и европейски изисквания за независим надзор над газовия преносен оператор.\r\n\tПри приемане на поправките държавният \"Електроенергиен системен оператор\" и електроразпределителните ЕВН, ЧЕЗ и \"Енерго-Про\" няма да могат да отказват на потребителите си достъп до мрежите си с мотива влошаване на условията за снабдяване. Те обаче ще могат временно да ограничат или преустановят достъпа на вече присъединени ползватели при определени условия.\r\n\tАко пък мрежовите оператори, включително и газопреносният и газоразпределителните, отказват на нови кандидат-потребители присъединяване, те ще трябва да мотивират писмено решенията си. В момента няма такова изрично изискване, заради което и през годините има редица жалби от фирми срещу електроразпределителните дружества основно за забавено или отказвано безпричинно включване в мрежата. Комисията за защита на конкуренцията дори е глобявала електроразпределитгелните предприятия за подобни нарушения.\r\n\tНови текстове пък ще уредят изграждането на инфраструктура за алтернативни горива и ще регламентират фигурите на оператори на публично достъпна зарядна точка и ползвателите на услуги за зареждане на електрически превозни средства. Предвиден е ред за присъединяване на зарядната точка към електроразпределителната мрежа. Разгръщането на зарядната инфраструктура ще послужи като стимул за по-широкото използване на електрически превозни средства, което е фактор за опазване на околната среда, близки до нулевите вредни емисии и силно намаляване на шума, посочват от правителствената пресслужба\r\n\tДруга група законови поправки облекчава режима за изграждане на линейни енергийни обекти – електропроводи, газопроводи, нефтопроводи и други. Това вече ще става въз основа на учредено сервитутно право. Действащите в момента текстове на закона предвиждат учредяване на право на строеж както за изграждането на сгради и постройки, така и за прокарването на подводни, надземни и подземни линейни обекти на техническата инфраструктура. Тази липса на разграничение между видовете енергийни обекти утежнява осъществяването на инвестиционни намерения на енергийните предприятия, отбелязват от кабинета.\n\n\r\n\tСъс законодателните изменения се въвежда дефиниция на линейните енергийни обекти, като към тях се включват и принадлежащите им трайно прикрепени към земята конструктивни елементи (например, стълбовете към електропроводите).\r\n\tДействащият в момента режим за придобиване на вещни права води до забавяне в развитието на енергийната инфраструктура. В същото време, това е причина за оскъпяване на инвестициите, заплащане на неустойки и загуби на финансиране, мотивират поправките от Министерския съвет.\r\n\tВъвежда се и възможността за възмездно придобиване на имоти – частна държавна или общинска собственост, без търг или конкурс за изграждането или разширението на площадкови енергийни обекти (трафопостове, подстанции и други).\r\n\tПредложените законови поправки целят намаляване на административните процедури за изграждане на линейни енергийни обекти. Със законопроекта се създават условия за ефективно реализиране на проектите от общ интерес, касаещи трансевропейската енергийна инфраструктура, посочва се още в съобщението на Министерския съвет.\r\n\tВече на държавните електропреносен и газов оператор ще бъде забранено да прехвърлят свой персонал към предприятия, изпълняващи някоя от дейностите по производство или доставка.\r\n\tПоставят се изисквания и към състава на надзорния орган на независимия преносен оператор. Той трябва да включва членове, представляващи вертикално интегрираното предприятие и членове, представляващи акционери – трети страни. Операторът на система за съхранение на природен газ ще има независими от вертикално интегрираното предприятие права за вземане на решения по отношение на активите, необходими за поддръжката, експлоатацията или разработването на съоръженията за съхранение. По този начин се гарантира независимостта на оператора, която трябва да бъде осигурена, дори и когато той е част от вертикално интегрирано предприятие, посочват от пресслужбата на МС.", "date": "2018.05.29", "title": "Облекчава се присъединяването към електроенергийната мрежа"}
{"url": "https://www.mediapool.bg/politicheskata-kriza-v-italiya-razklati-pazarite-news279625.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗадълбочаването на политическата криза в Италия разтърси пазарите и доведе до втори ден на спад на италианските и европейските борси.\r\n\tКарло Котарели, който бе номиниран от италианския президент Серджо Матарела да състави правителство, се очаква да представи по-късно във вторник списъка с кандидати за новия кабинет, но инвеститорите остават скептични, посочва Асошиейтед прес.\r\n\tИталианският фондов пазар започна днешната търговия със спад от 1,8 на сто, след което низходящата тенденция се задълбочи до 2,6 на сто.\r\n\tСпредът (разликата в лихвите) между италианските и германските 10-годишни облигации, нарасна до 235 пункта - най-високото ниво от ноември 2013 година. Лихвите по италианските ценни книжа се повишиха до 2,9 процента.\r\n\tОпитът на популистките партии \"Лигата\" и Движение \"Пет звезди\" да съставят правителство претърпя неуспех преди два дни, когато предложеният от тях кабинет бе отхвърлен от Матарела заради номинацията на евроскептик за министър на икономиката.\n\n\r\n\tИзправено пред твърда опозиция, правителството на Котарели, вероятно няма да успее да спечели вота на доверие по-късно тази седмица, което ще изправи Италия пред нови избори през есента.\r\n\tИнвеститорите се опасяват, че нови избори могат да се превърнат \"де факто\" в референдум за членството на Италия в еврозоната и ролята на страната в ЕС, уточнява Ройтерс.\r\n\tДоходността по краткосрочните италиански облигации, която е сред най-чувствителните показатели за политическия риск, нарасна с 80 базисни пункта до най-високото си ниво от края на 2013 година.\r\n\tЕврото поевтиня под прага от 1,16 долара за първи път от над половин година, губейки 0,3 на сто от стойността си за деня. Спрямо швейцарския франк единната валута отстъпи със сходен темп до 1,1528 франска за едно евро.", "date": "2018.05.29", "title": "Политическата криза в Италия разклати пазарите"}
{"url": "https://www.mediapool.bg/konferentsiya-v-parizh-dava-nova-nadezhda-za-mir-v-libiya-news279624.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВраждуващите либийски фракции се споразумяха да организират на 10 декември парламентарни и президентски избори, съобщи съветник на премиера Файез Сарадж след среща в Париж, предаде Ройтерс.\r\n\t \r\n\tТахер ас Сони каза в Туитър, че участниците в преговорите са се споразумели до 16 септември да подготвят \"конституционна основа\" за изборите.\r\n\t \r\n\tСрещата в Париж, в която участваха източнолибийският командир Халифа Хафтар, шефът на правителството в Триполи Файез Сарадж и лидерите на двата съперничещи си парламента, бе организирана, за да се намери изход от кризата в Либия.\n\n\r\n\t \r\n\tЧетиримата либийски ръководители направиха съвместно изявление след конференцията, в което обещават да работят по конструктивен начин с ООН за организирането на заслужаващи доверие и мирни избори и да приемат резултатите от вота, предаде Франс прес.\r\n\t \r\n\tПроектодокумент, видян от Ройтерс преди срещата, предвижда отправяне на призив за създаване на единна централна банка и ангажимент за създаване на национална армия.\r\n\t \r\n\tВ него има и заплаха от международни санкции срещу тези, които възпрепятстват изборите или оспорват резултатите им.\r\n\t \r\n\tВ парижката конференция участват петте постоянни членки на Съвета за сигурност на ООН, плюс Италия, Турция, ОАЕ, Катар и съседите на Либия.\r\n\t \r\n\tСпоразумението е \"ключов етап за помирението\" в тази страна, обхваната от хаос седем години след падането на Муамар Кадафи, заяви френският президент Еманюел Макрон, цитиран от Франс прес.\r\n\t \r\n\tТой нарече пред журналисти \"историческа\" провелата се сутринта среща в Елисейския дворец.\r\n\t \r\n\t \r\n\tФранция се опитва да играе ролята на миротворец в страна, където усилията на САЩ и бившата колониална сила Италия не успяха да донесат стабилност, отбеляза АП.\r\n\t \r\n\tЛибия се разпадна след подкрепения от НАТО бунт през 2011 г., свалил Муамар Кадафи, и от 2014 г. насам страната е разделена между съперничещи си политически и военни фракции в Триполи и на изток. ООН оглавява усилията за обединение на богатата на петрол държава и за организирането на национални избори, припомня Ройтерс.\r\n\t\r\n\tДържавният съвет в Триполи, едно от двете либийски законодателни събрания, гласува за изпращането на своя делегация за преговорите, но предяви и редица изисквания, включително за незабавно примирие в източния град Дерна и вдигане на блокадата там, наложена от Либийската национална армия (ЛНА) на Хафтар. По-рано този месец ЛНА засили офанзивата си в Дерна и сблъсъците там продължаваха в понеделник.\r\n\t \r\n\tДържавният съвет заяви още, че издействаното от ООН политическо споразумение от 2015 г., отхвърлено от източните фракции, трябва да остане в сила и че военните институции трябва да действат под цивилен контрол.\r\n\t \r\n\tХафтар е назначил военни управители на мястото на избраните кметове на повечето места в Източна Либия. Опоненти го подозират, че се стреми към власт над цялата страна и се опасяват, че ще върне страната към авторитарно управление.\r\n\t \r\n\tГрупа от тринайсет военни съвети и бригади в Западна Либия направиха изявление, според което парижката инициатива не ги представлява. \"Призоваваме за истински диалог, съсредоточен върху стремежите на либийското общество във всичките негови аспекти\", се казва в изявлението. В него се изразява съпротива срещу \"външната намеса\" и \"всяка инициатива, целяща нормализирането на военно управление\".\r\n\t \r\n\tВ края на миналата седмица въоръжени групи в Триполи пропъдиха Президентската гвардия (формирование, създадено от правителството за национално съгласие на Сарадж с международна подкрепа) от нейни стратегически позиции на международното летище в столицата и канцеларията на премиера. Дипломатически източници казаха, че това е отчасти израз на недоволство заради срещата в Париж.\r\n\t \r\n\tПод президентството на Еманюел Макрон Франция се опитваше да засили ролята си в увещаването на либийските фракции да прекратят безредието. Миналата година Макрон свика безпрецедентни разговори между Хафтар и Сарадж в Париж.\r\n\t \r\n\tПредвид продължаващото разделение на Либия парижката среща няма да налага прекалено строга рамка на участниците, за да се избегне \"създаването на нереалистични очаквания, така че ако те не се сбъднат, това да втвърди сегашния тон и допълнително да засили напрежението\", заяви неправителствената Международна кризисна група.", "date": "2018.05.29", "title": "Конференция в Париж дава нова надежда за мир в Либия"}
{"url": "https://www.mediapool.bg/mareshki-iska-moratorium-za-voennite-sdelki-news279622.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на партия \"Воля\" Веселин Марешки внесe в Народното събрание проектoрешение за мораториум върху разходите за въоръжаване. \r\n\t \r\n\tОт \"Воля\" искат да се спрат проектите за купуване на нов тип изтребители и бронирани машини за общо 3.3 млрд. лева. Те вече минаха през Министерския съвет и предстои да влязат в парламента. \r\n\t \r\n\tПодготвена е поредната кражба на българския народ, коментира на брифинг в парламента Марешки. \n\n\r\n\t \r\n\tТой разпозна темата за отбраната през последните седмици след сбирка на крайнодесни европейски партии в Ница и се обяви за провеждането на референдум за излизане на България от НАТО, а на 9 май чества деня на победата на Червения площад в Москва.\r\n\t \r\n\tНад 3 млрд. лв. с един подпис са подготвени да бъдат откраднати от здравеопазването, от образованието, от националната сигурност и да бъдат дадени за няколко луксозни играчки, коментира той.\r\n\t \r\n\tОт \"Воля\" ще поискат оставката на министъра на отбраната Красимир Каракачанов, ако не бъдат оттеглени проектите за нова бойна техника.\r\n\t \r\n\tТози проект може да събори правителството много по-лесно, отколкото така преекспонираната Истанбулска конвенция, каза Марешки. \r\n\t \r\n\tПризоваваме министър-председателя отново да се вслуша в разума, допълни той. \r\n\t \r\n\tОт \"Воля\" ще се срещнат с другите политически сили и с правителството, за да обсъдят въпроса. Марешки заяви, че са били подложени на натиск, за да не се противопоставят на този \"огромен харч\".\r\n\t \r\n\tПопитан как вижда модернизацията на армията, Веселин Марешки заяви: \"Това нещо не го виждам. Но виждам фалиращи болници. Виждам ограбвани възрастни хора по селата. Виждам липса на достойно образование, липса на достъп до лекарства\". \r\n\t \r\n\tТой допълни, че осигуряване на полицай във всяко село ще струва на бюджета около 50 млн. лв. годишно. \r\n\t \r\n\tАко не знаят как да изхарчат ефективно парите в полза на българския народ, да се допитат до нас, призова управляващите той.\r\n\t \r\n\tЩе направим допитване до българския народ, до всички лекари, учители, пенсионери по селата – дали искат полицай на село, аптека на село, образование и достъп до здравеопазване или искат няколко самолета, заяви Марешки. \r\n\t \r\n\t\"Ще искаме разсекретяване на стенограмите на последните два КСНС при президента. Там министър-председателят, финансовият министър, Корнелия Нинова, от службите, всички бяха против. Единствените, които бяха \"за\", са Каракачанов и президентът\", отбеляза Марешки.\r\n\t \r\n\t\"Ако президентът си е летец и това му е мечтата - да купи няколко самолета, и ако това е сделката на неговото избиране, ние останалите - каква ни е ползата от това нещо\", коментира той.", "date": "2018.05.29", "title": "Марешки иска мораториум за военните сделки"}
{"url": "https://www.mediapool.bg/zdravni-migranti-na-protest-za-dostap-do-transplantatsii-news279604.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПациенти с белодробни заболявания и техни близки излязоха на протест пред Министерството на здравеопазването във вторник заради прекратения достъп на български пациенти до белодробни трансплантации. В момента 16 души с тежки белодробни заболявания чакат за животоспасяваща трансплантация в чужбина, тъй като тя не се прави у нас. А от миналата година единствената европейска болница, приемаща български пациенти за белодробни трансплантации, във Виена, отказва прием.\r\n\tПротестиращите пациенти са недоволни от нехайството и безотговорното отношение на здравните власти, които не са успели в този период да осигурят лечението на нуждаещите се от трансплантация пациенти.\r\n\tПротестът премина под мотото. Преди време нуждаещи се от трансплантации пациенти заявиха готовност да сменят гражданството си, за да получат достъп до лечение.\r\n\t, заяви Тодор Мангъров, председател на асоциация “Пулмонална хипертония\". По думите му от 2017 година досега има два отказа от клиниката във Виена за прием на български пациенти с мотива, че България не е член на Евротрансплант.\r\n\tНа протеста присъстваха и вече трансплантирани пациенти, които коментираха, че ако не са имали шанс преди време, днес е можело да не бъдат пред министерството.\n\n\r\n\tВече месеци наред австрийската клиника и българските здравни власти са в ситуация на “развален телефон“, като от болницата са обяснили на пациенти, че страната ни е с изтекъл договор с европейската мрежа Евротрансплант, докато българското здравно министерство и Изпълнителната агенция по трансплантациите казват, че действащ договор има, но не могат да се разберат с европейските клиники.\r\n\tЗам.-министърът на здравеопазването Бойко Пенков обясни, че договорът с клиниката в Австрия бил за три години и е изтекъл. Той не е подновен, защото осемте страни членки на \"Евротрасплант\", в които страната ни търси партньорска болница, осигуряват приоритетно органи за техните граждани, обясни Пенков.\r\n\tИзпълнителният директор на Агенцията по трансплантации Марияна Симеонова увери, че договорът с австрийската клиника ще бъде подновен, а освен това се водят и разговори с болници във Франция и Великобритания.\r\n\tС решаването на проблема е ангажирано от Министерството на външните работи.", "date": "2018.05.29", "title": "\"Здравни мигранти\" на протест за достъп до трансплантации"}
{"url": "https://www.mediapool.bg/bezplatnoto-sanirane-se-razdelya-za-bedni-i-zamozhni-news279621.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 42 000 жилищни сгради ще се санират по нов механизъм - преминава се от унифициран модел към диференцирана подкрепа според различията на регионите в страната. Това  Министерството на регионалното развитие и благоустройството (МРРБ) в понеделник късно вечерта, но без да поясни конкретно плановете си.\r\n\tОт съобщението се разбира, че занапред най-вероятно изостаналите региони с мръсен въздух ще имат предимство при безплатнато саниране на жилищните сгради спрямо икономически по-развитите региони, където населението е по-платежоспособно.\r\n\tОсвен това самоучастието на жителите в слабо развитите икономически региони може да е минимално или дори да се запази \"безплатно\" за социално слабите, докато в по-силно развитите то ще е по-високо.\r\n\tДо момента санирането беше \"безплатно\" за 2022 сгради.\r\n\tПлановете за  при санирането на жилищата им вече бе обявено от зам.-министъра на регионалното развитие Малина Крумова. Точният размер към момента не е ясен. Засега подкрепа среща един от предложените модели - този на Световната банка, който предвижда първоначално самоучастието да бъде 20 на сто и на всеки 5 години да се увеличава с още 10 на сто.\n\n\r\n\tТъй като във всяка сграда има социално слаби, които няма да могат да покрият своето самоучастие, е възможно за тях санирането да остане безплатно на базата на подоходен критерий. Това беше една от пречките през миналия програмен период санирането на жилища с европари да буксува години наред и в крайна сметка се взе решение обновяването на блоковете да става безплатно за всички живеещи в тях.\r\n\t\r\n\tМРРБ е за продължаване на програмата. \"Важно е да се заложи и приоритизация, която да насочи програмата към икономически изостаналите региони, градовете с най-мръсен въздух, поощряване към включване в ТЕЦ и др.\", се казва в съобщението.\r\n\t\"Бъдещата програма трябва да акцентира сградите да се снабдяват с мерки за енергийна ефективност, отговарящи на клас \"B\", разширяване на обхвата с дейности като опазване на въздуха, подмяна на отоплителни и горивни инсталации. Освен това трябва да се включат и еднофамилните жилищни сгради и залагане на повече мерки с възобновяеми енергийни източници и подмяна на ВиК системите\", допълват от МРРБ.\r\n\tКак ще продължи програмата за саниране се очаква да стане ясно до края на годината или най-късно до средата на 2019 г. Дотогава ще са изразходвани първоначално отпуснатите 2 млрд. лв. за санирането на 2022 сгради, става ясно от съобщението на МРРБ.\r\n\t\r\n\tДвата милиарда лева, които се покриват от всички български данъкоплатци, ще стигнат за обновяването на около 150 000 жилища, в които живеят 350 хил. души. Това е близо 5 на сто от населението на страната.\r\n\tРазгърнатата застроена площ на тези жилища е 11.5 млн. кв.м, показват данните на МРРБ. Това означава, че средно един квадратен метър обновена площ ще излезе около 173 лв., поемани от държавния бюджет.\r\n\tВ рамките на Националната програма за енергийна ефективност на многофамилните жилищни сгради са били заети около 70 000 души от строителните фирми, консултанти, проектанти, инженери и производители на строителни материали, посочват от МРРБ.\r\n\t\r\n\tВ същото време към момента близо 7000 са регистрираните сдружения на собственици на многофамилнми жилищни сгради в страната, в които са включени около 1 млн. български граждани, отчита Малина Крумова по време на международна конференция \"Устойчиви градове – нови възможности и предизвикателства пред общините\".\r\n\tВ този брой са включени и 350 000 българи, чиито домове ще бъдат обновени до средата на 2019 г.\r\n\tДанните от  показват, че 5351 сдружения на собственици са поискали финансиране от банката към момента. Последното вписано заявление е от 9 май 2018 г.\r\n\tВъзможните източници за финансиране на тези сгради са \"съфинансиране от собствениците на жилища, които са най-заинтересовани от мярката, европейски програми, международни финансови институции, търговия с емисии и други\", се казва в съобщението на МРРБ.\r\n\tЕфектите от програмата \r\n\tМРРБ отчита, че ефектите от програмата за енергийна ефективност досега са значителни.\r\n\tСамо от блоковете, санирани до 2017 г., са спестели над 157 килотона въглероден диоксид и 470 000 мегаватчаса електроенергия годишно.\r\n\tПри завършване на всички 2022 сгради ще се пести близо 1 млн. мегаватчаса електроенергия на година и двойно повече вредни емисии.\r\n\tОтчита се и повишаване на температурата до 5 градуса в обновен апартамент, а сметките за отопление са намалели с 40 до 60 на сто.\r\n\t\"Най-сериозно спестяване се отчита при домакинствата, които се отопляват на твърдо гориво - дърва и въглища, които са и най-големите замърсители на въздуха през зимата\", казва Малина Крумова.\r\n\tПолзите са и по отношение на повишения топлинен комфорт на жилищата, а оттам и възможността за отопляване на повече помещения, което е пряко свързано със здравето на хората, енергийно спестяване, намаление на вредни емисии, подобряване облика на градовете, повишена стойност на жилищата, спестен финансов ресурс за собствениците, който се влага за други дейности, посочват от МРРБ.", "date": "2018.05.29", "title": "\"Безплатното\" саниране се разделя за бедни и заможни"}
{"url": "https://www.mediapool.bg/antikoruptsionnata-komisiya-si-zatvarya-ochite-za-signal-sreshtu-ministar-news279623.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъздадената в началото на годината Комисия за противодействие на корупцията и отнемане на незаконно придобито имущество (КПКОНПИ) е прекратила проверка, образувана по сигнал срещу министъра на земеделието Румен Порожанов,  .\r\n\tРешението е взето преди две седмици и не е публикувано на сайта на КПКОНПИ, а на сайта на несъществуваща вече Комисия за противодействие и установяване на конфликта на интерес, която се вля в новия орган.\r\n\tПубликуваното решение прилича на криптиран документ. С мотив, че представляват лични данни, от него е заличено не само името на Порожанов, но и много отделни думи, които правят решението трудно за разбиране.\r\n\tОт него става ясно, че в началото на годината в комисията е получен сигнал, в който се твърди, че през ноември 2017 г. двама души предлагали (неясно на кого) консултантски услуги, които гарантирали пълно получаване на субсидии и избягване на извършването на проверки. Единият от тях бил бивш служител на министерство, а другият - управител и собственик на фирмата (с която се сключвали договорите) и син на министъра на ******.\r\n\tПодателят на сигнала посочва, че \"желае да бъде извършена проверка с цел недопускане на източване на европейски фондове и евентуална злоупотреба на министър ** и свързаните с него лица\". Към сигнала са приложени извадки от интернет, Търговския регистър, както и самите консултантски договори.\n\n\r\n\tЕдинствените европейски фондове, които се наричат субсидии, са тези, отпускани от Държавен фонд \"Земеделие\". Министърът на земеделието Румен Порожанов има син - Антоан, който е едноличен собственик и представляващ на фирмата \"Ей Ар Пи мениджмънт енд техникъл кънсълтънси\".\r\n\tПо информация на \"Капитал\" в началото на годината такъв сигнал е бил изпратен до различни институции. В него се твърди, че през ноември 2017 г. Антоан Порожанов и бившият зам.-директор на фонд \"Земеделие\" Ангел Кенанов предлагали въпросните консултантски договори по време на земеделско изложение. Комисионата, която фирмата е поискала, е 6 лева на декар субсидирана площ.\r\n\tВместо за корупция, проверката е за конфликт на интереси\r\n\tВместо да извърши проверка на твърденията за злоупотреба с европейски фондове или корупция, ръководената от Пламен Георгиев комисия започва да търси конфликт на интереси.\r\n\tКПКОНПИ приема, че случаят е от \"фактическа и правна сложност\", защото проверката продължава повече от регламентирания в закона двумесечен срок.\r\n\tЗа три месеца антикорупционната комисия успява да събере важна информация, която е известна в публичното пространство. Например от изисканите и събрани заверени копия на клетвен лист и решение за избиране на Министерския съвет станало ясно, че Румен Порожанов в действителност е министър.\r\n\tКомисията на Пламен Георгиев успяла да открие и декларациите за конфликт на интереси, които Порожанов е подал (те се качват на сайта на парламента).\r\n\tСправка в базата данни \"Население\" пък показала, че Антоан Руменов Порожанов е син на баща си. Проверка в Търговския регистър потвърдила още, че той е собственик на дружеството, посочено в сигнала, и е негов представляващ.\r\n\tАнализирайки всички тези доказателства, комисията в новия си състав стига до извода, че няма конфликт на интереси, тъй като няма данни Порожанов да е упражнил правомощия в качеството си на министър на земеделието по отношение на свързаното с него лице.\r\n\t\"Стари работи\"\r\n\tПред \"Капитал\" Румен Порожанов казва, че не знае за решението на КПКОНПИ, но сюжетът, визиран в сигнала, му е познат. \"Това е стара история. Представени са чернови на договори с твърденията, че синът ми ги е разпространявал. Такива чернови може да направи всеки.\"\r\n\tЗемеделският министър посочва като източник на атаката бившия председател на Държавен фонд \"Земеделие\" Мирослав Николов и неговата заместничка Виолета Александрова.\r\n\tОт своя страна Александрова коментира пред \"Капитал\", че действително сигналът носи нейното име, но не го е подписвала тя: \"Извикаха ме и обясних, че това не е моят подпис, но фактологията, която е изложена в сигнала, е вярна и се коментира в бранша.\"\r\n\tОт решението на антикорупционната комисия не става ясно къде е истината. За три месеца тя е успяла единствено да потвърди публично известни факти, но не и да отговори на въпроса дали има нещо вярно в твърденията в сигнала.\r\n\tВместо в установяването на фактите КПКОНПИ полага много по-големи усилия да направи решението неразбираемо и да скрие министър Порожанов в него.\r\n\tПорожанов под прикритието на GDPR \r\n\tОт КПКОНПИ са отговорили на \"Капитал\", че решението е публикувано без инициалите на министъра, тъй като от 25 май действа Регламент (ЕС) 2016/679 на Европейския парламент и на Съвета от 27 април 2016 г. относно защитата на физическите лица във връзка с обработването на лични данни и относно свободното движение на такива данни (GDPR).\r\n\tОт комисията не отговориха защо решението е публикувано в деня на влизане в сила на регламента, а не девет дни по-рано, когато е постановено (според закона решенията се публикуват незабавно след приемането им).\r\n\tБез отговор остана и въпросът защо от решението са заличени думи, които не са лични данни или защитена информация (като например за размера на твърдяната комисиона, име на фирма и обстоятелства, които са публично достъпни в Търговския регистър).\r\n\tЗа другите – регламентът не действа\r\n\tВ деня на решението по казуса \"Порожанов\" КПКОНПИ публикува още три решения, които също за взети на 16 април. В нито едно не е спазен същият стандарт за обезличаване.\r\n\tТака например е прекратено производство за конфликт на интереси срещу М.И.Б., но от самото решение става ясно, че това е общински съветник в Банско. В друг случай се говори за К.Д.И. – ректор на МУ от 2012 до 2016 г. Доколкото медицинските университети в България все още са ограничен брой, лесно може да се стигне до извода, че това е ректорът на МУ - Варна.\r\n\tПак в същата серия решения КПКОНПИ отказва да образува производство за конфликт на интереси срещу \"К.М. и А.Д. като синдици на КТБ АД (н), както и против Р.М., Б.М., Б.С., Н.К. и В.Д. като членове на УС на ФГВБ/Фонда\". В този случай поставянето на инициали е абсолютно безсмислено.\r\n\tДруго решение, което е по производство, започнало преди пет години в бившата Комисия за установяване на конфликт на интереси, е насочено срещу \"С.Г.Ч. с ЕГН **********, председател на управителния съвет на Агенция \"Пътна инфраструктура\".\r\n\tДа мачкаш сигнали за корупция\r\n\tВстрани от двойните стандарт при заличаването на лични данни в решението на КПКОНПИ, последната серия решения показва интересен похват, който антикорупционната комисия използва и който позволява смачкването на сигнали за корупция.\r\n\tОбщото между сигналите срещу Румен Порожанов и синдиците на КТБ е, че по съществото си те не съдържат твърдения за конфликт на интереси, а за корупционно поведение.\r\n\tЗа да провери тези твърдения, КПКОНПИ има право да извършва оперативно-издирвателна дейност, да снема обяснения от граждани, да прави справки в информационни масиви и дори може да подслушва, проследява и т.н.\r\n\tВместо да използва тези правомощия, неясно защо ръководената от Пламен Георгиев комисия третира получените сигнали като такива за конфликт на интереси, какъвто естествено не открива.\r\n\t\"Това е все едно полицията да ми докладва материали за подкуп, а аз да откажа да образувам дело за убийство, тъй като няма труп\", пошегува се дългогодишен прокурор, когото \"Капитал\" потърси за мнение.\r\n\tКазусите с Порожанов и синдиците на КТБ не са първите, които създадената в началото на годината комисия приключи по противоречив начин. През април беше прекратена и проверката срещу Волен Сидеров, който не беше декларирал придобити от него дялове в търговско дружество.\r\n\tВ КПКОНПИ вече втори месец престоява и сигналът срещу издателя и депутат от ДПС Делян Пеевски за конфликт на интереси заради внесения от него законопроект, регулиращ въпроси, свързани с интернет и печатните медии.", "date": "2018.05.29", "title": "Антикорупционната комисия си затваря очите за сигнал срещу министър"}
{"url": "https://www.mediapool.bg/pametnik-na-putin-be-izdignat-i-demontiran-v-rusko-selo-news279619.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tВ руското село Частоозерие във вторник бе открита скулптурната композиция \"В служба на отечеството\", в чийто център трябваше да се извисява 3.5-метрова статуя на президента Владимир Путин, но в последния момент е решено да отпадне. Без Путин като основна фигура, монументът представлява изображение на картата на Русия, под която стои трибуна с текста на президентската клетва, предаде Би Би Си. Бронзовият Путин е трябвало да стои именно зад тази трибуна.\r\n\t\r\n\tМестни жители разказаха, че самият паметник стои вече седмица, а Путин е махнат преди два дни. Предполага се, това е станало по настояване на президентската администрация.\r\n\tПострояването на паметника е инициатива на Александър Илтяков, почетен гражданин на село Частоозерие и депутат от партия \"Единна Русия\" от Курганска област. При откриването на композицията във вторник той обясни, че издигането на скулптурата му се струва \"оскърбително\", защото Путин е скромен човек, а създаването на \"златен образ\" може да направи модно създаването на подобни паметници.\r\n\tСамо преди седмица Илтяков защитаваше друга теза. Пред кореспондента на Би Би Си той заяви, че статуята на Путин е задължителен елемент, тъй като това не е паметник, а скулптурна композиция.\n\n\r\n\t\"Когато започнаха нападките, мнозина не искат да разберат и чуят – стига им да обиждат, това не е паметник на Путин, това е история на страната. Президентът тук няма нищо общо, това малцина го разбират\", коментира тогава Илтяков.\r\n\tМиналата седмица той обясни, цитиран от Znak.com, че монументалният ансамбъл \"В служба на отечеството\" се състои от три елемента. В центъра е бронзовата статуя на Путин висока 3.5 метра. По думите на Илтяков, авторът на монумента Олга Красношеина е работила над създаването му половин година и е успяла да постигне пълно портретно сходство с действащия президент на Русия. \"Ще бъде едно към едно\", похвали се Илтяков.\r\n\t\r\n\tЗад фигурата на Путин (вече демонтирана) е разположена картата на Руската федерация, чиято височина и широчина достигат 6 метра. Над картата стоят флаговете на Руската империя, СССР и Руската федерация.\r\n\tСайтът Znak.com по-рано съобщи, че идеята на Илтяков за издигане паметник на Путин е предизвикала недоволство сред президентската администрация. Депутатът обаче оставал непреклонен, коментирайки, че просто му завиждат и не разбират цялата концепция на скулптурния ансамбъл. \r\n\tВъв вторник той отказа да коментира въпроса пред Би Си Си, като каза само, че се е консултирал с представители на президентската администрация.\r\n\tНе е ясно къде е отнесена демонтираната статуя на Путин. Илтяков каза, че тя ще се съхранява \"на уединено място\". Той също така изрази надеждата, че с времето паметникът ще заеме място, предназначено за него, според идеята на авторите.\r\n\tСъздаването на цялата композиция е струвало 8 млн. рубли (130 хил. долара). По думите на Илтяков това са негови лични средства, а също и дарения от местни жители и спонсора – местния месокомбинат \"Велес\". Това е семеен бизнес на Илтякови – депутатът е основател на фирмата, а брат му – директор.\r\n\t\"В служба на отечеството\" не е първият дарен от тях монумент на селото – преди това са изградени на Св. Георги, Сергей Есенин, Александър Невски и пр.)", "date": "2018.05.29", "title": "Паметник на Путин бе издигнат и демонтиран в руско село"}
{"url": "https://www.mediapool.bg/s-brekzit-vaprosat-za-obedinyavane-na-irlandiya-se-poyavyava-otnovo-news279610.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавоблъсканицата с ирландската граница след Брекзит, все още оставаща без решение, увеличи подкрепата за оставането на Северна Ирландия в Европейския съюз и отново извади на дневен ред въпроса за обединяване на британската провинция със съседната Република Ирландия.\r\n\tНа референдума през юни 2016 г. за членството на Обединеното кралство в Европейския съюз, 56 процента от северноирландците гласуваха за оставане в европейското лоно. На национално равнище обаче Брекзит победи с 52 процента от гласовете.\r\n\tТази подкрепа е нараснала значително според анкета на Университета на кралицата (Куинс юнивърсити) в Белфаст сред 1000 северноирландци. Общо 69 процента от тях днес мислят, че страната им трябва да остане в ЕС.\r\n\t\"Става все по-ясно, че подкрепата в Северна Ирландия за оставане нараства\", коментира Колин Харви от университета на конференция, организирана в Лондон от мозъчния тръст \"Обединеното кралство в променяща се Европа\".\r\n\t\"Мисля, че ще бъде изключително рисковано и опасно да не отдадем никакво значение на тази подкрепа\", добави той.\n\n\r\n\tРеферендум\r\n\t \r\n\tЗа разлика от Шотландия, която също се обяви срещу Брекзит, Северна Ирландия технически би могла да остане в ЕС, ако гласува на референдум за обединение със съседна Ирландия.\r\n\tВъзможността за референдум за присъединяване към южната съседка е предвидена в Споразумението от Разпети петък, което сложи през 1998 г. край на продължилия 30 години конфликт между юнионисти (предимно протестанти) и републиканци (католици).\r\n\t \r\n\tКонкретното право да свика такова допитване се пада на Лондон, стига британското правителство да сметне, че мнозинството иска обединение.\r\n\tСпоред проучването на университета 47 процента от запитаните подкрепят идеята за подобен референдум след Брекзит, засега поискан само от републиканската партия \"Шин Фейн\", въпреки че само 21 процента са за обединение.\r\n\tЖеланието за обединение е по-скоро слабо сред протестантската общност, докато общественото мнение при католиците е разделено и \"силно зависи\" от изхода от преговорите с Брюксел за излизането от ЕС, показва проучването.\r\n\tДокато британското правителство иска да обърне гръб на европейския митнически съюз и на единния пазар, 61 процента от северноирландците искат да останат. Твърд Брекзит, комбиниран със забавяне на икономиката, ще направи перспективата за ирландско обединяване \"особено привлекателна\" за католиците в провинцията.\r\n\t\"Нова динамика\"\r\n\tДжереми Корбин, лидерът на британската Лейбъристка партия, основната опозиционна формация, подкрепя ирландското единство, но по време на визита в Белфаст през май заяви, че вероятността за това е малка.\r\n\tТереза Мей изглежда не толкова убедена. Според в. \"Таймс\" министър-председателката е разкритикувала евроскептичния депутат Джейкъб Рийс-Мог от своята Консервативна партия, че е наивен да смята, че Северна Ирландия ще гласува за оставане в Обединеното кралство в случай на референдум. \"Това не е риск, който съм склонна да поема\", му отговорила тя.\r\n\tПодобно на ЕС Мей е против това да има твърда граница между двете Ирландии след излизането на Обединеното кралство от ЕС през март 2019 г., от страх че мирното споразумение може да стане неустойчиво. Но нейното правителство още не е предложило конкретно решение за спазване на този ангажимент.\r\n\tБританците се съгласиха да въведат в проектоспоразумението за излизане от ЕС варианта за \"общо регулаторно пространство\", включващо ЕС и Северна Ирландия, поне докато не бъде предложено удовлетворяващо решение.\r\n\tБритански евроскептици обвиниха ирландското правителство, че преувеличава проблема с ирландската граница и използва ключовата си роля в преговорите за Брекзит, за да преследва \"скрит дневен ред\", предвиждащ обединяване на острова.\r\n\tВ Лондондери, граничен град, където в миналото се разиграха кървави сцени, депутатката от \"Шин Фейн\" Елиша Макалиън каза пред АФП, че връщането на граничния контрол ще засегне живота ѝ.\r\n\t \r\n\t\"Детето ми посещава всеки ден ясла от другата страна на границата. На мен ми се налага да преминавам между юрисдикцията на севера и юга по шест-осем пъти на ден\", обясни тя.\r\n\tОбединението според нея би било единственото решение. \"Брекзит внесе нова динамика в дискусиите. Хората редовно говорят за обединение\", каза тя.", "date": "2018.05.29", "title": "С Брекзит въпросът за обединяване на Ирландия се появява отново"}
