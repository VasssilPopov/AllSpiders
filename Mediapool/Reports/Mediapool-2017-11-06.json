{"url": "http://www.mediapool.bg/agentsiyata-po-hranite-otricha-meso-s-antibiotitsi-da-stiga-do-potrebitelite-news271444.html", "text": "Българското месо се оказа сред най-замърсените с антибиотици в ЕС според седмия годишен доклад на Европейската агенция по лекарствата за продажбата на антибиотици за животни в 30 европейски държави през 2015 г. Според доклада в България на 1 кг живо тегло се падат средно по 121 милиграма антибиотик, с което се нареждаме на осмо място в европейската класация за най-широка употреба на антибиотици.\r\n\tПреди нас с по-голяма употреба на антибиотици са Кипър с 434 мг/кг, Испания с 402 мг/кг, Италия с 322 мг/кг, Унгария с 211 мг/кг, Белгия със 150 мг/кг, Полша със 138 мг/кг и Португалия със 134 мг/ кг.\r\n\tВ средата на класацията са Германия (97.9мг/кг), Франция (70мг/кг), Чехия (68.1 мг/кг).\r\n\tНай-малко лекарства има в месото в Норвегия - (2 мг/ кг.), Исландия (5 мг/кг) и Швеция (12 мг/кг).\r\n\tПрез целия ден в понеделник Българската агенция за безопасност на храните (БАХБ) не коментира нищо, но вечерта излезе с официална позиция, според която няма прекомерно използване на антибиотици в българските ферми, че у нас не се дават профилактично антибиотици на животните, както и че замърсено месо не достига изобщо до потребителите. Тази позиция е разбираема като се има предвид, че ако БАХБ признае, че българското месо е натъпкано с медикаменти, ще има сериозни последици за самата агенция, за производителите, а оттам и върху пазара.\n\n\r\n\t\r\n\tБАХБ твърди, че европейските доклади не дават информация за реално употребените антибиотици при животните, а целта е чрез математически модел да се добие представа за количествата, с които потенциално могат да бъдат третирани всички животни.\r\n\tОт агенцията обясниха също, че по закон има карантинен период след употребата на антибиотици, в който животните не могат да се колят и да се добиват продукти от тях. Целта е да се гарантира, че в храните от животински произход не се съдържат остатъчни субстанции от прилаганите медикаменти. Т.е. животните трябва първо да се изчистят преди месото или техни продукти да попаднат на пазара. За това агенцията извършва мониторинг всяка година и до момента е е засичала само единични отклонения, уверява БАБХ.\r\n\tАгенцията напомня, че от 1 януари 2006 г. в България е в сила забрана за използването на антибиотиците като растежни стимулатори и се спазва законовата разпоредба за нулева толерантност за съдържание на антибиотици в конвенционалните фуражи. За да бъде произведен един медикаментозен фураж, за него трябва да има издадена рецепта от ветеринарен лекар.\r\n\tВсяка година агенцията изследва месо от едри преживни животни, от свине, от дребни преживни животни, от коне, месо от домашни птици, от зайци, а също мляко, яйца, мед и аквакултури.\r\n\t\r\n\tПрез 2015 г. са изпитани общо 532 проби. Констатирана е една несъответстваща проба пчелен мед, показала наличие на сулфатиазол. През 2016 г. са изпитани общо 521 проби. Констатирани са три несъответстващи проби патешко месо, показали наличие на тетрациклин. До 30 септември 2017 г. са изпитани общо 290 броя проби за наличие на антибактериални субстанции. Не са констатирани несъответстващи проби за наличие на антибактериални субстанции в храни и суровини от животински произход, съобщават от БАБХ. За всички нарушения са били предприети административни мерки, но не се уточнява какви.\r\n\t\r\n\tВ доклада на Европейската агенция по лекарствата (ЕМА) е отчетено, че България отбелязва ръст на употребата на антибиотици от 92 мг през 2011 г. и 116 мг през 2013 г. до 121 мг през миналата година. В анализа обаче се посочва, че ниските стойности от предишните години се дължат на това, че отчитането на данните за продажбите е било доброволно и реално данните от 2013 и 2015 г. се смятат за близки до реалното потребление.\r\n\tБАБХ отрича да има скок в употребата на антибиотици. \"На стр. 78 от цитирания доклад, в данните за продажбите, подадени от България, изрично е посочено, че същите се предоставят от търговците на едро доброволно и трябва да се интерпретират внимателно. Посочено е, че данните за 2014 г. за България са непълни, което не позволява коректен анализ на тенденциите. В тази връзка е некоректна интерпретацията за \"скок\" в употребата на антимикробни средства при животните в България, като се сравняват механично данните за 2015 г. и 2014 г., коментираха от агенцията.\r\n\tДокладът отчита, че в борбата срещу антимикробната резистентност у нас са направени промени в законодателството, които затягат контрола върху употребата и изписването на антибиотици. Така например е заложен максимален брой антибиотици, които могат да бъдат включени в една рецепта, максимално количество от всеки антибиотик, което може да бъде закупено, както и максимална продължителност на приложението му.\r\n\tВ България най-голяма е употребата на тетрациклини, пеницилини, макролиди, сулфонамиди, флуорохинолони.\r\n\tОсновният извод от доклада е, че като цяло използването на антибиотици във фермите в Европа е намаляло, но и други държави, както България, поради промени в отчитането в предишни години, са подавали неточни данни и затова тяхната интерпретация трябва да е внимателна.\r\n\tВ много страни с ниска употреба на антибиотици, каквато е Норвегия например, решението за ограничаването на консумацията на антибиотици от животните е било взето преди повече от 20 години, както става ясно от данните на ЕМА.\r\n\t\r\n\t\"За да предотвратят инфекциите и да ускорят растежа на животните, фермите се застраховат и дават дори на здравите животни малки дози антибиотици\", коментираха от \"Активни потребители\" данните в евродоклада.\r\n\t\"Тези медикаменти са създадени за лечението на някога смъртоносните бактериални заболявания, но от години се използват безпричинно за превенция и профилактика на инфекции. Накратко - храната, която консумираме, се произвежда с големи количества антибиотици, а крайният продукт съдържа остатъчни количества от тях\", смятат от \"Активни потребители\".\r\n\tФермери обаче отричат да прилагат безконтролно антибиотици и посочват, че продукцията им се проверява всеки ден и не се изкупува, ако е замърсена.\r\n\tПроблемът с прекомерната употреба на антибиотици е, че по този начин бактериите стават по-устойчиви и резистентни на медикаментите. Това засяга както животните, така и хората, които консумират замърсено с антибиотици месо и това налага използването на все по-мощни антибиотици. Затова антибиотичната резистентност е , срещу която правителствата от цял свят набелязват и предприемат мерки. Смята се, че до 2050 година смъртните случаи от лекарствена резистентност могат от 700 000 сега да се увеличат до 10 млн. годишно.", "date": "2017.11.06", "title": "Агенцията по храните отрича месо с антибиотици да стига до потребителите"}
{"url": "http://www.mediapool.bg/kiril-ananiev-se-ochakva-da-e-noviyat-zdraven-ministar-news271456.html", "text": "\"Вечният\" заместник-министър на финансите Кирил Ананиев се очаква да оглави Министерството на здравеопазването след като  на шестия месец от заемането на поста. Това съобщиха информирани източници пред Mediapool по повод проведения в понеделник Политически съвет на управляващата коалиция, който е утвърдил номинация на новия здравен министър. Кандидатурата обаче не бе обявена с обяснението, че това щяло да стане при внасянето й от премиера Бойко Борисов в парламента след гласуването на Закона за бюджета за 2018 година на първо четене.\r\n\tЛидерите на партиите в коалицията - Бойко Борисов и партийният му заместник Цветан Цветанов заедно с Красимир Каракачанов, Валери Симеонов и Волен Сидеров са избирали измежду няколко възможни кандидатури, съобщиха от правителствената информационна служба.\r\n\tСпоред източници на Mediapool избраникът на управляващите този път не е медик, а финансист - зам.-министърът на финансите Кирил Ананиев, който в момента оглавява Надзорния съвет на Националната здравноосигурителна каса (НЗОК) и отговаря за управлението на близо 4 млрд. лева от здравни вноски. Ананиев от е зам.-министър на финансите в почти всички правителства от 1998 година насам, а през тази година беше финансов министър в служебното правителство, назначено от президента Румен Радев.\r\n\tЗаради опита и експертните му познания се ползва с подкрепата на всички политически партии. Той беше подкрепен от БСП при съставянето на служебния кабинет, което сега поставя БСП в деликатна ситуация в момент, когато инициира вот на недоверие към кабинета \"Борисов 3\".\r\n\tЗа поста здравен министър бяха спрягани още имената на сегашния зам.-министър Мирослав Ненков и на директора на Александровска болница Костадин Ангелов.\n\n\r\n\tС малки прекъсвания, Ананиев от дълги години е представител на държавата в надзора на НЗОК и е запознат с проблемите на сектора в развитие. От него и финансовото министерство дойде и непопулярното предложение в бюджета на здравната каса за догодина, да бъде наложен мораториум за финансирането на лекарства с нови молекули и нови медицински дейности.\r\n\tСпоред Ананиев така увеличението от 400 млн. лева в бюджета на касата няма да бъде \"изядено\" от нови лекарства и дейности, а ще бъде инвестирано в подобряване на услугите от сегашния пакет.\r\n\tПостът на здравен министър беше овакантен, след като миналия понеделник Николай Петров подаде оставка заради журналистическо разследване на бТВ, което го уличи, че като директор на ВМА е дал две обществени поръчки на фирма на мъжа, с когото живее дъщеря му. Петров подаде оставка, която Борисов прие, а в ГЕРБ окачествиха постъпката му като \"морален акт\" на достоен човек. Предстои гласуването на оставката в парламента и избора на нов здравен министър. Миналата седмица управляващите заявиха, че ще търсят за поста човек с мениджърски опит.", "date": "2017.11.06", "title": "Кирил Ананиев се очаква да е новият здравен министър"}
{"url": "http://www.mediapool.bg/priyatel-na-dogan-prognozira-zavrashtaneto-mu-v-politikata-zaradi-diktatura-news271453.html", "text": "Участието на Ахмед Доган в заседание на ръководството на ДПС по темата за вота на недоверие срещу правителството може да не остане изолиран акт, като преплитането на държава и управляваща партия може да върне почетния председател на движението в активната политика. Това прогнозира близкият до Доган бизнесмен и бивш шеф на фонд \"Земеделие\" Димитър Тадаръков в понеделник пред бТВ.\r\n\t\"Ахмед Доган е свободолюбив човек, който не обича диктатурата. Не я обичаше по време на комунизма, няма как да я обича ако се появи сега. Диктатура е сливане на партийна и държавна власт – има наченки от тези гейтове, които са в провинцията\", поясни Тадаръков, който не уточни кой точно въвежда диктатура в България. Това обаче е второто му предупреждение за възможно връщане на Доган в активната политика, след като през август отново заяви, че \"ако се появи момент на диктатура, Доган ще излезе на политическата сцена\".\r\n\tВъв връзка с признанията на Доган в миналото за \"обръчи от фирми\" и \"разпределяне на порциите\", Тадаръков увери, че през годините Доган е бил разбиран погрешно и не може да се прави сравнение с \"непрекъснатите роднински участия в обществените поръчки\".\r\n\t\"Доган е управлявал няколко пъти в правителства, защо аз нямам нито една спечелена обществена поръчка?\", заяви Тадаръков, давайки пример със себе си.\r\n\tСпоред него ДПС е показало последователност с намерението си да подкрепи планирания от БСП вот на недоверие към кабинета \"Борисов 3\", тъй като от самото началото е заявило позицията си, че няма да застане зад правителство с участието на националистите от \"Обединени патриоти\".\n\n\r\n\tДПС обаче нямало да подкрепят друга инициатива на БСП – за алтернативен Бюджет 2018.\r\n\tДимитър Тадаръков разкритикува и проекта за държавните приходи и разходи, който управляващите придвижват: \"Моето професионално мнение е, че това е един социалистически бюджет. По малко на всекиго, без икономически ръст, наливат се милиарди без ясни цели за реформи\".\r\n\tЛичното му мнение било, че правителството на Борисов е по-добре да се задържи, защото страната ни има нужда от стабилност.\r\n\tПочетният лидер на ДПС Ахмед Доган има широк кръг от експерти и аз съм един от тях, коментира още Тадаръков. \"Чуваме се и се виждаме почти всяка седмица. Той е човек философ, който е прекалено умен. Той е човек, който през първата четвърт от живота си е прочел 25 000 тома книги\", подчерта Димитър Тадаръков.\r\n\tТой информира, че Доган е в добро здраве, макар че преди дни в някои медии се появи информация, че е претърпял тежък грип, дори и микроинфарт, заради което е постъпил в болница.\r\n\t\"Помагал съм при писането на някои политически програми преди време, например през 2001 година. Част от това беше призивът да се купува българско\", каза Тадаръков.\r\n\t\"Не съм от ДПС, аз съм земеделец. От 24 години сме приятели с Ахмед Доган и това е връзка, за която се радвам изключително много\", заяви още бизнесменът.", "date": "2017.11.06", "title": "Приятел на Доган прогнозира завръщането му в политиката заради диктатура"}
{"url": "http://www.mediapool.bg/nad-10-ot-trudosposobnite-hora-ne-si-tarsyat-rabota-news271446.html", "text": "Около 330 хиляди души са демотивираните българи в трудоспособна възраст, които но не учат, не работят и не са регистрирани в бюрата по труда. Това сочат данните от специално целево проучване на изследователски център “Тренд“по поръчка на Фондация “Фридрих Еберт“. Над 80% от демотивираните българи са без работа повече от една година, като 12% от тях никога не са работили.\r\n\tБлизо половината (47%) от всички демотивирани българи не си търсят работа, тъй като твърдят, че няма работа за тях. Едва 13% посочват като причина, че ги издържат роднини и че няма работа по специалността им. Сред висшистите половината изразяват мнението, че няма работа по специалността им.\r\n\tОфициалният държавен посредник в лицето на Бюрото по труда се оказва изключително неефективен механизъм за успешна реализация на пазара на труда. Само 1% от всички анкетирани са имали положителен опит при намирането на работа чрез бюрата по труда, коментират анализаторите.\r\n\tПовече от половината (52%) от всички демотивирани българи твърдят, че държавата е длъжна да им осигури работа, докато 42% са на обратното мнение.\r\n\tГоляма част от анкетираните (47%) заявяват, че биха започнали работа за сравнително адекватни възнаграждения – между 500 и 1000 лева.\n\n\r\n\tСред висшистите и живеещите в София, желаната заплата е по-висока от общата картина в порядъка 1001-1500 лв.\r\n\t43% от всички демотивирани българи имат доказана професионална квалификация, докато над половината нямат. 37% пък биха се включили в курсове за квалификация, за да си намерят по-лесно работа.\r\n\tНад 80 % сочат роднини, близки и приятели като основно средство за търсене и намиране на работа. Това говори за обезсърчаване от основните методи, които им се струват ненадеждни, а надеждата остава основно в помощта и ходатайството от близки хора. Единствено висшистите залагат колкото на възможностите по “втория начин“, толкова и по търсене за информация за работа чрез интернет сайтове.\r\n\tВсе повече неактивни хора се натрупват сред младите на възраст (18-29 г.), като една част от младежите все още са в процес на търсене на своята професионална реализация.\r\n\tДанните обаче показват ясна зависимост, че високите дялове на демотивирани са сред хората със средно и по-ниско образование докато при хората с висше образование делът им е нисък.\r\n\tМалко над половината от демотивираните българи са женени или омъжени, т.е. те са издържани от други членове на семейството. Една четвърт от домакинствата на демотивирани българи получават доходи в размер до 500 лв. или между 501-1000 лв.\r\n\tПрофесионалният статус на по-голям процент от демотивираните българи е работник/неквалифициран труд – близо една трета , както и 21% квалифицирани работници.\r\n\tМнозинството (72%) нямат личен месечен доход. 13% имат личен доход до 500 лв. Част от демотивираните получават доходи като работещи в сивата икономика, чрез ренти или доходи от чужбина.\r\n\tПо отношение на етническия произход, българите, които попадат в групата на демотивираните, са 56%. Отчитат се високи нива на такъв тип хора при ромите, които са близо една трета.\r\n\tПо тип населеното място най-висок дял на демотивираните българи има в селата – 42%. В областните градове делът е малко под една трета, а в малките градове - 22%. С най-нисък дял от целевата група се отчита в столицата – едва 7%.\r\n\t \r\n\t“Бройката е много по-голяма от очакваната. Тези хора могат да се превърнат в голям ресурс за икономиката“, коментира бившият социален министър Ивайло Калфин.\r\n\t“Това генерира бедност и разделение в обществото”, каза Калфин, като допълни, че етническите различия в тази статистика не са толкова големи.\r\n\t“Това е една голяма въпросителна пред институциите, хората не се обръщат към тях”, коментира Калфин по повод неефективната работа на бюрата по труда и това, че хората разчитат главно на роднини и приятели за намиране на работа. Калфин допълни, че хората над 50-годишна възраст масово не се записват на курсове за преквалификация, не правят нищо и чакат един ден да получат социална пенсия.", "date": "2017.11.06", "title": "Над 10% от трудоспособните хора не си търсят работа"}
{"url": "http://www.mediapool.bg/v-rusiya-sa-zadarzhani-stotitsi-aktivisti-na-radikalnata-opozitsiya-news271457.html", "text": "Руската полиция задържа вчера 448 граждански активисти за нарушения на обществения ред, включително 339 в Москва, информира , като се позовава на специализирания сайт ОВД-Инфо.\r\n\t \r\n\tСтава дума за активисти на т. нар. Партия на свободните хора, събрали се вчера в Москва, Санкт Петербург и други градове на Русия за масови разходки, посочва вестникът.\r\n\t \r\n\tПо данни на ТАСС задържаните са подготвяли неразрешена акция; от мнозина са иззети ножове, боксове и травматични оръжия.\r\n\t \r\n\tСпоред Полина Немировская, координатор на опозиционното движение \"Отворена Русия\", полицията разпитва задържаните в рамките на дела за подготовка на атентати и масови безредици.\r\n\t \n\n\r\n\tЛидерът на забраненото екстремистко движение \"Артподготовка\" Вячеслав Малцев призова по-рано своите привърженици да излязат на 5 ноември на протест срещу властите в центъра на руската столица и прогнозира на този ден \"революция\".\r\n\t \r\n\tМиналата седмица Федералната служба за сигурност (ФСС) залови членове на \"Артподготовка\", обвинени, че планирали палежи на административни сгради в Москва навръх чествания в страната на 4 ноември Ден на народното единство.\r\n\t \r\n\tЗадържаните в Русия над 400 души не правеха нищо, но са заподозрени в опит за сваляне на режима, пише опозиционното онлайн издание \"Медуза\".\r\n\t \r\n\tПредвидено бе активистите да оказват съпротива на полицията и да проведат \"народен референдум\" просто с вдигане на ръце. Самият Малцев напусна Русия още през юли т. г., след обиски по повод наказателно дело срещу него за призиви към екстремизъм, пише електронният вестник. След като през октомври \"Артподготовка\" бе забранена, в различни руски градове започнаха да обискират и задържат симпатизанти на Малцев, отбелязва той, споменавайки обвинения в подготовка за размирици и за нападения срещу полицаи.\r\n\t \r\n\tМалцев заявил за \"Медуза\", че вчера в Русия били задържани \"няколко хиляди души\", а в Москва протестирали 5000 негови привърженици. Но руски медии съобщиха едва за няколкостотин демонстранти в столицата.\r\n\t \r\n\t\"Режимът показа своята фашистка същина. И полицията, и ФСС превишиха пълномощията си. Задържаха едва ли не десетгодишни деца\", добавил националистът. Според него \"хората ще продължат протеста си и няма да си тръгнат, без да постигнат своите цели\", но той не уточнил в каква форма ще продължи \"революцията\".\r\n\t \r\n\tОсвен привърженици на Малев полицията задържа в Москва и случайни минувачи, и участници в четенията, посветени на икономиста-философ Адам Смит, отбелязва \"Газета\".\r\n\t \r\n\tПолицията не пуска адвокати при задържаните в центъра на руската столица. Това разказа за радио \"Ехото на Москва\" правозащитничката Алла Фролова от ОВД-Инфо, информира медията на своя сайт.\r\n\t \r\n\tСпоред Фролова в едно от московските полицейски управления \"правоохранителите използват сила срещу непълнолетни, извиват им ръцете и ги натикват в различни стаи\", добавя радиото.", "date": "2017.11.06", "title": "В Русия са задържани стотици активисти на \"радикалната опозиция\""}
{"url": "http://www.mediapool.bg/ubietsat-ot-teksas-e-bivsh-voenen-uvolnen-za-tormoz-nad-semeistvoto-si-news271441.html", "text": "Нападателят, застрелял най-малко 26 души в църква в Тексас, е бил уволнен дисциплинарно от Военновъздушните сили на САЩ по обвинения, че малтретира съпругата и детето си, предаде Асошиейтед прес.\r\n\t \r\n\tГоворителката на американските ВВС Ан Стефанек съобщи, че през 2012 г. нападателят е бил осъден на 12 месеца затвор от военен съд. Той е бил понижен в чин, а през 2014 г. - уволнен за лошото си поведение. Нападателят е служил в логистичния отдел на база в Ню Мексико от 2010 г. до уволнението си.\r\n\t \r\n\tОфициално на пресконференцията не беше съобщено името на нападателя, а само, че това е бял мъж, ненавършил 30 години. По-рано пожелали анонимност източници съобщиха пред АП, че това е Девин Кели, живял в предградие на Сан Антонио. Няма данни за връзки между него и организирани терористични групи. Според данни от издадена му глоба той е бил на 26 години. Пред посоченият в глобата адрес са паркирани две коли на шерифската служба.\r\n\t \r\n\tСъседи на Кели съобщават, че през последните дни са чували интензивна автоматична стрелба от дома му.\r\n\t \r\n\tМестен жител е спрял нападателя\n\n\r\n\t \r\n\tПри нападението срещу църква в Тексас загинаха 26 души, съобщи губернаторът на щата Грег Абът. Нападението срещу Първата баптистка църква в Съдърланд спрингс беше най-голямата атака срещу множество хора в историята на щата Тексас, заяви Абът. Засега имената на жертвите не се съобщават, докато не бъдат уведомени близките им.\r\n\t \r\n\tЖител на Съдърланд спрингс е спрял нападателя, открил огън в църквата. Местният жител грабнал пушката си и изтичал до църквата, където започнал престрелка, съобщава Фриймън Мартин от тексаския Отдел за обществена безопасност, цитиран от ДПА. Нападателят изпуснал оръжието си и избягал към колата си.\r\n\t \r\n\tМестният жител преследвал нападателя, който е бил открит мъртъв на границата между Уилсън каунти и Гуадалупе каунти, съобщава АП. Не е ясно дали нападателят се е самоубил, или е бил застрелян от преследващия го гражданин, подчерта Мартин.\r\n\t \r\n\tТой уточни, че възрастта на загиналите е от 5 до 72 години. 23 от тях са били открити в църквата, двама извън нея, а един е починал на път за болницата. Ранените са около 20.\r\n\t \r\n\tНападателят е бил облечен в черно, носел е тактическа екипировка и е използвал пушка \"Рюгер\" АР.\r\n\t \r\n\tТръмп: Твърде рано е да се обсъжда контролът върху оръжията\r\n\t \r\n\tПрезидентът на САЩ Доналд Тръмп заяви, че нападението в Тексас е \"акт на зло\". Той добави, че е разговарял с губернатора Абът и щатските власти имат пълната подкрепа на правителството. Тръмп, който се намира в Токио, нареди държавните знамена над институциите да бъдат спуснати до средата в знак на траур за жертвите на нападението.\r\n\t \r\n\tТвърде рано е веднага след стрелбата в Тексас да се обсъждат проблемите на контрола върху продажбите на оръжия в САЩ, заяви Тръмп по време на обща пресконференция с японския премиер Шиндзо Абе.\r\n\t \r\n\t\"Според мен основният проблем при станалото в Тексас е проблемът с психичното състояние на човека. Имаме много проблеми в тази област, както и всяка друга страна. Това обаче не е проблем, свързан с оръжията - естествено може да започнем дискусия по въпроса, но мисля, че е твърде рано за това\", подчерта Тръмп.\r\n\t \r\n\t\"Именно благодарение на това, че имаха оръжия, нападнатите успяха да дадат отпор - в противен случай нещата щяха да приключат още по-зле\", добави лидерът на САЩ.", "date": "2017.11.06", "title": "Убиецът от Тексас е бивш военен, уволнен за тормоз над семейството си"}
{"url": "http://www.mediapool.bg/evropeiskiyat-politseiski-sayuz-shte-podkrepya-aktivno-politseiskite-protesti-dogodina-news271452.html", "text": "Европейският полицейски съюз (ЕПС) планира да подкрепи активно протестите на служителите на МВР за по-високи заплати през 2018 г., като организира част от събитията си в България.\r\n\tТова съобщиха в понеделник от Синдикалната федерация на служителите в МВР (СФСМВР), която е един от основните инициатори на протестните събирания на униформените.\r\n\tОт най-големия полицейски синдикат уточняват, че предстоящите прояви на ЕПС у нас са свързани с намерението на СФСМВР да промерни \"подхода и начина на изразяване на своите искания за увеличение на заплатите на служителите в МВР\".\r\n\t\"В тази връзка на 2 ноември 2017 г. в Берлин се проведе пресконференция на Европейския полицейски съюз, по време на която президентът на ЕПС Герит ван де Камп заяви, че подкрепя протестните действия за увеличение на заплатите на служителите и че през 2018 г. една част от събитията на ЕПС ще се проведат в България, за да стане ясно какви са доходите на полицаите и условията на труд, в които работят\", добавят от синдикалната федерация.\r\n\tПо време на въпросната пресконференция са оповестени и резултатите от изследване на качеството на служебните кубинки, с които МВР снабдява служителите си. Според лабораториите на GORE-TEX, ангажирани с изследването, обувките на българските полицаи \"не отговарят на съвременните изисквания и нужди на полицията и не са подходящи за изпълнение на техните служебни задължения\".\r\n\t\"Експертът, изотвил сранителен анализ на оборудването, екипировката и обучението на полицейски служители в 15 страни – Никша Никодинович, заяви, че един от големите рискове за Западна Европа по отношение на регистрирането на незаконните мигранти е пряко свързан с ниското заплащане, което води до демотивация на полицаите в Сърбия и България\", посочват още от СФСМВР.\r\n\tПо повод професионалния празник на полицията на 8 ноември, синдикатът организира научно-приложна конференция на тема \"МВР 2030: предизвикателства пред политиките за сигурност\", която ще се проведе в конферентната зала на УНСС. Целта на събитието е изгради \"нов стандарт за планиране и консултиране на реформите в МВР, така че те да отговарят както на потребностите на гражданите, така и на очакванията на служителите\".", "date": "2017.11.06", "title": "Европейският полицейски съюз ще подкрепя активно полицейските протести догодина"}
{"url": "http://www.mediapool.bg/kitai-nyama-veche-nuzhda-ot-svetovniya-bokluk-news271459.html", "text": "Боклукът на Европа беше благословия за китайските рокмузиканти. Чак до 90-те човек не можеше да открие в Китай записи на западни групи като Ролинг стоунс или Ю Ту. Но те си проправиха път към Небесната империя - покрай пластмасовите отпадъци на Запада, изпращани с огромни контейнеровози за рециклиране в Китай. Феновете на западни рокгрупи търсеха по бунищата касети и компактдискове, изхвърлени от световните звукозаписни компании, и продаваха неповредените на китайския черен пазар, където стоката се разграбваше от първите поколения китайски рокмузиканти.\r\n\tТези времена отдавна са отминали. Днес западна музика се слуша главно в интернет. От година на година Китай все повече се замогва и хич не му е притрябвал боклукът на достопочтения Запад. При все че не само роккултурата, но дори икономическото чудо на Китай се градеше до голяма степен точно върху боклука.\r\n\tОт началото на 90-те Китай бе най-големият световен вносител на боклук. Небесната империя плащаше за западните боклуци, от които извличаше мед и желязо, преработваше ги, за да получава хартия и пластмаси, чието производство е много по-скъпо и гълта повече енергия от преработката. За претопяване на стомана примерно се изисква 60 на сто по-малко енергия, отколкото за производството й от желязна руда.\r\n\tВпрочем доста време Китай можеше да произвежда само нискокачествени суровини, негодни за преработка. Затова вносът на боклук бе гарантирано печеливша стратегия, която годините превърнаха в начинание от световен мащаб с оборот за милиарди. Над 50 на сто от световния боклук заминаваше за Китай, където отпадъците се преработваха и после - вече като стоки - частично се връщаха в промишлено развитите страни. Само през миналата година КНР внесе 7,3 милиона тона пластмасови отпадъци на стойност 3,7 милиарда щатски долара.\r\n\tНо този кръговрат скоро ще спре. През лятото Пекин съобщи на Световната търговска организация, че смята до края на годината да забрани вноса на 24 вида отпадъци, включително скрап и бракувано електронно оборудване, пластмасови боклуци, например полиетилен, пепел, вълнени и памучни парцали, стара хартия и отпадъци от стоманолеярните заводи. Китайското правителство с пренебрежение нарича всичко това \"ян ладжи\" - \"чужбински боклуци\", увреждащи природата на Китай.\r\n\tЩетите за китайската екология обаче идват не само от западните страни, които наистина често доставяха токсични отпадъци в Китай. Много китайски заводи за преработка на отпадъци са частна собственост. И в миналото дребните компании тълкуваха доста свободно препоръките за опазване на околната среда, както показа нагледно излезлият по екраните през 2016 г. документален филм \"Пластмасовият Китай\".\r\n\tОтровите в китайската природа обаче не идваха само с боклука от индустриално развитите държави. Потреблението в страната неотклонно расте и все по-често й се налага да се бори и със собствените си отпадъци. В момента КНР произвежда всеки ден над 520 тона боклук и повечето се изгаря. В бъдеще успоредно с изграждането на екологически безопасни заводи за изгаряне на отпадъци Пекин замисля да модернизира отрасъла за рециклиране на стоки и суровини, произведени в страната.\n\n\r\n\tА засега инициативи със звучните имена като \"Операция \"Зелена ограда\" и \"Национален меч\" се очаква да подпомогнат контрола върху вноса на боклук от чужбина с цел вредните материали да се откриват още на контейнеровозите. Това ще е поредна стъпка към трайна политика за защита на околната среда, каквато лидерът на КНР Си Цзинпин е обещал на своите сънародници.\r\n\tОще няма яснота колко строго ще се прилага китайската забрана за внос на отпадъци. Очевидно е само, че съвсем понятното решение на Китай носи сериозни последици за индустриално развитите страни. Ще им се наложи по-старателно да сортират своя боклук, а рано или късно ще бъдат изправени пред въпроса къде да го изхвърлят.\r\n\tМного индустриални държави, които изпращат отпадъците си в чужбина, не са развили подходяща инфраструктура за преработка на всички видове боклук. Например за САЩ, където на практика няма заводи за преработка на отпадъци, а потреблението постоянно расте, е къде по-евтино да изпращат боклука си в Китай, отколкото да го извозват някъде в страната.\r\n\tОсвен това търговията с метали, хартия и пластмаси е икономически фактор, особено за Европа, на която Китай плащаше доскоро за изнасяните отпадъци.\r\n\tОт общо 7,3 милиона тона пластмасови отпадъци, изнесени в Китай през 2016 г., 1,6 милиона тона се падат на страни от Европейския съюз. Китайската индустрия за преработка на отпадъци се страхува, че ще понесе големи загуби. Забраната за внос на боклук ще доведе до съкращения на работни места. Пекин обаче е непоколебим в своето решение.", "date": "2017.11.06", "title": "Китай няма вече нужда от световния боклук"}
{"url": "http://www.mediapool.bg/istorichesko-prenarezhdane-aresti-na-printsove-i-duhovnitsi-v-sauditska-arabiya-news271458.html", "text": "Десетилетия наред религиозната върхушка в Саудитска Арабия държеше огромна власт, налагаше публичното поведение, определяйки какво е правилно и погрешно, и използваше петролното богатство на кралството за налагане на нетолерантна версия на исляма по света.\r\n\tСега принцът престолонаследник Мохамед бин Салман ограничава правомощията й като част от кампания да наложи контрол над кралството и да въведе по-толерантен ислям, коментира американският в. \"Ню Йорк таймс\".\r\n\tПовод за публикацията са извършени в събота арести на принцове и бивши министри по обвинения в корупция. Задържани са десетки радикални духовници, а други са определени да говорят публично за уважаването на другите религии - тема, която някога бе анатема за религиозния апарат на кралството.\r\n\tЧрез арестите принц Мохамед лиши религиозната полиция от правомощията й да извършва арести и разшири възможностите на жените в обществения живот, включително с обещанието да им даде право да шофират.\r\n\tАко тези промени се задържат, те може да означават историческо пренареждане на Саудитска Арабия чрез намаляване на ролята на твърдолинейните духовници при изготвянето на политиката. Тази промяна може да се пренесе и в други страни чрез смекчаване на износа на безкомпромисната саудитска версия на исляма, уахабизма, който е обвиняван в подклаждане на нетолерантност и тероризъм, коментира „Ню Йорк таймс“.\n\n\r\n\tОзаптяването на религиозната върхушка е и изключително важна част от усилията на принца да поеме под свой контрол традиционните лостове на властта в Саудитска Арабия. Арестите в събота изглежда неутрализираха потенциални съперници в кралския род и изпратиха предупреждение на деловите среди да проявят послушание, отбелязва вестникът.\r\n\t\"Кралската чистка разтърси саудитските елити\", гласи заглавието на в. \"Гардиън\". Този ход укрепва властта на принц Мохамед бин Салман в опита му да реформира саудитската икономика и общество, пише изданието.\r\n\tРъководството на Саудитска Арабия извърши най-дръзкия си ход досега за укрепване на властта на младия принц престолонаследник Мохамед бин Салман, като арестува 11 принцове, един от най-богатите хора в страната и десетки бивши министри с аргумента за антикорупционна чистка.\r\n\tТози ход отстрани най-малко 20 високопоставени лица, включително милиардера принц Алуалид бин Талал. Това разтърси елитите в кралството, които смятаха, че високопоставените членове на кралския род са недосегаеми, отбелязва \"Гардиън\".\r\n\tБлизки до престолонаследника хора казаха, че този ход има за цел да прекрои публичното поведение в страна, където покровителството и връзкарството често решават бизнес сделките и високопоставени семейства получават големи комисиони от доходоносни договори.\r\n\tДруги хора в саудитската столица обаче описват този ход като очевиден опит да се изкоренят инакомислещите и политическите съперници от амбициозния престолонаследник, който налага властта си над повечето сектори на обществения живот в Саудитска Арабия. Тези действия засилват контрола на принц Мохамед над службите за сигурност на кралството, които дълго време бяха ръководени от отделни влиятелни клонове на кралския род.\r\n\tПрез последните десетилетия корупцията в Саудитска Арабия е повсеместна и принц Мохамед обеща да направи бизнес сделките по-прозрачни. Зрелищността на арестите на членове на кралския род би придало тежест на твърденията, че се вземат сурови мерки срещу корупцията.\r\n\tВ кралството обаче се прави бизнес по такъв начин, че твърде малко високопоставени фигури не са свързани със сделки, чието сключване би се смятало за корупционно в много други страни, отбелязва \"Гардиън\".\r\n\tИзненадващото отстраняване от длъжност и арестът на десетки министри, членове на кралското семейство, висши чиновници и висши офицери от престолонаследника на Саудитска Арабия е безпрецедентно събитие в 85-годишната история на кралството. Същото обаче важи и за неудържимия засега възход към трона на един трийсетинагодишен член на кралското семейство, който само допреди три години беше почти неизвестен сред кръга на по-възрастните принцове с по-голям опит, пише Асошиейтед прес.\r\n\t \r\n\tОсновано през 1932 г. от крал Абдул Азиз бин Сауд, кралство Саудитска Арабия до днес е било управлявано от шестима монарси, като всички те са били синове на бащата основател, починал през 1953 г. Никой от тях не е бил 50- или по-малко годишен, поемайки управлението на огромното, богато на петрол кралство. Настоящият монарх, крал Салман, беше на 79, когато се възкачи на трона преди близо три години.\r\n\t \r\n\tШоковите действия на престолонаследника Мохамед бин Салман говорят за смел опит той да укрепи властта си чрез, както бяха обявени, антикорупционни мерки. Мохамед ще е първият на трона от своето поколение, при което властта преминава от синовете на краля основател Абдул Азиз у негов внук.\r\n\t \r\n\tОт десетилетия властта се е предавала от брат на брат, но принц Мохамед ще наследи трона от баща си. Освен това принцът е и министър на отбраната, и ръководи всички аспекти на икономиката, планирането, реформите и сигурността на страната.\r\n\t \r\n\tСамо преди два-три месеца не беше толкова сигурно, че той ще се възкачи на престола.\r\n\tПринц Мохамед бин Найеф, опитен в управленските дела, беше първи в линията за наследяване на трона, но крал Салман го лиши от статута на престолонаследник и от функциите му на шеф на борбата с тероризма и вътрешен министър.\r\n\t \r\n\tВ резултат на това синът на краля, принц Мохамед бин Салман, както изглежда, няма да има много съперници за трона.\r\n\t \r\n\tПо-рано крал Салман отстрани от списъка на наследници на трона своя полубрат принц Мукрин. През април 2015 г. Салман назначи принц Мохамед бин Салман за втори в този списък, давайки му титлата заместник-престолонаследник - стъпка, изненадала мнозина по-високопоставени и по-опитни членове на управляващото семейство.\r\n\t \r\n\tТеоретично изборът на престолонаследник след възкачването на нов крал на трона е задължение на специален орган - Съвета за лоялност, създаден през 2007 г. от покойния крал Абдула и съставен от синовете и изявени внуци на краля основател Абдул Азиз. Във вихъра на промените след 2015 г. обаче ролята и влиянието на съвета бяха ограничени.\r\n\t \r\n\tВъпреки усилията за консенсус Саудитска Арабия продължава да е абсолютна монархия, в която всички важни решения си остават правомощие на краля.\r\n\t \r\n\tДори при разногласия обаче, кралското семейство винаги е следвало традицията да говори в един глас, особено по въпроса за наследяването, за да демонстрира единство пред влиятелните племена и духовенство в Саудитска Арабия. Арестите на изтъкнати принцове изглежда променят начина, по който кралското семейство се справя с вътрешните спорове, но ще насочат вниманието към престолонаследника като смел реформатор, решен да модернизира консервативното кралство, където се намират най-важните ислямски светини, пише Асошиейтед прес.", "date": "2017.11.06", "title": "\"Историческо пренареждане\": Арести на принцове и духовници в Саудитска Арабия"}
{"url": "http://www.mediapool.bg/semeina-snimka-onagledi-stabilnostta-na-upravlenieto-predi-vota-na-nedoverie-news271442.html", "text": "Със \"семейна снимка\" на политическия си съвет управляващата коалиция демонстрира в първия ден на новата седмица добро настроение и липса на притеснение от предстоящите преговори на опозицията за вот на недоверие. В понеделник правителствената пресслужба разпространи , запечатали радостните и спокойни лица на премиера Бойко Борисов, двамата вицепремиери от \"Обединени патриоти\" (ОП) – Валери Симеонов и Красимир Каракачанов, както и шефовете на парламентарните групи на управляващите формации – Цветан Цветанов и Волен Сидеров.\r\n\tПетимата са се обединили около  (без да му съобщават името), но и около извода, че \"коалиционното мнозинство е стабилно\", съобщават от МС. Политическият съвет на коалицията отчел, че реализирането на 4-годишната управленската програма на правителството за първите 6 месеца се изпълнява в срок, както и че \"правителството и мнозинството в парламента изпълняват ангажиментите на страната, свързани с българското председателство на Съвета на ЕС\".\r\n\tВнушението за задружност и спокойствие идва на фона не само на планирания вот на недоверие, но и на несекващите корупционни скандали и слуховете за напрежение между партньорите най-вече в патриотичната коалиция.\r\n\tВероятно поради тази причина в пресинформацията изрично е посочено, че идеите, които Валери Симеонов лансира миналата седмица, са обсъдени на най-високо ниво. Една от идеите на Симеонов бе в работната група по туризма да не участва ресорният министър от ГЕРБ Николина Ангелкова.\r\n\tПолитическият съвет на коалицията е разгледал промени в нормативната уредба, свързани с подобряване на туристическото обслужване и гарантирането на спокойствието на туристите, съобщават от МС: \"Обсъдени бяха предложения за изменения в Закона за устройството на Черноморското крайбрежие, Единната система за туристическа информация, промени, ограничаващи нивата на шума в зимните и летните курорти. Разгледани бяха и предложения, свързани с преместваемите обекти по плажовете\".\n\n\r\n\tМиналата седмица лидерът на НФСБ възрази и на планирани проекти за модернизация на армията, влизайки в противоречие с коалиционния си партньор и министър на отбраната Красимир Каракачанов.\r\n\tВсичко това обаче не е проблем за петимата лидери на правителствената коалиция ГЕРБ- \"Обединени патриоти\", както става ясно от прессъобщението.\r\n\t\r\n\tВ същото време тази седмица се очакват същинските преговори между БСП и ДПС по искането на левицата за вот на недоверие към кабинета. Лидерът на ДПС Мустафа Карадайъ заяви в петък, че на заседание на партията, в което е участвал почетният председател Ахмед Доган, .\r\n\tДПС нямат други претенции към ГЕРБ освен участието на \"Обединени патриоти\" във властта, докато за БСП основната мишена на атаката е ГЕРБ, поради което не е сигурно как ще приключат разговорите по внасянето на вота.\r\n\t\"Вотът на недоверие към правителството е тест към всички политически сили, които се заявяват като опозиция. За шест месеца управление и \"Воля\", и ДПС, във важни гласувания, подкрепиха управляващото мнозинство\", заяви по този повод депутатът от БСП Станислав Владимиров в понеделник пред БНТ. Той не коментира факта, че и БСП са подкрепяли управляващите по важни решения като това за избора на новия Висш съдебен съвет.\r\n\tВладимиров уточни, че все още не е решено за какво точно ще се иска свалянето на правителството.\r\n\t\"Корупцията е най-големият бич за нашето общество. Няма изследване или доклад, свързан с корупцията от ЕК, в който България да не се посочва като най-корумпираната държава в Европа\", напомни Владимиров.\r\n\tТези констатации обаче са валидни и за периодите с правителства на БСП, последното от които бе това на Пламен Орешарски, останало в историята като управление, избрало Делян Пеевски за шеф на ДАНС.\r\n\tДепутатът от БСП допълни, че ГЕРБ управлява от доста години и няма как да не носи вина за несправянето с корупцията. Той повтори тезата на партията си, че предложеният от ГЕРБ нов антикорупционен орган няма да проблемите.\r\n\tСтанислав Владимиров каза, че друг проблемен сектор е здравеопазването: \"Ние сме най-болната нация в Европа. Получаваме най-лошата помощ. Изчезват болници, не само в малки общини, а и в областните ни центрове. Почти няма болници в Родопите\".\r\n\tСпоред БСП е нужна промяна в модела на здравеопазване, защото той води до напрежение в системата и чести оставки на ресорните министри.", "date": "2017.11.06", "title": "\"Семейна\" снимка онагледи стабилността на управлението преди вота на недоверие"}
{"url": "http://www.mediapool.bg/vodenata-ot-sauditska-arabiya-koalitsiya-zapochna-blokada-na-yemen-news271455.html", "text": "Водената от Саудитска Арабия коалиция съобщи, че започва блокада на Йемен по суша, въздух и вода, след като бунтовниците хуси изстреляха ракета, насочена към саудитската столица Рияд, предаде Асошиейтед прес.\r\n\t \r\n\tВ изявлението се отправят обвинения към Иран, че е доставил балистичната ракета на йеменските шиитски бунтовници хуси. Самите хуси твърдят, че ракетата, вариант на Воланко-1, е местно производство.\r\n\t \r\n\tИран подкрепя хусите, но отрича да ги снабдява с оръжие.\r\n\t \r\n\tВ изявлението на арабската коалиция се подчертава, че блокадата на най-бедната страна в арабския свят ще бъде временна и ще има предвид работата на хуманитарните организации.\r\n\t \r\n\tНад 10 000 души загинаха при войната в Йемен, която доведе страната до ръба на глада, припомня АП.\n\n\r\n\t\r\n\tКоалицията заплаши Иран с ответен удар, заявявайки, че той има възможност за пряко влияние над хусите, поради което случилото се е акт на военна агресия. \"Командването на коалицията заявява, че кралство Саудитска Арабия си запазва правото да отговори на Иран по подходящ начин и в подходящо време\".\r\n\t \r\n\tЗасега няма реакция от Иран. По-рано министърът на отбраната бриг. ген. Амир Хатами отрече страната му да е замесена в изстрелването.\r\n\t\r\n\tСъщевременно саудитски принц и осем високопоставени лица загинаха при катастрофа с хеликоптер в южната част на страната, близо до границата с Йемен, предадоха световните агенции.\r\n\t\r\n\tПринц Мансур бен Мокрен, заместник губернатор на провинция Асир, е загинал при падането, съобщава телевизия Ал Ихбария. Причината за катастрофата не се съобщават.\r\n\tОсем от пътуващите в хеликоптера са загинали, съобщава Асошиейтед прес.", "date": "2017.11.06", "title": "Водената от Саудитска Арабия коалиция започна блокада на Йемен"}
{"url": "http://www.mediapool.bg/polskoto-posolstvo-segashniyat-etnicheski-sastav-na-stranata-e-sledstvie-ot-sabitiya-nezaviseshti-ot-nas-news271462.html", "text": "Посолството на Република Полша реагира на коментар на полититолога Иван Кръстев, направен при  на книгата му \"След Европа\" миналата седмица в София.\r\n\tВ позицията, изпратена до редакцията на Mediapool, се казва:\"Отнасяме се с дълбоко уважение към плурализма на възгледите и многоаспектния поглед върху историята на Европа. Същевременно ни е трудно да се съгласим с прекалените обобщения, които не се съобразяват със съществени факти, тъй като те могат да доведат до изопачаване на историята. В този смисъл бяхме изненадани от съдържащото се в публикацията за лекцията на г-н Иван Кръстев (1 ноември 2017, център за дебат \"Червената къща\") твърдение, че съвременният етничен състав на Полша и някои други държави от Централна и Източна Европа е \"резултат от етническо прочистване, станало след Втората световна война\".\r\n\t\"Съгласни сме с твърдението, че преди избухването на войната немците, евреите и украинците са съставлявали голяма част от населението на Полша, а понастоящем повече от 95% от населението на нашата страна са поляци. Същевременно искаме да напомним, че това положение в огромна степен е последствие от трагичните събития по време на Втората световна война. Събития, върху които поляците не са имали влияние, тъй като по време на войната са се намирали под германска, нацистка окупация, а по-късно и под съветска доминация, поради което те са били лишени от собствена държавност и независимост. Ще илюстрираме този факт с числа: преди избухването на Втората световна война населението на Полша е наброявало 35 милиона и 100 хиляди души, от които 3 милиона и 460 хиляди евреи. Броят на полските евреи, станали жертва на планирания и осъществен от Третия райх Холокост, възлиза на около 2.9 – 3 милиона. Също така искаме да напомним, че етничният състав на Полша е резултат и от промените в границите на страната след войната, договорени от антихитлеристката коалиция\", заявява полското посолство.", "date": "2017.11.06", "title": "Полското посолство: Сегашният етнически състав на страната е следствие от събития, независещи от нас"}
{"url": "http://www.mediapool.bg/prodalzhava-vazhodat-na-darzhavniya-orazheen-biznes-news271460.html", "text": "Ръстът в световния оръжеен бизнес продължава да генерира крупни печалби за българските държавни фирми в бранша. Оръжейният производител ВМЗ-Сопот и оръжейният търговец \"Кинтекс\" отново са с рекордни приходи, но заводите под шапката на военното министерство ТЕРЕМ кретат далеч зад тях, показват финансовите отчети за третото тримесечие.\r\n\tСлед като само преди няколко години сопотските заводи бяха буквално пред закриване заради влошени резултати, сега бележат огромни печалби. Само за първите девет месеца на годината те имат нетна печалбата от близо 152 млн. лева при 135.5 млн. лева за същия период на миналата година.\r\n\tПриходите от продажби са около 400 млн. лева или с близо 100 млн. лева в сравнение с миналата година, а до края на 2017 година има договори и поръчки за приблизително още 130 млн. лева.\r\n\tВ заводите работят към 4500 души, като за последната година са наети около 900 нови души. Освен това продължават и инвестициите в купуването на нови съоръжения и машини за около 22.7 млн. лева.\r\n\tВМЗ има и близо 87 млн. лева задължения, които са основно краткосрочни -данъци, осигуровки и други.\n\n\r\n\t\r\n\tДържавният търговец с оръжие и боеприпаси \"Кинтекс\" също се движи нагоре.\r\n\tПечалбата към третото тримесечие е 17 млн. лева, докато миналата година е била 6.76 млн.\r\n\tТова представлява .\r\n\tКъм третото тримесечие на годината приходите от продажби са около 198.7 млн. лева. За сравнение година по-рано те са били 77. 4 млн. лева, но някои доходи са по дейности още от миналата година.\r\n\tПрез третото тримесечие \"Кинтекс\" е реализирал доставки за отбранителната промишленост на Алжир, Индия, Бангладеш и Франция, се посочва в отчета. Основно работи по договорите с Алжир и Индия. Фирмата продава и продукция на частни оръжейни заводи като \"Емко\", както стана известно покрай гръмките скандали около отнетия и върнат лиценз на дружеството в последните месеци.\r\n\tОсновните финансови затруднения на \"Кинтекс\" са свързани с недостига на свободен паричен ресурс. Значителна част от средствата му са блокирани за аванси към производителите, както и за открити банкови гаранции и контрагаранции в полза на търговските контрагенти, обезпечаващи външнотърговските договори.\r\n\tЗаради това \"Кинтекс\" е взел банкови кредити от банка ДСК за 23 млн. лева, а от Българска банка за развитие 19.5. млн. лева.\r\n\tПрез последните години оръжейният бизнес се задъхва от печалба, което доведе до сблъсък на различни интереси. Напрежението ескалира по-рано тази година, след като държавата се опита неуспешно да придобие русенския военен завод \"Дунарит\" и отне за кратко лиценза за внос и износ на фирмата \"Емко\", чиито собственици претендират за контрола върху \"Дунарит\".\r\n\tПаралелно с това има напрежение и по друга линия. Още през 2015 година външно министерство обяви, че профилът на България като износител на оръжейна и специална продукция за определени държави е все по-обезпокоителен. Тогава от ресорното икономическо министерство контрираха, че \"няма как да изнасяме оръжие за Норвегия и Хонолулу\".\r\n\t\r\n\tДържавното развойно дружество \"НИТИ\" също отчита ръст в приходите. За третото тримесечие те са в размер на 2.39 млн. лв., а разходите са 2. 34 млн. лв.\r\n\tКомпанията отчита ръст на печалбата, която към края на септември е в размер на 48 хил. лв., спрямо 20 хил. лв. за миналата година по това време.\r\n\t\r\n\tВ заводите от групата ТЕРЕМ обаче нещата не са толкова добре. Общата печалба на цялата група е 2. 2 млн. лева, но част от заводите работят на загуба.\r\n\tНа печалба са завършили \"Флотски арсенал\", който се занимава с ремонта на кораби, \"ТЕРЕМ\" ЕАД, заводът за утилизация на боеприпаси \"ТЕРЕМ - Цар Самуил\" ЕООД – Костенец и \"ТЕРЕМ - Летец\" ЕООД, който се занимава с ремонт на хеликоптери.\r\n\tСъс загуба са приключили \"ТЕРЕМ - Хан Крум\"- Търговище, който ремонтира бронетанкова техника и произвежда резервни части, \"ТЕРЕМ – Ивайло\" ЕООД – Велико Търново, който ремонтира класическо, артилерийско и ракетно въоръжение и \"ТЕРЕМ – Ловеч\" ЕООД – Провадия, специализиран в ремонт на автомобилна и бронирана техника.\r\n\tКато цяло групата отчита спад от 60% при обема на произведената продукция и спад от 64 % на реализираните нетни приходи от продажби през деветмесечието на 2017 година в сравнение с миналата година.\r\n\tПрез 2016 г. основните приходи са дошли от ремонта на руски военен кораб, но тази година няма подобна поръчка.\r\n\tВ същото време от заводите посочват, че през третото тримесечие се отчита повишена степен на натовареност на дъщерните дружества, което ще се запази като тенденция до края на годината.\r\n\tГрупата отчита и спад на заетите. Работниците са намалели със 130 души до 1345.\r\n\t\"През отчетния период, особено през първото и второто тримесечия на 2017 г., като цяло дружествата не бяха осигурени в оптимална степен с договори и поръчки и това затрудни осигуряването на тяхната издръжка. Освен това, ниската степен на натовареност и високото ниво на условно-постоянните разходи доведоха до влошаване на стойностите на показателите разходи на 100 лв. приходи (с натрупване) спрямо съпоставимия период на 2016 г. От началото на годината на \"ТЕРЕМ – Хан Крум\" ЕООД се отпускат ежемесечно заеми за изплащане на работните заплати\", пише още в отчета.\r\n\tОт ТЕРЕМ обаче изрично посочват, че към края на септември в дружествата няма неразплатени задължения към персонала.", "date": "2017.11.06", "title": "Продължава възходът на държавния оръжеен бизнес"}
{"url": "http://www.mediapool.bg/dosietata-ot-raya-otnovo-povdigat-iskaniya-za-ogranichavane-na-ofshornite-zoni-news271461.html", "text": "Политически реакции срещу укриването на данъци във Великобритания, искане за разследване на министъра на външната търговия на САЩ Уилбър Рос и поредният дебат за офшорните зони.\r\n\tТова са първите реакции от публикуваните в неделя вечерта над 13 милиона файла от \"Досиетата от Рая\". Изтеклите документи са от офшорните зони на Каймановите, Бермудските и Британските Вирджински острови, както и британските острови Ман, Джърси и Гърнси. Оповестяването им е част от проект, в който участват над 380 журналисти от 67 държави. Документите засягат период от близо 70 години.\r\n\tСлед публикуването им неправителствената организация Tax Justice Network призова Организацията на обединените нации да свика специален съвет, на който да се вземе решение да се сложи край на \"данъчните измами и финансовите тайни\" в офшорни зони. Еврокомисарят по икономическите и данъчните въпроси Пиер Московиси настоя за решителни действия срещу избягването на плащането на данъци, включително и чрез черен списък на зоните, които позволяват укриването им.\r\n\t\"Досиетата от Рая\" се появиха година и половина след първото подобно голямо изтичане на документи от офшорни зони - \"Досиетата Панама\". Новите документи показват финансови . Те разкриват инвестициите през офшорни зони на други приближени до Тръмп хора, както и .\r\n\tДокументите показват още, че . Част от парите са отишли при фирмата за търговия на дребно \"Брайтхаус\", която има лоша репутация заради експлоатация на бедни семейства. Кралицата не се занимава лично с инвестиционната дейност, а за нея отговаря отделна институция.\n\n\r\n\tСкандалът засегна дори Канада, след като се оказа, че фонд на Каймановите острови, избягващ плащането на данъци, се управлява от . Трюдо от години пледира за затваряне на офшорните зони.\r\n\t е използвал фирма в Малта, за да плати за дял в мол в Литва.\r\n\t\"Досиетата от Рая\" описват и .\r\n\tДокументацията е изтекла основно от прочутата адвокатска контора \"Апълби\" (Appleby), която обслужва предимно високопоставени и влиятелни лица и корпорации. От кантората вече коментираха, че в изтеклата информация не са открили доказателства за незаконни действия на замесените лица.\r\n\tОчаква се разкритията да доведат до натиск над световните лидери включително американският президент Доналд Тръмп и британският премиер Тереза Мей да сложат край на схемите за избягване на плащането на данъци. В същото време неравенството между доходите на глобално ниво се задълбочава, а мултинационалните компании прехвърлят все по-голяма част от приходите си към офшорни зони. Според икономиста Гейбриъл Цукман, цитиран от \"Гардиън\", само през последната година към данъчния рай са изтекли 600 млрд. паунда.\r\n\t\r\n\tДокументите показват неравенството в плащането на данъци между бедните и богатите, коментира лидерът на Лейбъристката партия във Великобритания Джеръми Корбин. Той добави, че според разкритията \"има един закон за супер богатите и друг за останалите хора, когато става въпрос за плащане на данъци\".\r\n\tСпоред \"Гардиън\" Корбин ще използва \"Досиетата от Рая\", за да окаже по-голям натиск над премиера Тереза Мей да спази обещанието си да намали неравенството в британското общество при спадащите доходи на много британци.\r\n\tПредставители на други политически партии и наблюдатели във Великобритания призоваха да се вземат мерки срещу избягването на плащането на данъци през офшорни зони в глобален мащаб.\r\n\tРеакциите във Великобритания са предизвикани основно от разкритието за офшорните инвестиции на частните фондове на британската кралица.\r\n\tДокументите показват, че от 12 години кралицата е инвеститор в компанията за търговия \"Брайтхаус\" през фонд на Каймановите острови. В него е инвестирало Херцогството на Ланкастър - частен фонд, чиято цел е осигуряването на приход за управляващата монархия. Към март активите му са 519 млн. паунда. Според \"Документите от Рая\" херцогството използва фондове, регистрирани в офшорни зони, за да избегне плащането на данъци за инвестиции в САЩ.\r\n\tОт херцогството казват, че не са знаели, че имат дял в \"Брайтхаус\", а след проверка добавят, че делът им е минимален. Въпреки това не дават информация каква е била инвестицията на кралицата във фирмата през 2005 г., когато акциите на компанията са отбелязали сериозно поскъпване, пише \"Гардиън\". Проблемът в дяловете на короната в това дружество не е само, че те минават през офшорен фонд, а и в това, че търговецът е уличен в нелоялно отношение към потребителите си включително хора с психически проблеми, бедни и уязвими семейства.\r\n\tВъпреки че от херцогството казват, че не са ползвали данъчни облекчения заради инвестициите си в офшорни зони, разкритието се очаква да стане повод за нови искания за ограничаване на финансите на кралското семейство.\r\n\t\r\n\tДемократическата партия в САЩ поиска разследване на  заради ролята му в \"Досиетата от Рая\". Според разкритията той има дял в компания \"Навигейтър\", която има договор за милиони долари с руската фирма \"Сибур\", чиито съсобственик е зетят на руския президент Владимир Путин Кирил Шамалов.\r\n\tВръзките на Рос с Русия вече повдигнаха въпроса за това дали е подходящ за поста министър на външната търговия в администрацията на Доналд Тръмп. В САЩ вече върви разследване за намесата на Русия в изборите за президент през 2016 г. Тръмп и Рос отричат каквито и да е връзки с Москва.\r\n\t\"Тази връзка с Путин вероятно е била предимство при назначаването му, а не недостатък\", коментира конгресменът Ерек Суолуел. Друг конгресмен от редиците на Демократическата партия обяви, че връзките на Рос с Путин са изключително обезпокояващи, както и фактът, че не са били оповестени пред Сената преди кандидатурата му за министър да бъде потвърдена.\r\n\tВ предизборната си кампания Тръмп обеща данъчни реформи, за да \"върне трилиони долари на американския бизнес от офшорните зони\". В навечерието на първата годишнина от изборната му победа той се опитва да прокара реформата през Конгреса на САЩ.\r\n\tВ същото време Тръмп е обграден от богати хора, които са използвали предимствата на данъчния рай, за да скрият легално своите инвестиции или тези на компаниите, които са управлявали, и на клиентите, които са обслужвали. Сред тях освен Уилбър Рос е и  и основен двигател на данъчната реформа. Той е добре запознат с предимствата на данъчния рай, тъй като в периода 2002 - 2006 г. е бил президент на 22 различни офшорни компании от името на банката \"Голдман Сакс\".\r\n\t също е споменат в \"Досиетата от Рая\". Той попада там като директор на офшорна фирма, свързана с газовата и петролна компания ExxonMobil, която по-късно Тилърсън оглавява. През офшорната компанния ExxonMobil е разработвала съвместно с друга американска компания петролно находище в Йемен.\r\n\tБанката на настоящия  също се споменава в \"Документите от Рая\". Според тях тя помагала на свои клиенти да избягват плащането на данъци при покупка на самолети. Сделките били финансирани и уреждани през клон на банката на остров Ман. Името на самия Мнучин не се споменава в документите и не е ясно дали той е знаел за операциите на банката.\r\n\tИмето на  присъства в документите покрай офшорна банка, която в момента се разследва в САЩ за евентуално избягване на данъци. Той е бил в ръководството на две фирми, регистрирани на Каймановите острови от името на фонда \"Карлайл груп\". Документите разкриват трансакция между една от фирмите, ръководени от Куарлес, към банка на Бермудските острови, в която \"Карлайл груп\" груп инвестира през 2010 г. През 2013 г. срещу бермудската банка започва разследване, че е помагала на американци да укриват данъци.\r\n\t\r\n\tКомпаниите \"Фейсбук\" и \"Туитър\", които притежават едноименните социални мрежи, са получили финансиране от руски държавни компании, показват още \"Досиетата от Рая\".  през дружества от Силициевата долина.  по същата схема.\r\n\tКомпании, през които минават парите от Москва, са контролирани от руския технологичен магнат Юри Милнер. Освен приближен до властта в Москва той е и съдружник на Джаред Къшнър - зет на Доналд Тръмп и съветник в Белия дом. Милнер твърди, че инвестициите му в компанията на Къшнър са продиктувани единствено от бизнес интереси и че се е срещал с президентския зет само веднъж. Руският магнат има дялове и в други технологични компании като Airbnb, Spotify и китайските търговци Alibaba и JD.com\r\n\tЗа инвестициите на Милнер във \"Фейсбук\" и \"Туитър\" се знаеше и до момента, но информацията, че парите за част от тях са дошли от руски държавни компании е нова.\r\n\tСпоред Милнър, цитиран от \"Гардиън\", \"Фейсбук\" и \"Туитър\" не са имали информация кой точно инвестира в тях. В същото време наскоро излезе информация, че социалните мрежи са използвани от Русия в полза на кандидатпрезидентската кампания на Тръмп.\r\n\tВложенията на Милнер във \"Фейсбук\" и \"Туитър\" са направени през компанията DST Global, създадена през 2009 г. По това време Милнер става съдружник с руския олигарх Алишер Усманов, който е съсобственик на английския футболен клуб \"Арсенал\". През компаниите на Милнер Усманов инвестира във \"Фейсбук\" 200 млн. долара. През 2013 г. продава дяловете си, а печалбата от сделката се оценява на 1 млрд. долара.\r\n\tОтзвук в Германия", "date": "2017.11.06", "title": "\"Досиетата от Рая\" отново повдигат искания за ограничаване на офшорните зони"}
{"url": "http://www.mediapool.bg/kakav-e-izvorat-na-konflikta-za-mineralnite-vodi-news271387.html", "text": "Как ли би приел потребителят минерални води \"Смоларника\", \"Мангашли\", \"Дотлу дере\", \"Сярна баня\", \"Гьоргьозова вода\", \"Стублата\", \"Боята\", \"Кокалче\", \"Ичме\" или \"Пепеляшка\"?\r\n\tДа, така биха могли да се наричат бутилирани води от все още неразработените минерални извори у нас с цитираните имена, плюс още дузини подобни, ако парламентът окончателно реши да приеме изискването бутилираните води да носят името на находищата, а когато все пак търговската марка е различна - на етикетите да се изписва с по-едър от нея шрифт изворът на водата.\r\n\tАко текстовете, засягащи минералните извори, от  минат без редакция и на второ четене, със сигурност обаче по рафтовете с минерални води ще се появят бутилки с екзотичните надписи \"Домус дере\", \"Баджова вода\" и \"Кърколица\". Така се казват сондажите за добив на водите, които днес са популярни съответно като \"Горна баня\", \"Бачково\" и \"Рилец\". Тези марки ще трябва да се изписват с по-дребен шрифт от името на находището.\r\n\tМотивът на новия регламент е прилагането в българското законодателство на  на Европейския съюз. Според нея, когато на пазара се предлага натурална минерална вода под търговска марка, различна от името на извора, наименованието на находището трябва да е изписано с един път и половина по-едър шрифт от най-големите букви върху етикета.\r\n\tНе е ясно как ще повлияе това на пазара на минерални води в България, чиято стойност устойчиво расте през последните години от 227.765 млн. лв. през 2014 г. на 272.574 млн. лв. през 2016 г., по оценка на \"Нилсен\".\n\n\r\n\tПромените със сигурност ще доведат до объркване на потребителите и пренареждане на пазара, смятат членовете на Асоциацията на производителите на безалкохолни напитки. Според нейния председател Жана Величкова буквалното прилагане на това изискване на директивата се прави в услуга на една единствена фирма – \"Балдаран спринг\", бутилираща едноименната вода, която е добивана от един и същ извор като продаваната под марката \"Девин\", но чрез отделен сондаж. Изворът, от който бутилират две различни компании, обаче се казва КЕИ \"Балдаран\", което означава, че ако бъдат приложени планираните изисквания, надписът \"Девин\" ще трябва да се скрие под по-едрия надпис \"Балдаран\". Това ще обърка потребителите при избора на вода, смята Величкова.\r\n\tСобственикът на \"Балдаран спринг\" Васил Стоименов отрича промяната да го облагодетелства по някакъв начин и смята, че подобни твърдения са провокации, които поставяли под съмнение европейската директива и капацитета на правителството.\r\n\tПриетият на първо четене проект на Закона за храните в момента е в процедура на приемане на предложения за поправки преди разглеждането на второ четене, която ще продължи до 23 ноември. Такива все още няма внесени, но според народни представители от ГЕРБ, с които Мediapool разговаря, нагласите са да отпадне текстът, според който \"натурална минерална вода, съответно изворна вода, от един и същи извор се пуска на пазара само под едно търговско наименование\".\r\n\t\r\n\tВсъщност драмата с пренареждането на пазара на минерални води съвсем не е от днес, а от няколко години. Може да се каже, че тя започва след като Васил Стоименов, който е сред основните разработчици на компанията и марката \"Девин\", продава дяловете си от фирмата, чиято собственост от 2006 г. досега се сменя на няколко пъти, за да стигне през март 2017 г. до белгийската \"Спадел груп\", която е лидер на белгийския пазар на минерални води и продава марката СПА.\r\n\tПо прилагането на евродирективата за минералните води пък се работи от 2014 г. От тогава датират и взаимните нападки между Асоциацията на производителите на безалкохолните напитки, в която членуват две трети от компаниите, бутилиращи минерални води, и Съюза на безалкохолната промишленост, в който участват сегашната фирма на Стоименов \"Балдаран спринг\", двете компании, които бутилират заедно от извора \"Домус дере\" и продават по марката \"Горна баня\" с разлики в етикета, и Централният кооперативен съюз.\r\n\tСпоред представена от Жана Величкова кореспонденция с Брюксел, Еврокомисията е нотифицирала още през 2014 г. законови текстове, свързани с директивата, според които може да се запази досегашната практика у нас, каквато е и в Европа – \"един извор – един бутилировач – една марка\", както и правото да се продава под досегашните наименования, без да се налага ребрандиране на етикетите.\r\n\tВасил Стоименов обаче разполага със свои писма с ЕК, според които, ако не се въведе изискването водата да носи името на извора, ще се наруши евродирективата и България е застрашена от санкции.\r\n\tВеличкова обяснява това огромно разминаване в становищата на Брюксел с неточната формулировка на въпросите, отправени към ЕК от Съюза на безалкохолната промишленост и съответно получен отговор, който се цитира извън общия контекст на директивата и пазарните правила.\r\n\t\r\n\tВъпреки получената преди три години нотификация от ЕК за запазване на досегашния режим, правителството внася в парламента коренно различен законопроект и той успешно бе гласуван в парламента миналата седмица. Обяснението на депутатите е, че процедурата позволява корекции едва преди второто четене и е нямало друг вариант, освен да го одобрят с ясното съзнание за съществуващите проблеми и необходимостта от редакции.\r\n\tСпоред Величкова текстовете в Закона за храните създават проблем не само с търговските марки, но и с това, че нови играчи се възползват от инвестициите и маркетинговите усилия на компании, които по-рано са разработили извори. Причината е, че под предлога да се оползотворяват капацитетите на минералните находища, ще се дават разрешителни за нови сондажи за бутилиране на минерална вода от разработени вече находища.\r\n\t\"Това е все едно аз да мога да отида да направя сондаж на находището, откъдето се бутилира водата \"Евиан\" и спокойно да започна да продавам същата марка на пазара, възползвайки се от разработеното име и маркетинга на дългогодишния бутилировач. Това е невъзможно да се случи във Франция\", коментира Величкова пред Mediapool.\r\n\t\r\n\t\"Освен това, ако повече от една компании черпят вода от едно находище и някоя от тях предизвика замърсяване на извора чрез сондажа си, как ще се установява виновникът? Така единият оператор може да съсипе бизнеса и на двете компании. Отделно от това всъщност се възпрепятства навлизането на нови инвестиции в бранша, тъй като кой ще се съгласи да вложи пари и труд в разработването на извор и марка, а след това някой да дойде наготово да сложи сондаж и да бутилира?\", посочва председателят на Асоциацията на производителите на безалкохолни напитки.\r\n\tВ момента от 144 находища на минерална вода у нас се експлоатират само 13. При три от тях има заварено положение, в което сондажи на изворите имат повече от една компания. Това са посочените вече случаи с извора \"КЕИ Балдаран\", използван от \"Девин\" ЕАД и \"Балдаран спринг\"; с находището \"Домус дере\", експлоатирано от дружествата \"Булминвекс - ГБ\" ЕООД и \"БК - Горна баня\" ООД и продаващи под една марка; както и софийското находище \"Княжево\", на което работят \"Соф Дринкс\" ООД и \"Минерална вода Княжево\" ЕООД, продаващи обаче под различните брандове \"Княжево\" и \"Княжевска\". Имало е още един подобен случай с бутилирането на две води \"Хисар\" и една \"Хисаря\" от сондаж \"Чобан чешма\" и обозначени с цифри, но там вече се сливат операторите.\r\n\t\"Някой да е виждал реклама на вода \"Горна баня\"? Не е. При две компании на един извор с една марка, нито една от тях няма интерес да инвестира в маркетинг, докато другата може да паразитира\", обяснява Величкова аргументите си против подготвяните поправки. Според нея сегашният опит за разбиване на установения модел е в полза на фирмата \"Балдаран спринг\", чиято едноименна вода може да се превърне в лидер на пазара, ако \"Девин\" бъдат принудени да изписват името на извора. По думите на Величкова целта на Стоименов е да бъде срината \"Девин\", за да вземе той компанията и така да сложи ръка на целия извор.\r\n\tБизнесменът обаче твърди, че промените не го облагодетелстват по никакъв начин.\r\n\t\r\n\t\"Ние можем да работим и в сегашната ситуация, но това не е добре за потребителите\", коментира собственикът на \"Балдаран спринг\" пред Mediapool. \"Аз нямам проблеми, проблеми имат хората, които от години искат да отложат прилагането на евродирективата\", каза той.\r\n\tСпоред него в момента се нарушават евроизискванията като се бутилира една и съща вода под различно търговско наименование, както е в случая с \"Девин\" и \"Балдаран\". По думите му точно така се заблуждавал клиентът. Стоименов също така смята, че евродирективата по никакъв начин не вменява задължението от един извор само един търговски субект да може да добива минерална вода.\r\n\t\"С твърденията си представителката на Асоциацията на производителите на безалкохолните напитки поставя под съмнение европейския регламент, решение на Министерския съвет и експертния капацитет на подготвилите новия Закон за храните\", каза Стоименов.\r\n\tТой смята, че няма да се стигне до странно звучащи имена на марки минерални води според названията на изворите, тъй като директивата позволява запазването на досегашните марки и допуска за изворите, които не звучат добре, да се употребява мястото на експлоатация на минералните води. \"Генезисът на спора ни е, че ще се премахнат търговските марки, но директивата дава пълни гаранции за всички запазени търговски марки, макар и да изисква изписването на извора с по-голям шрифт\", посочи Стоименов.\r\n\tДумите му донякъде подкрепят тезата на Величкова, че по-късно започналите да бутилират от разработено находище ще са по-облагодетелствани.\r\n\tСтоименов твърди, че всичките усилия на съюза, в който членува, са за изричното посочване на вида на водата върху етикета, което в момента липсвало.\"Имената на изворите, като словни изрази, са национално богатство и принадлежат на потребителите, а не на производителите, затова тяхното място е на етикетите. Директивата не допуска да има само търговски марки и фирмени имена на етикетите\", посочва се в становище на Съюза на безалкохолната промишленост.\r\n\t\r\n\tОт Асоциацията на производителите на безалкохолни напитки обаче смятат, че ситуацията ще е точно обратната и всъщност ще обърка потребителите на минерална вода, които нарастват устойчиво всяка година. Това може да ги отдръпне от пазара. А при положение, че вносните марки минерална вода няма да бъдат засегнати по никакъв начин, е възможно пренасочване на по-платежоспособните потребители към тях.\r\n\tОт Асоциацията на производителите на безалкохолни напитки безуспешно – засега, предлагат на депутатите вместо да разбъркват по този начин пазара, да се запознаят отново обстойно с кореспонденциите с Брюксел от 2014 г. към момента по казуса и да запазят сегашния модел. \"За потребителите трябва да се въведе публичен онлайн регистър, в който да са записани по подобие на европейски подобни регистри всички експлоатирани минерални находища, срещу тях коя фирма има разрешително за ползва водите, къде точно бутилира продукцията си и под каква марка я продава\", смята Величкова. В този регистър може да се добавят и действащите в съответния момент разрешителни за работа, които трябва да се подновяват на всеки пет години.\r\n\tСпоред Величкова това е много по-добър вариант в полза на потребителите, отколкото предлаганите от правителството промени в наименованията и етикетирането. Тя лично е събирала през годините информацията от различни административни регистри за изворите, операторите им и марките и на практика е създала подобен регистър, в който потребителите могат много лесно да се ориентират.\r\n\t\r\n\tОт кабинета на вицепремиера Томислав Дончев, който е координирал работната група по писането на новия Закон за храните, заявиха пред Mediapool, че в частта за минералните се се придържали почти буквално към предписанията на евродирективата.\r\n\tМнението на Дончев е, че засега няма основание да се твърди, че \"единият модел е по-добър от другия от гледна точка на икономическото развитие или състоянието на пазара\".\r\n\t\"Към момента в България се допуска вода от едно находище да бъде бутилирана от различни оператори, доколкото тя се предлага на пазара под едно и също търговско описание. Въпросът дали от гледна точка ефективност на пазара и защита на потребителите е по-удачен подходът с един икономически оператор на едно находище или с повече от един оператор на едно находище, е въпрос на сериозен икономически анализ и оценка на въздействието на различните варианти, преди да бъдат предприети действия за смяна на модела\", се посочва в принципната позиция на вицепремиера по икономическите въпроси.\r\n\tТук възниква въпросът отговорно ли е да се пристъпи към промяна на модела, ако все още не е направен \"сериозен икономически анализ\" за последствията.\r\n\tВеличкова посочва, че точно такива оценки и анализи не са правени, а ръководената от нея организация оспорва и приложената оценка за въздействие на новия закон, която е изготвена от \"Индъстри Уоч\". Според анализаторите на оценителя на проектозакона, той ще облекчи сегашната процедура за признаване на минералните натурални и изворни води. Според Жана Величкова обаче това въобще не е така.\r\n\t\r\n\tТака или иначе битката за пазара на минерални води вече се пренася на ринга на Народното събрание. По неофициална информация на Mediapool парламентарната група на ГЕРБ е готова да чуе възраженията на Асоциацията на производителите на безалкохолни напитки и не е изключено промените относно търговските марки да отпаднат.\r\n\tДепутати от различни групи коментираха пред Mediapool, че лобисткият натиск от всички страни е сериозен и аргументите, които ще наклонят везните в една или друга посока, не е задължително да са базирани на компетентна оценка и анализ, още повече, че вносителите признават отсъствие на такъв.\r\n\tПредстои да се види какво ще се случи в крайна сметка в бранша, в който досега са вложени над 130 млн. лв. инвестиции и има голям потенциал за развитие при формулирането на ясни и правилни регламенти за пазарното функциониране.", "date": "2017.11.06", "title": "Какъв е изворът на конфликта за минералните води"}
{"url": "http://www.mediapool.bg/desnitsata-pecheli-izborite-v-sitsiliya-news271454.html", "text": "Италианската десница, водена от Коалицията на Силвио Берлускони, получи лека преднина пред популисткото Движение \"Пет звезди\" на регионалните избори в Сицилия, показва екзитпол, цитиран от Франс прес.\r\n\t \r\n\tИзбирателните секции приключиха работа в 22 часа снощи (21 ч. по Гринуич), но преброяването е започнало едва в 8 часа сутринта (7 ч. по Гринуич) в понеделник.\r\n\t \r\n\tСпоред проучването на италианската телевизия РАИ, десницата е получила между 35 и 39 на сто от гласовете. Движението \"Пет звезди\" получава 33 до 37 на сто. Кандидатът на Демократическата партия на Матео Ренци получава между 20 и 16 на сто.", "date": "2017.11.06", "title": "Десницата печели изборите в Сицилия"}
{"url": "http://www.mediapool.bg/v-avtobusite-po-kraigradskite-linii-v-sofiya-shte-rabotyat-konduktori-news271451.html", "text": "Кондуктори в автобусите по крайградските линии планира да въведе Центърът за градска мобилност.\r\n\tОт понеделник експериментално по линия 27, която пътува от бул. \"Мария Луиза\" до село Кътина контрольорите ще играят ролята на кондуктори - ще продават билети, ще ориентират хората кога е тяхната спирка, каква е връзката ѝ с друг обществен транспорт. Целта е да се намалят гратисчиите.\r\n\tТова съобщи Пламен Църноречки, ръководител \"Маркетинг и стопанска дейност\" в Центъра за градска мобилност. Експериментът ще продължи 2 месеца и ако резултатите му са добри, кондуктори ще има и по други крайградски линии. Няма как да бъдат назначени такива по всички маршрути, тъй като са нужни над 1000 души.", "date": "2017.11.06", "title": "В автобусите по крайградските линии в София ще работят кондуктори"}
{"url": "http://www.mediapool.bg/telefonni-izmamnitsi-zvanyali-dori-vav-varhovnata-prokuratura-news271443.html", "text": "Говорителят на главната прокуратура Румяна Арнаудова разказа в понеделник, че на два пъти е ставала обект на телефонни измамници. Веднъж те й звъняли на мобилния телефон, а след това са прозвънили на стационарния й телефон в Съдебната палата.\r\n\tСлучката била от преди една година. Арнаудова обяви, че не се поддала на измамниците.\r\n\t“Когато ми се обадиха, ми казаха: “Лельо, ти ли си“. И аз отвърнах: “Да, аз съм“. Но в момента, когато започна да ми разказва как е предизвикала пътно-транспортно произшествие, а моята племенница беше ученичка, се усетих, че са телефонни измамници. Опитах се да играя играта, за да помогна в полицейското разследване, но те се усетиха, че аз не поддавам и прекратиха комуникацията”, разказа Арнаудова пред Нова телевизия.\r\n\t“При второто обаждане ставаше въпрос за съдействие на близък, който е в болница и му предстои операция”, каза още тя.\r\n\tПо думите й не може да се проследи от къде е извършено телефонното обаждане, което е основна пречка при разкриването на такива престъпления. По официални данни от началото на годината телефонните измамници са взели над 5 милиона леваот своите жертви.", "date": "2017.11.06", "title": "Телефонни измамници звъняли дори във върховната прокуратура"}
{"url": "http://www.mediapool.bg/grigor-dimitrov-veche-e-shesti-v-sveta-news271445.html", "text": "Григор Димитров зае рекордното в кариерата си шесто място в ранглиста на АТР. Той има 3650 точки, а през миналата седмица достигна до 1/8-финалите на турнира \"Мастърс\" в Париж.\r\n\tОсновна заслуга за рекордното класиране на Димитров имат контузиите на Новак Джокович и Анди Мъри.\r\n\tБългаринът се намира само на 155 точки от петото място, което сега езаето от Марин Чилич от Хърватия. Четвъртата позиция е за Доминик Тийм от Австрия, който се придвижва с две места напред. Трети е Александър Зверев от Германия.\r\n\tНа върха са Рафаел Надали Роджър Федерер.", "date": "2017.11.06", "title": "Григор Димитров вече е шести в света"}
{"url": "http://www.mediapool.bg/vazduhat-v-osem-balgarski-grada-e-silno-zamarsen-news271447.html", "text": "От Инспекцията по околната среда и водите отчетоха завишени в пъти нива на замърсяване в 8 български града, съобщи Нова телевизия в понеделник.\r\n\tПрез изминалата седмица най-високи показатели са отчетени в Горна Оряховица. В три квартала на София също са отчетени стойности много над нормата, както и във Видин, Смолян, Пловдив и Шумен.\r\n\tЗимата винаги въздухът е по-мръсен. Причините за това са отоплението на твърди и течни горива, неблагоприятните метеорологични условия - основно мъглата. В малките населени места основният замърсител е отоплението, в големите градове – транспортът.\r\n\tКато цяло най-замърсените градове са Видин, Монтана, София. Най-чистите населени места са Девня, Димитровград, както и част от Варна.\r\n\tОчаква се пикът на замърсяването да е през декември и януари.", "date": "2017.11.06", "title": "Въздухът в осем български града е силно замърсен"}
{"url": "http://www.mediapool.bg/mo-iska-okolo-5-mln-leva-ot-chastni-firmi-polzvali-skladovete-y-news271362.html", "text": "Над 4300 тона боеприпаси на частни фирми се съхраняват в складове на военното министерство, научи Меdiapool.\r\n\tПрактиката частни фирми да ползват военното министерство за склад продължава вече близо 10 години. Според МО основно става въпрос за закупени от министерството боеприпаси, които обаче остават неизвозени по-дълго време.\r\n\tВ момента най-много боеприпаси – 3096 тона, съхранява фирмата ЕМКО. Tя бе  в оръжейния бизнес по-рано тази година, след като държавата за кратко й отне лиценза за внос и износ на продукция.\r\n\tСпоред Министерството на отбраната задълженията на ЕМКО за съхранение и обслужване на закупените от дружеството, но неизвозени боеприпаси са близо 3.6 млн. лева без ДДС и са натрупани в периода 2011 г. - 2017 г., включително.\r\n\tОсвен ЕМКО складовете се ползват и от фирмите \"СЕЙДЖ КОНСУЛТАНТС\" – 289 тона, \"СТВ ТРЕЙД\" ЕООД – 237.76, \"ВТБ Експорт Импорт\" АД – 1.93, \"Евро Ремонт Строй България\" ЕООД – 13.31 тона и \"Уотър Стоун\" ЕООД – 748.85 тона.\n\n\r\n\tСпоред МО тези фирми му дължат общо около 620 хиляди лева без ДДС. В справката, предоставена от МО по Закона за достъп до обществена информация, не са отбелязани дължими средства от \"Уотър Стоун\".\r\n\tОт фирма ЕМКО обаче твърдят, че имат да дават за ползването на държавния военен склад само 1.2 млн. лв. Според дружеството толкова са задълженията му по договор с фирма на Министерството на отбраната, от която са наели помещенията. Защо от ведомството претендират за по-голяма сума в момента се изяснява от адвокатите на ЕМКО. Признатите от частната компания дългове се били натрупали, тъй като през 2007 г. фирмата закупила от МО специфични продукти за продажба в Йемен.\r\n\tЕкспортната оръжейна комисия обаче забавила издаването на разрешително за износа и Йемен си купила от Украйна боеприпасите и анулирала договора с ЕМКО. Така продукцията отлежава в склада на военното министерство вече 10 години, през които ЕМКО правила безуспешни постъпки да закупи терена и помещенията от военното министерство, но това не се случило.\r\n\tСлед придобиването на нов склад край Горно ново село ЕМКО планира да премести там тази продукция, както и 9 хил. бройки снаряди, оставени за ремонт във ВМЗ-Сопот. Държавният завод обаче изпълнил некачествено поръчката, тя била анулирана и сега частното предприятие ще премести тези 9 хил. бройки в новия склад, за да ги ремонтира само и да ги изнесе.\r\n\tПрактиката частните фирми да ползват складовете на МО продължава дълги години като oт военното министерство я обясняват със съображения за сигурност. Според експерти съхраняването на боеприпасите в складовете на МО минимизира рисковете от инциденти.\r\n\t\r\n\tКъм 2014 година в складове на МО имаше близо 6900 тона боеприпаси на частни фирми, а година по-рано около 9000 тона.\r\n\tРазходите по съхранението на боеприпасите не са никак малки – специализирани помещения, локации и строга охрана. И ако фирмите не се изплатят, те остават за сметка на МО.", "date": "2017.11.06", "title": "МО иска около 5 млн. лева от частни фирми, ползвали складовете й"}
{"url": "http://www.mediapool.bg/protesti-v-rumaniya-sreshtu-politiziraneto-na-pravosadieto-news271448.html", "text": "Няколко хиляди румънци протестираха в неделя вечерта пред сградата на правителството в Букурещ срещу намерението на властите да променят редица закони, засягащи правосъдната система, съобщава агенция “Аджерпрес“, цитирана от БГНЕС.\r\n\tПротестиращите носеха транспаранти с надписи - \"Искаме независимо правосъдие!\", \"Демокрацията е в обсада!\", \"Предсрочни избори!\". Те скандираха лозунги срещу управляващата Социалдемократическа партия, обвинявайки нейните лидери в корупция.\r\n\t\"Приемането на тези закона от парламента ще означава катастрофа за Румъния и нейните граждани“, заявиха организаторите на протеста в своето обръщение във Фейсбук. Те твърдят, че ако законите бъдат гласувани, “съдебните инспектори ще се превърнат в политически инструмент в ръцете на правосъдния министър\", а \"прокуратурата ще бъде подчинена на политическите интереси\".\r\n\tОт площад „Виктория“ манифестантите се насочиха към Двореца на парламента. Според сайта hotnews.ro техният брой надхвърля 10 000 души. В центъра на града е ограничено движението на автотранспорта, колоната от демонстранти е съпровождана от полиция. Няма съобщения за инциденти. Аналогични протести има в други големи градове на страната", "date": "2017.11.06", "title": "Протести в Румъния срещу политизирането на правосъдието"}
{"url": "http://www.mediapool.bg/tramp-poveche-nyama-da-tarpi-provokatsiite-na-severna-koreya-news271449.html", "text": "Президентът на САЩ Доналд Тръмп, който е на официално посещение в Япония, увери, че Вашингтон няма повече да търпи провокационните действия на Северна Корея, съобщиха световните агенции.\r\n\t\"Осъществяване на забранени ядрени опити, пускове на ракети, които прелитат над Япония, застрашавайки сигурността на мирното население - САЩ повече няма да търпят подобно поведение от Северна Корея\", заяви Тръмп на обща пресконференция с японския премиер Шиндзо Абе.\r\n\tАмериканският лидер подчерта за пореден път, че в момента се разглеждат всички варианти за решаване на севернокорейския проблем.\r\n\tЯдрената програма на КНДР е заплаха за цивилизования свят, каза той. \"Някои казват, че риториката ми е силна, но вижте какво се случи със слаба риторика през последните 25 години.\"\r\n\tЯпония подкрепя политиката на Доналд Тръмп спрямо Северна Корея, заяви Шиндзо Абе. По думите му те двамата с американския президент са стигнали до единно мнение, че е възможно военно решение на проблема с КНДР.\n\n\r\n\tПо време на преговорите си в Токио по-рано днес лидерите на двете страни \"успяха да демонстрират пред целия свят, че японско-американският алианс е непобедим\", изтъкна Абе. Според него сега не е моментът за диалог с КНДР.\r\n\t\"Необходим е максимален натиск върху Северна Корея\", заяви японският премиер. Той съобщи, че Япония ще разшири едностранните си санкции срещу КНДР \"с цел да се реши проблема с ракетната и ядрената й програма, също и въпроса с отвлечените японски граждани\".\r\n\tТокио ще замрази от утре сметките на 35 частни лица и организации, уточни Абе и добави, че Япония ще продължи тясно да сътрудничи по севернокорейския проблем със САЩ и Южна Корея.\r\n\tС оглед проблемите около Северна Корея Япония ще и купува повече различни въоръжения от САЩ и с тях ще може \"при нужда\" да сваля севернокорейски ракети, заяви Шиндзо Абе.\r\n\tСлед разговора с него Тръмп съобщи по-специално, че двамата \"са постигнали напредък по въпроса за двустранната търговия\". Вчера президентът на САЩ бе заявил, че не смята текущите търговско-икономически отношения с Япония за честни и открити.\r\n\tТръмп разговаря след срещата с Абе със семейства на японци, отвлечени от севернокорейски агенти. Той също даде обещание Вашингтон \"тясно да сътрудничи с Япония по този проблем\" и изрази надежда отвлечените да бъдат върнати в родината.\r\n\tТръмп спомена за Мегуми Йокота - една от отвлечените японки, от трибуната на Общото събрание на ООН през септември, след което темата за отвлечените японски граждани отново се озова в центъра на общественото внимание.\r\n\tПо данни на Япония Йокота е била отвлечена от севернокорейските тайни служби на 15 ноември 1977 г. в град Ниигата, когато се връщала от училище. Тези предположения обаче бяха потвърдени официално едва през 1997 г., а през 2002 г. фактът бе признат и от Пхенян.\r\n\tКНДР уточни тогава, че се е предвиждало отвлечените да преподават на севернокорейски шпиони японски език, да ги запознават с културата и обичаите в японското общество.\r\n\tТогава обаче КНДР съобщи, че момичето е починало, но експертиза на предадените останки откри, че те са на друг човек. Роднините на Мегуми, която би трябвало днес да е на 53 г., смятат, че тя е още жива, и до днес се надяват да се върне в Япония заедно с другите отвлечени граждани на страната.\r\n\tВ Япония бяха подадени вчера множество сигнали за бомбена заплаха - нещо твърде рядко за архипелага, отбелязва във връзка с визитата на Тръмп Франс прес.\r\n\tСтава дума за редица места в Западна Япония, далеч от Токио, където се намираше тогава американският лидер. Не бяха открити обаче никакви следи от експлозиви, нямаше и арести, допълва АФП.\r\n\tЯдрената програма на Пхенян може да бъде унищожена само чрез сухопътна операция\r\n\tЕдинственият начин севернокорейската програма за ядрени оръжия да бъде гарантирано унищожена е сухопътна инвазия, заявява Пентагонът в писмо до американски конгресмени, цитирано от Йонхап.\r\n\t \r\n\tПисмото е отговор на Майкъл Дюмонт, заместник-директор в Съвета на началник-щабовете на въоръжените сили на САЩ, на запитване на двама членове на Камарата на представителите - демократите Тед Лу и Рубен Гайего, поискали оценка за очакваните човешки и материални загуби и възможните военни операции в случай на конфликт със Северна Корея.\r\n\t \r\n\t\"Единственият начин да се локализират и унищожат с абсолютна сигурност всички компоненти на севернокорейските програми за ядрено оръжие е чрез сухопътна инвазия\", посочва Дюмонт в писмо от 27 октомври, публикувано на официалния сайт на Тед Лу.\r\n\t \r\n\tПоверителен брифинг е най-подходящото място за подробно обсъждане на капацитета ни да противодействаме на способността на Северна Корея да отвърне с ядрено оръжие и да елиминираме севернокорейските ядрени оръжия, скрити в дълбоки подземия, се казва в писмото.\r\n\t \r\n\tВ него се отбелязва също, че Пхенян може да отговори с биологическо и химическо оръжие, подробностите за които е най-добре да се обсъдят също в поверителна обстановка.\r\n\t \r\n\tНа въпроса за жертвите Дюмонт посочва, че броят ще зависи до голяма степен от характера, интензивността и продължителността на евентуална севернокорейска атака. Той отбелязва, че в Сеул живеят около 25 милиона души, а той се намира на едва 50-ина километра от демилитаризираната зона между Северна и Южна Корея.\r\n\t \r\n\tЗначително мнозинство от американците смятат, че президентът Доналд Тръмп иска да използва военна сила срещу Северна Корея, за да парира нейните ядрени и ракетни заплахи, показва проведено наскоро допитване.\r\n\t \r\n\tСпоред анкетата на Центъра за изследвания \"Пю\" от 25-30 октомври 84 процента от американците са на мнение, че Тръмп наистина иска да използва военна сила срещу Северна Корея. Към 64 процента от запитаните смятат, че комунистическият режим е в състояние да нанесе ядрен удар на САЩ - с 47 процентни пункта повече, отколкото през 2013 г.\r\n\t \r\n\tПриблизително същият дял (65 процента) от анкетираните мислят, че севернокорейското ръководство наистина иска да използва този потенциал срещу САЩ. Според 71 процента от американците САЩ трябва да приемат \"много сериозно\" севернокорейските ядрени заплахи. През 2013 г. това мнение са споделяли 56 на сто от американците.\r\n\t \r\n\tДопитването с 1504-ма участници беше публикувано в петък, когато Доналд Тръмп тръгна на първата си президентска обиколка в Азия.", "date": "2017.11.06", "title": "Тръмп повече няма да търпи провокациите на Северна Корея"}
{"url": "http://www.mediapool.bg/spored-germanskata-armiya-e-vazmozhno-do-2040-g-es-da-se-propuka-news271450.html", "text": "Германската армия смята, че появата на пукнатини в ЕС и увеличаване на световните конфликти са един от шест възможни сценария, които може да се сбъднат до 2040 г., пише сп.\"Шпигел\", цитирано от Ройтерс.\r\n\tЕС претърпя тежка дългова криза в периода 2010-2012 г., а сега е изправен пред излизането на Великобритания от 28-членния клуб - първата страна, която избира да напусне блока.\r\n\tВ сценариите стратезите на германската армия допускат възможност и други страни да последват примера на Великобритания, а светът да стане \"все по-размирен\".\r\n\tЕдиният от възможните варианти гласи: \"Разширяването на ЕС до голяма степен спира и още страни напускат блока. Все по-размирният, понякога хаотичен и обхванат от конфликти свят драматично е променил политиката на сигурността на Германия и Европа.\"\r\n\tСписанието отбелязва, че докладът ще бъде последван от конкретни планове за въоръжаване, които ще бъдат подготвени в следващите години.\n\n\r\n\tДруг от сценариите предвижда някои източноевропейски страни да спрат напредъка в интеграцията на ЕС, а други да влязат в \"Източен блок\", под който вероятно се имат предвид Русия и съюзниците й, отбелязва Ройтерс.\r\n\tДруги два сценария предричат завръщане на \"държавния капитализъм\" от руски тип в някои страни от ЕС и спиране на глобализацията. В останалите два се прогнозира един по-мирен свят.", "date": "2017.11.06", "title": "Според германската армия е възможно до 2040 г. ЕС да се пропука"}
{"url": "http://www.mediapool.bg/sinat-na-zhertvata-e-obvinen-za-ubiystvoto-v-stolichniya-kv-pavlovo-news271465.html", "text": "Синът на убития в нощта срещу събота в столичния кв. \"Павлово\" 51-годишен мъж е задържан и обвинен като извършител на престъплението, обявиха в понеделник ръководителите на СДВР и Софйската градска прокуратура – Ивайло Иванов и Емилия Русинова.\r\n\t24-годишният мъж е направил пълни самопризнания, като разследващите са работили с него в продължение на 24 часа без прекъсване, уточни шефът на столичната полиция.\r\n\tПървоначално той се е опитал да изгради защитна версия, с която да заблуди полицаите, но накрая признал вината си. Впоследствие задържаният е участвал и в следствен експеримент, при който показал на разследващите къде точно в Боянската река е изхвърлил дрехите, с които е извършил убийството.\r\n\tПолицията е насочила разследването в тази посока още в началото, тъй като жертвата е открита в апартамента си по бельо, а и липсвали следи от взлом – т.е. всичко сочело, че убитият е отворил на свой близък или познат, след като е бил събуден.\r\n\tПо думите на Иванов задържаният предварително е планирал престъплението и то не е плод на някаква моментна емоция. За целта синът на жертвата взел със себе си нож от жилището си в Мало Бучино, както и резервни дрехи, които да облече след убийството.\r\n\tНепосредствено преди да го извърши младият мъж бил с приятели, пред които заявил, че има такова намерение. Никой от тях обаче не приел думите му сериозно. Един от приятелите му дори го закарал до района, в който живеел баща му, но според шефа на СДВР има вероятност той въобще да не е знаел къде отиват. При самото убийство синът е действал сам, категоричен беше Иванов.\r\n\tТой отказа да назове името му, но по неофициална информация става въпрос за Севелин Николов. Баща му, който бе многократно наръган с нож в нощта срещу събота, пък е Жоро Николов. Сигнал за престъплението бе подаден часове по-късно – около 13.00 часа в събота.\r\n\tЗасега основната версия е, че синът е решил да убие баща си заради натрупана през годините омраза към него. Жоро Николов е разведен с майката на обвиняемия, но разследващите имат данни, че в миналото е посягал и на двамата. Това обаче трябва да бъде проверено допълнително, добави Иванов.\r\n\tОбвиненият Севелин Николов е признал още пред разследващите, че системно употребявал наркотици. Според показанията на негови приятели вечерта преди убийството той пушил марихуана и взел амфетамини. Все още не е готова експертизата, назначена, за да установи точно какво е употребил заподозреният.\r\n\tИвайло Иванов съобщи още, че убитият Жоро Николов е син на Василка Николова, директор на гимназията \"Езиков свят\", в която учеше Йоан Матев – единственият обвиняем за убийството на непълнолетния Георги Игнатов, извършено на 2 юни 2015 г. в Борисовата градина в София. Шефът на СДВР обаче побърза да уточни, че между двата случая няма нищо общо.", "date": "2017.11.06", "title": "Синът на жертвата е обвинен за убийството в столичния кв. \"Павлово\""}
{"url": "http://www.mediapool.bg/2017-ta-godina-shte-bade-v-top-3-na-nai-toplite-godini-news271466.html", "text": "Тази година най-вероятно ще бъде в топ 3 на най-топлите години, откакто се води статистикаta, съобщава Световната метеорологична организация, цитирана от ББС. 2017-та ще е най-топлата година при отсъствието на феномена Ел Ниньо, който има глобално влияние върху климата.\r\n\tУчените смятат, че дългосрочното затопляне на Земята продължава и то се дължи основно на човешката дейност. Според много от метеоролозите струпването на много \"необикновени\" климатични явления през тази година са едно от доказателствата за това твърдение.\r\n\tОчаквано през 2017-та година е измерена рекордна концентрация на въглероден диоксид в атмосферата.\r\n\tСпоред последния глобален доклад на Световната метеорологична организация температурата на Земята сега е с 1.1 градуса по-висока от прединдустриалната епоха. 2017-та година е била по-топла с 0.47 градуса спрямо средната измерена температура за периода 1981-2010 г.\r\n\t\"Последните три години са в топ 3 на най-топлите години от началото на измерванията. Това е част от дългосрочната тенденция за затопляне на климата. Станахме свидетели на изключителни климатични явления, включително температури, надвишаващи 50 градуса в Азия, рекордни урагани в Атлантическия океан, един от тях достигна дори до Ирландия, суша в Източна Африка и опустошителни мусони в други части на света\", коментира генералният секретар на организацията Петери Таалас.", "date": "2017.11.06", "title": "2017-та година ще бъде в топ 3 на най-топлите години"}
{"url": "http://www.mediapool.bg/zhertvite-na-taifuna-damrei-vav-vietnam-sa-nai-malko-49-news271468.html", "text": "Броят на жертвите на тайфуна Дамрей във Виетнам достигна най-малко 49 души, 27 са обявени за безследно изчезнали, а дъждовете продължават, предаде ДПА, като цитира изявление на властите.\r\n\t \r\n\tТайфунът стана едно от най-тежките природни бедствия в новата история на страната. 23 от загиналите са живеели в провинция Кханхоа, по данни на националната спасителна служба.\r\n\t \r\n\tТайфунът Дамрей достигна територията на Виетнам, като ветровете достигаха до 135 км/ч, по данни на Централния ръководен комитет за предотвратяване и контрол на бедствията.\r\n\t \r\n\t\"Изправени сме пред една от най-големите заплахи в историята\", предупреди министърът на селското стопанство и аграрното развитие Нгуен Суан Куонг на извънредно заседание.\r\n\t \n\n\r\n\tПрез последната седмица в региона бяха отбелязани 1479 мм дъждове. Много градски центрове бяха наводнени, като водата достигаше 1,5 м и някои квартали бяха напълно изолирани. Тайфунът унищожи около 23 000 жилища и повреди още 40 000, изкорени дървета и прекъсна електрически кабели. Потопени са 10 товарни кораба и близо 1300 рибарски лодки.\r\n\t \r\n\tТайфунът Дамрей достигна Виетнам дни преди предвидената среща на върха на организацията Азиатско-Тихоокеанско икономическо сътрудничество (АТИС) в град Дананг, където има опасност от наводнения и свличания на земни маси. отбелязва ДПА. Очаква се на 10 ноември да пристигне и президентът на САЩ Доналд Тръмп, за да участва във форума, където ще се срещне с руския си колега Владимир Путин и китайския президент Си Цзинпин.", "date": "2017.11.06", "title": "Жертвите на тайфуна Дамрей във Виетнам са най-малко 49"}
{"url": "http://www.mediapool.bg/dbg-predlaga-koalitsiya-rod-za-mestnite-izbori-news271469.html", "text": "Партия \"Движение България на гражданите\" (ДБГ) предлага нова широка коалиция за местните избори - РОД, която автоматично ще изключва ГЕРБ, БСП, ДПС и \"Атака\", но пък ще е отворена за всички останали. Формированието няма да е част от Реформаторския блок и целта е местните структури на различни партии да се включват в него без решение на ръководствата си. Новата коалиция ще се казва \"Реформаторско обединение за демокрация\" (РОД). Решението за създаването е взето от Националния съвет на ДБГ, заяви в понеделник пред Mediapool председателят на партията Димитър Делчев, който замести на поста подалата оставка Меглена Кунева.\r\n\tДелчев каза, че идея е дошла от местните структури на ДБГ и цели създаване на местни коалиции между всички десни и други партии от демократичната общност.\r\n\t\"На доста места тя вече съществува, но няма чист институционализиран вид и би могла да бъде разширена. Съществува на местата, в които ние спечелихме кметове. В момента е важно да чуем тези хора\", каза заместник-председателят на ДБГ Найден Зеленогорски. \"Призовавам моите колеги от другите политически сили, включително тези, които искат да ни разделят, да поканят своите кметове и да чуят тяхното мнение\", допълни той.\r\n\tРеформаторският блок, част от който е ДБГ, имат общо 35 кметове, четирима от които на областни градове, избрани преди две години. Сега обаче партиите и различните сдружения, гравитиращи около РБ, са в процес на прекомпозиране след провала на парламентарните избори тази пролет. Първият тест за новите съюзи – този между ДСБ и \"Да, България\" и коалицията РБ-2 ще са евроизборите през 2019 г., а след това местния вот, ако междувременно няма нови извънредни избори за парламент.\r\n\t\"Красотата на РОД е, че хората сами ще решават с кого да се обединят\", изтъкна Делчев на пресконференция. \"Хората по места казват: не ни оставяйте отново в различни листи.\"\n\n\r\n\tОт обясненията на ДБГ стана ясно, че от РОД навсякъде автоматично са изключени ГЕРБ, БСП, ДПС и \"Атака\", но не и другите две партии от \"Обединените патриоти\" - ВМРО и НФСБ. На въпрос кое налага това разграничаване, Делчев обясни, че според различни местни структури на ДБГ му било редно да се работи с ВМРО и НФСБ. \"Разбира се, това ще става там, където партиите така или иначе си работят заедно. Ние не искаме да налагаме нищо. Просто искаме да се случва отдолу нагоре, а не обратното. Ако в града Х искат да работят с ВМРО – нека работят, това не задължава градът У да стори същото\", обясни той пред Mediapool.\r\n\tДелчев заяви, че не е разговарял с партиите от РБ за създаването на РОД. \"Поел съм ангажимент пред партията си да ги уведомя, както и да разговарям с партиите от демократичната общност. Целта е ние в София да не пречим на тези обединения, а по места да си направят коалиции и да се явят на избори. Ние можем само да помогнем\", допълни той пред Mediapool.\r\n\tДумите му очевидно са насочени най-вече към ДСБ, за които Делчев уточни, че са добре дошли, както и \"Да, България\".\r\n\tЗа това намекна на пресконференцията и Найден Зеленогорски:\"Хората от Реформаторския блок в пълната му цялост по места са заедно. В Плевен лидерът на ДСБ е заместник-кмет. Сега, като сме се разделили, какво, да го уволним ли? Не, човекът си работи. Имаме обща група на РБ. Същото е в София. Същото е в Добрич, както и почти навсякъде, където управляваме заедно\".\r\n\tНа въпрос дали реформаторите не повтарят отново грешката си да се обединяват на части, Делчев заяви, че се надява да няма партийна завист или елитарност по отношение на РОД, но и: \"Нашата ръка винаги е подадена и към \"Да, България\" и към ДСБ.\"\r\n\t\"Който в дясно сепарира, на избори умира\", обяви още Делчев в рап стил.  Той обясни, че \"Да, България\" и ДСБ допускали грешка, защото се обединявали, сепарирайки дясното. Подобен ход обслужва ГЕРБ, смята лидерът на ДБГ.\r\n\tСпоред него също не е проведен важен разговор - този за морала вдясно, свързан например с факта, че ДСБ сега искат да са заедно с хората на Христо Иванов, за разлика от последните избори. Според него безпринципно обединение няма да свърши работа при местни избори или предсрочни парламентарни избори, които според ДБГ идват догодина.", "date": "2017.11.06", "title": "ДБГ предлага коалиция РОД за местните избори"}
{"url": "http://www.mediapool.bg/shte-se-tarsi-nachin-otpadnalite-ot-uchilishte-detsa-da-se-izdirvat-i-v-es-news271464.html", "text": "Създаването на механизъм, който да проследява, дали отпадналите от образователната система на дадена държава деца, ходят на училище в друга страна от Европейския съюз, ще предложи България по време на председателството на ЕС. Това обяви зам.-министърът на образованието Деница Сачева по време на посещение в Пловдив.\r\n\tВъпросът ще бъде повдигнат, след като се оказа, че над 80 на сто от децата, които според българското правителство трябва да ходят на училище, но не посещават часовете, всъщност са в чужбина. По данни на Министерството на образованието и науката над 200 000 българчета в училищна възраст не са записани в училище или предучилищна група. В началото на септември специални екипи тръгнаха по адресите на децата, за да убедят родителите им да ги запишат на училище. Към момента при 170 000 посетени адреса се оказва, че 82% от децата не живеят в България, припомни Сачева. В училище са записани 17 000 от отпадналите над 200 000 деца.\r\n\t\"\", коментира Сачева.", "date": "2017.11.06", "title": "Ще се търси начин отпадналите от училище деца да се издирват и в ЕС"}
{"url": "http://www.mediapool.bg/v-bon-zapochna-konferentsiya-na-oon-za-klimata-news271470.html", "text": "В бившата германска столица Бон започна 23-ата Конференция на страните участнички в Рамковата конвенция на ООН за промените в климата (COP 23). Участниците ще обсъдят изпълнението на Парижкото споразумение за климата и по-специално създаването на единен механизъм за оценка на усилията на отделните държави в борбата с глобалното затопляне, както и последиците от решението на САЩ да се оттеглят от постигнатите договорености.\r\n\tСпоред германски наблюдатели още не е ясно дали ще може да бъде съгласуван заключителен документ на форума.\r\n\tПри откриването на конференцията прозвучаха емоционални призиви - по-специално от страна на председателстващия от Фиджи, за по-решителни действия срещу неблагоприятните промени на климата, посочва Франс прес. \"Общата ни молба, отправена към света, е той да поддържа курса, определен в Париж\" със споразумението от края на 2015 г. срещу глобалното затопляне, заяви на церемонията премиерът на Фиджи и председател на СОР 23 Франк Байнимарама.\r\n\tВ края на форума в Бон в него ще се включат и политици като канцлерката на Германия Ангела Меркел, президентът на Франция Еманюел Макрон, губернаторът на Калифорния Джери Браун. В конференцията ще участват и актьорите Арнолд Шварценегер - критик на политиката на президента на САЩ Доналд Тръмп по климатичните въпроси, Леонардо ди Каприо и бившият вицепрезидент на САЩ и носител на Нобелова награда Ал Гор.\r\n\tФорумът ще продължи до 17 ноември.\r\n\tОколо 25 000 души участват в преговорите. Сред участниците има дипломати от 195 държави, а също учени, лобисти и природозащитници.\n\n\r\n\tСъединените щати, които обявиха, че се изтеглят от знаковото Парижко споразумение за климата, ще бъдат представени от заместник-държавния секретар по политическите въпроси Томас Шанън.\r\n\tПреди срещата природозащитни организации проведоха протести в Бон и край каменовъглена мина наблизо, за да изтъкнат, че в Германия продължава използване на силно замърсяващи изкопаеми горива.\r\n\tПарижкото споразумение от 2015 г. определи целта за ограничаване до края на века на глобалното затопляне до 1,5 градуса по Целзий или най-много 2 градуса. Дипломатите обаче не се споразумяха как точно техните държави ще постигнат тази амбициозна цел. Преговорите в Бон ще конкретизират правилата, към която трябва да се придържат страните.\r\n\tВ това влиза разработването на международни стандарти за измерване на въглеродните емисии, така че усилията на една държава да могат да се сравняват с тези на друга. Друга тема за дебатиране е как страните да правят преглед на постигнатото и да определят нови, по-амбициозни цели за ограничаване на въглеродните емисии след 2020 г.\r\n\tТретият голям въпрос засяга парите, отбелязва ДПА. Експертите са съгласни, че изместването на икономиките от изкопаемите горива и подготовката за неизбежните последици от климатичните промени ще изисква огромни финансови ресурси, включително от американското правителство на Доналд Тръмп, което е скептично настроено към климатичните промени.\r\n\tГермания обича да се представя като лидер в борбата с глобалното затопляне, а репутацията на Меркел като \"климатичен канцлер\" отчасти се основава на водещата роля, която тя изигра на миналите преговори.\r\n\tПриродозащитници обаче отбелязват, че около 40 процента от електричеството на Германия все още идва от захранвани с въглища централи - един от най-силно въглеродните източници на енергия. А германските магистрали също са буквално единствени по рода си с това, че нямат общо ограничение на скоростта въпреки факта, че автомобилните емисии значително се увеличават при по-висока скорост.", "date": "2017.11.06", "title": "В Бон започна конференция на ООН за климата"}
{"url": "http://www.mediapool.bg/firmite-podavat-deklaratsii-za-taksa-smet-do-30-noemvri-news271471.html", "text": "Фирмите в София, които искат да плащат такса смет на базата на изхвърленото количество отпадъци, трябва да подадат заявления в общината до 30 ноември 2017 г., припомниха от местната администрация. В противен случай таксата се изчислява като промил от отчетната стойност на недвижимия имот.\r\n\tЗа да се смята таксата на база на изхвърлените отпадъци, има два варианта. Единият е да се подаде декларация в която, фирмите да заявят количествата отпадъци, съответно - брой съдове и честота на извозване, на базата на което ще им бъде определен размерът на такса битова смет за 2018 г.\r\n\tПредприятията могат и пряко да се договорят с фирми, извършващи услугата по сметосъбиране и сметоизвозване. В такъв случай също до 30 ноември 2017 г. трябва да се подаде молба за допускане на пряко договаряне.\r\n\tОт Столична община очакват около 4500 фирми да подадат декларации за предоставяне на определен брой контейнери за битови отпадъци, а други 2300 предприятия да предпочетат директно договаряне с фирми за сметоизвозване.\r\n\tОбразци на декларации за брой контейнери и молби за допускане на пряко договаряне могат да се изтеглят от сайта на Столична община https://www.sofia.bg/sample-documents\r\n\tДокументите се подават в Дирекция \"Икономика и търговска дейност\" към Столична община на ул. \"Оборище\" №44.", "date": "2017.11.06", "title": "Фирмите подават декларации за такса смет до 30 ноември"}
{"url": "http://www.mediapool.bg/svobodna-ot-koruptsionnite-dela-sgp-se-zae-s-karutsite-v-sofiya-news271472.html", "text": "Софийската градска прокуратура (СГП) се е самосезирала и е разпоредила на СДВР да започне внезапни проверки на водачите на каруци в София, съобщиха в понеделник от държавното обвинение.\r\n\tТова става в деня, в който влязоха в сила последните промени в Наказателно-процесуалния кодекс (НПК), с които делата за корупция по високите етажи на властта преминаха в компетентността на спецпрокуратурата.\r\n\t\"Във връзка с констатираните проблеми, свързани с нарушения на Закона за движение по пътищата (ЗДвП), със замърсяване на околната среда, както и застрашаване живота и здравето на животните, ползвани за придвижване на пътни превозни средства с животинска тяга е било възложено по реда на надзора законност извършването на внезапни проверки от служители на СДВР\", уточняват от прокуратурата.\r\n\tЦелта на проверките е да бъде установени дали каруци се движат в широкия център на София, разполагат ли водачите им със задължителен регистрационен талон, както и имат ли документи за конете по Закона за ветеринарно-медицинската дейност за индивидуализация на животните.\r\n\t\"Засилените проверки ще се извършват регулярно до края на календарната 2017 г., като при необходимост срокът за това ще бъде продължен\", уточняват още от Софийската градска прокуратура.", "date": "2017.11.06", "title": "Свободна от корупционните дела, СГП се зае с каруците в София"}
{"url": "http://www.mediapool.bg/22-godishen-mazh-e-obvinen-za-napadenie-s-nozh-nad-momiche-v-razgrad-news271473.html", "text": "Прокуратурата привлече като обвиняем 22-годишения мъж от Дулово, който в събота нападна с нож 17-годишно момиче в Разград, съобщи в понеделник БНР.\r\n\tТой е обвинен за опит за убийство на момичето и за държане на наркотични вещества, открити у него при обиска след задържането му като извършител на първото престъпление.\r\n\tОт Апелативната прокуратура във Варна съобщават, че младежът е задържан за срок до 72 часа за осигуряването му пред съда по искане за вземане на мярка за неотклонение.\r\n\tРаненото момиче е настанено в Разградската болница с опасност за живота. Пострадалата е от Алфатар, но макар още да е ученичка, е започнала работа като сервитьорка в Разград.", "date": "2017.11.06", "title": "22-годишен мъж е обвинен за нападение с нож над момиче в Разград"}
{"url": "http://www.mediapool.bg/otnovo-smartni-zaplahi-za-sharli-ebdo-news271474.html", "text": "Френският сатиричен седмичник \"Шарли ебдо\", срещу чиято редакция бе извършено терористично нападение през януари 2015 г., обяви, че е подал жалба за получени смъртни заплахи в социалните мрежи след публикуване на карикатура на швейцарски ислямолог, обвинен в изнасилване, предаде Франс прес.\r\n\t \r\n\tПоследният брой от миналата сряда съдържаше карикатура на теолога Тарик Рамадан, срещу когото има подадени две жалби за изнасилване, с панталон, деформирал от огромен полов член в ерекция и текст: \"Аз съм шестият стълб на исляма\".\r\n\t \r\n\tСлед това срещу изданието са били отправени смъртни заплахи. По повод на тези заплахи главният редактор на вестника, карикатуристът Рис каза пред радио Европа 1, че след нападението от януари 2015 г. заплахите всъщност не са секвали.\r\n\t \r\n\t\"Трудно е да се разбере кога става дума за сериозни заплахи и кога не, но по принцип ние ги вземаме насериозно и подаваме жалба\", каза Рис.\r\n\t \n\n\r\n\tПетте стълба на исляма са изповядването на вярата, молитвата, милостинята, постенето през рамазана и поклонението в Мека. Джихадът е смятан за шести стълб от малка част от сунитите, но няма официален статут, припомня Франс прес.", "date": "2017.11.06", "title": "Отново смъртни заплахи за \"Шарли ебдо\""}
{"url": "http://www.mediapool.bg/zashto-balonat-na-virtualnite-valuti-shte-se-spuka-news271475.html", "text": "Дали всъщност биткойнът (bitcoin) е най-големият балон с криптовалути в света или пък една много добра авангардна инвестиция в новата ера в областта на финансовите технологии? Моята интуиция ми подсказва, че в дългосрочен план технологията ще се развива, но цената на биткойна ще се срине.\r\n\t \r\n\tНа равнище от над 4200 долара в началото на октомври (в петък стойността на биткойна достигна рекордните 7500 долара на базираната в Люксембург борса Bitstamp - бел. прев.), една-единствена единица от виртуалната валута сега е над три пъти по-скъпа от унция злато.\r\n\tНякои адвокати на биткойна прогнозират, че цената му ще скочи през следващите години.\r\n\t \r\n\tОнова, което ще се случи по-нататък, ще зависи, до голяма степен, от начина, по който ще реагират правителствата. Дали те ще толерират анонимните системи за разплащане, които улесняват укриването на данъци и извършването на престъпления? Ще създадат ли свои собствени дигитални валути? Друг ключов въпрос е да се разбере с какъв успех могат да проникнат на пазара многобройните конкуренти на биткойна.\r\n\t \r\n\tПо принцип е изключително лесно да се клонира или да се подобри технологията на биткойна. По-трудно е обаче да се дублира лидерското място, придобито от биткойна, когато става дума за надеждността в голямата екосистема от приложения, изградена около него.Хаотична регулаторна среда \r\n\tЗа момента регулаторната среда остава много хаотична. Китайското правителство, обезпокоено, че чрез употребата на биткойн се източват капитали и се укриват данъци, неотдавна забрани обмена на тази виртуална валута. Япония пък регистрира биткойна като законно разплащателно средство, в очевиден опит да се превърне в световния център на финансовите технологии.\r\n\t \n\n\r\n\tВ Силициевата долина мениджърите на сляпо инвестират в биткойна и едновременно с това наливат пари в неговите конкуренти. Най-важният сред тях е етериум (ethereum). Неговите амбиции са големи, сравними с тези на Amazon. Целта е потребителите на етериума да използват същата обща технология, за да преговарят и сключват \"интелигентни договори\" за почти всичко.\r\n\t \r\n\tВ началото на октомври борсовата капитализация на етериума възлизаше на 28 милиарда долара срещу 72 милиарда долара за биткойна. Ripple - платформа, поддържана от банковия сектор с цел да се намали цената на трансакциите при междубанковите и чуждестранните трансфери, остава далеч назад с 9 милиарда долара. След първата тройка има десетки нови конкуренти.\r\n\t \r\n\tПо-голямата част от експертите се обединяват около мнението, че умната технология, която стои зад виртуалните валути, може да има широко приложение в областта на киберсигурността, която представлява едно от най-големите сегашни предизвикателства срещу стабилността на световната финансова система. За голям брой разработчици целта да измислят по-евтин и по-обезопасен механизъм за разплащане измести амбицията на биткойна да замени долара.Анонимни плащания\r\n\tЛудост е обаче да се мисли, че на биткойна ще бъде разрешено да замени валута, емитирана от централна банка. Едно нещо е правителствата да позволяват малки анонимни трансакции с виртуални валути, а друго - анонимни плащания от голям мащаб - нещо, което би могло да направи изключително трудно установяването на данъчните задължения и контрола върху престъпната дейност.\r\n\t \r\n\tЩе бъде интересно да видим как ще еволюира позицията на Япония. Правителството даде индикации, че ще наблюдава трансакциите с биткойни, за да внимава за престъпните дейности и за да събере информации за хората, притежаващи от виртуалната валута. Може обаче да сме сигурни, че укриването на данъци в световен мащаб ще търси начини за придобиване на биткойни по анонимен начин в чужбина, след което да изпере парите през японски сметки. Приемайки виртуалните валути, Япония рискува да се превърне в данъчно убежище от мащаба на Швейцария - с вървящи неразделно с технологията закони за банковата тайна.\r\n\t \r\n\tАко биткойнът бъде изваден от своето почти анонимно състояние, ще се появи риск да бъде трудно оправдана сегашната му цена. Ще падне ли тя до нулата, ако правителствата станат в състояние да наблюдават напълно трансакциите? Може би не. Въпреки че трансакциите в биткойни изискват извънредно голямо количество електроенергия, с някои подобрения, тази виртуална валута все пак би могла да \"бие\" равнището от 2% на разходите на големите банки за кредитните и дебитните карти.\r\n\t \r\n\tНай-сетне, трудно е да се види какво би попречило на централните банки да създадат свои собствени дигитални валути и да използват регулации, за да наклонят баланса в тяхна полза, докато те спечелят надпреварата. Дългата история на валутите ни показва, че иновациите, измисляни от частния сектор, в крайна сметка биват поставяни в регулаторна рамка и присвоявани от държавата. Нямам никаква представа каква ще бъде цената на биткойна през следващите две години, но няма никаква причина да очакваме, че тази виртуална валута няма да бъде застигната от сходна съдба.", "date": "2017.11.06", "title": "Защо балонът на виртуалните валути ще се спука"}
{"url": "http://www.mediapool.bg/noviyat-album-na-byork-izliza-na-kriptopazara-news271477.html", "text": "Последният албум на исландската певица Бьорк ще се продава срещу криптовалута, съобщава сайтът bitcoin.com. Той излиза на 14 ноември, а феновете могат да се сдобият с него чрез електронния си портфейл.\r\n\tПевицата и британският стартъп  тавата \"Утопия\" в крак с новите тенденции на електронния пазар. Албумът може да се купува с криптовалутите Bitcoin, Litecoin, Dashcoin и Audiocoin.\r\n\tФеновете, които са направили предварителна поръчка онлайн ще получат подарък от по сто монети Audiocoin. Въпреки, че сумата е по-скоро жест на пооощрение и е по-малка от половин долар, от сайта на певицата обявяват, че възнамеряват да предлагат цяла система от стимули за използване на електронна валута при закупуване на музикални продукти, билети за концерти и други събития.\r\n\tЦелта на Бьорк и", "date": "2017.11.06", "title": "Новият албум на Бьорк излиза на криптопазара"}
{"url": "http://www.mediapool.bg/puchdemon-shte-chaka-na-svoboda-reshenieto-na-belgiyskoto-pravosadie-news271440.html", "text": "Бившият премиер на Каталуня Карлес Пучдемон бе освободен от ареста в Белгия през нощта срещу понеделник заедно с другите четирима министри от разпуснатото му правителство, които бяха задържани преди ден.\r\n\t \r\n\tПучдемон и колегите му се предадоха по-рано в неделя на белгийската полиция. После часове наред бяха изслушани от белгийски съдия-следовател, докато се стигне до освобождаването им.\r\n\t\r\n\tПетимата бивши каталунски лидери няма да могат да напускат Белгия без разрешение от съдия. Освен това те трябва да предоставят адреса си и да се явяват лично на всички съдебни заседания, както и да се явяват, ако бъдат призовани от полицията или съда.\r\n\t \r\n\tДо 15 дни друга съдебна инстанция трябва да се произнесе дали да се изпълни заповедта за арест, издадена от испанското правосъдие, за \"бунт, отцепничество, злоупотреби с държавни средства и неподчинение на властите\".\n\n\r\n\t \r\n\tБелгийската прокуратура съобщи в понеделник, че отстраненият премиер на Каталуния ще бъде разпитан от съдия следващата седмица при закрити врата. Уточнява се, че решението на съда дали да изпълни издадената от Испания заповед за задържане и връщане на Пучдемон няма да подлежи на обжалване.\r\n\t \r\n\tСпоред правото на ЕС процедурата по разглеждането на искането на Испания може да продължи до 60 дни.\r\n\t\r\n\tДокато трае процедурата в Белгия, нищо не пречи на Пучдемон да продължава политическата си дейност или да се среща с журналисти. Преди ден се разбра, че Пучдемон ще оглави листата на своята партия на регионалните избори в испанската област на 21 декември.\r\n\t \r\n\tПрез миналата седмица Испания издаде европейска заповед за арест на Пучдемон и сътрудниците му, а испански съд наложи мярка за неотклонение \"задържане под стража\" на осем други бивши каталунски министри. Прокуратурата ги обвинява в бунт, метеж и злоупотреба с държавни средства.\r\n\t \r\n\tТогава Пучдемон заяви, че не бяга от правосъдието и нарече повдигнатите обвинения неоснователни и политически мотивирани, а предвиденото за тях наказание – прекомерно.\r\n\t \r\n\tДнес уволненият каталунски премиер разкритикува в понеделник решението на испанските власти да държат под стража членове на бившия му кабинет - нещо, което по думите му е \"далеч от демократичната практика\", предаде Франс прес.\r\n\t\r\n\t\"Свободен и без гаранция\" - това написа тази сутрин Пучдемон на каталунски в Туитър. Това е първото му изявление, откакто заедно с други сепаратисти той се предаде доброволно на белгийските власти, след като Испания издаде за него европейска заповед за арест.\r\n\t \r\n\t\"Мислено сме с колегите си, несправедливо хвърлени в затвора от държава, която е далеч от демократичната практика\", добави той по повод обвиненията и задържането под стража в Испания на други бивши членове на регионалното правителство.\r\n\t \r\n\tМадрид уважава решенията на белгийския съд\r\n\t \r\n\tИспанските власти гледат с уважение на решенията, постановени от белгийския съд за Пучдемон и четиримата му бивши министри. Това заяви днес испанската вицепремиерка Сорая Саенс де Сантамария.\r\n\t \r\n\t\"От страна на правителството и с оглед това, че става дума за демократична система, също тъй демократична като испанската, изразяваме максимално уважение към решенията на съдиите в Испания, Белгия и всички държави, спазващи разделението на властите и независимостта на съдебните органи\", отбеляза Де Сантамария, цитирана от агенция Еуропа прес.\r\n\t\r\n\tЕвропейската комисия е на мнение, че издадената от Испания заповед за задържането на отстранения премиер на Каталуния Карлес Пучдемон и връщането му от Белгия е въпрос на съдебно сътрудничество, коментира в понеделник говорител на комисията.\r\n\t \r\n\tТова е европейска процедура на съдебно сътрудничество, ЕК няма роля тук, това са въпроси, свързани с разделението на властите. Проблемите на сътрудничеството между съдебните власти не са свързани с нас, това е единствено съдебен въпрос, добави говорителят.\r\n\t \r\n\tБелгия и Испания са демокрации, посочи представителят на ЕК в отговор на въпрос дали комисията има доверие в безпристрастността на испанското правосъдие. Говорителят отказа да коментира изявленията на различни представители на белгийското правителство по темата с Пучдемон.\r\n\t \r\n\tБелгийски политици критикуват Испания\r\n\t \r\n\tВ последната седмица белгийският държавен секретар по убежището и миграцията Тео Франкен предположи, че Пучдемон би могъл да поиска политическо убежище в Белгия заради съмнения в безпристрастността на испанското правосъдие. Впоследствие вицепремиерът Александър де Кро уточни, че това не е позиция на правителството. По-късно вицепремиерът Ян Ямбон критикува отношението на испанските власти, издали заповед за задържане на Пучдемон и призова за намесата на ЕС. Към мнението му се присъедини бившият белгийски еврокомисар Карл де Гухт. Тези изявления бяха последвани от критики тази сутрин на вицепремиера Дидие Рейндерс, според когото по темата се изказват хора, на които това не им е работа.\r\n\tВ понеделник обаче водачите на двете най-големи политически организации в Белгия - Нов фламандски алианс (НФА) и Партията на социалистите франкофони - Барт де Вевер и Елио ди Рупо, се обединиха в критиките си срещу правителството на Испания и Народната партия на премиера Мариано Рахой.\r\n\t \r\n\tДвете белгийски партии са вечните съперници, като националистите от НФА на последните избори за пръв път от десетилетия отстраниха социалистите от властта. НФА е мандатоносител за съставянето на настоящото белгийско правителство.\r\n\t \r\n\tДи Рупо нарече Рахой \"франкистки и авторитарен\", макар да добави, че водачът на каталунските отцепници Карлес Пучдемон е злоупотребил с положението си. Заради този коментар испанската Народната партия поиска извинения. Де Вевер се намеси с последващ коментар, като заяви, че ненамесата при действията на Мадрид би била равнозначна на неоказване на съдействие на пострадал.\r\n\t \r\n\tСлучват се неща, които не могат да бъдат търпяни в която и да било държава от ЕС. Няма значение дали човек е съгласен с каталунците. Не може хора да бъдат затваряни, защото упражняват демократичните си права. Много представители на испанската Народна партия са свързани с режима на Франко и изглежда не са си извлекли поуки от миналото, добавя Де Вевер, който е възприеман като най-влиятелния политик в Белгия сред крал Филип.", "date": "2017.11.06", "title": "Пучдемон ще чака на свобода решението на белгийското правосъдие"}
{"url": "http://www.mediapool.bg/shefkata-na-sas-nyama-da-gleda-deloto-stanalo-povod-za-samneniya-v-koruptsiya-news271478.html", "text": "Председателят на Софийския апелативен съд (САС) Даниела Дончева няма да гледа делото за над 102 млн. лв., свързано с фалита на КТБ, което стана повод неин колега да я заподозре в действия с \"корупционен мирис\",  в понеделник.публикации в някои медии, повтарящи тезите им и формиращи предварително нагласи за начина, по който това дело трябва да бъде решено\".\r\n\t\"В тази връзка тя апелира за спиране на политическия тип говорене, появил се в съдебната система, както и целенасоченото пускане и публикуване на невярна информация по конкретния случай в медиите\", допълват от пресслужбата на Софийския апелативен съд.\r\n\tСамо четири дни по-рано от Върховния касационен съд (ВКС) обявиха, че назначената от председателя на съда Лозан Панов проверка по случая е завършила със заключение, че съдия Дончева е нарушила принципа за случайно разпределение на делата в съда, изземвайки делата на Василев.\r\n\t\"Делата на преместения от един състав на Търговското отделение на САС в друг състав на същото отделение съдия са преразпределени \"ръчно\", без да е спазен принципът на случайния подбор\", констатираха миналия четвъртък проверяващите върховни съдии Емануела Балевска, Татяна Върбанова и Борис Илиев.\r\n\tПо повод техните заключения и препоръки Дончева е свикала Общо събрание на съдиите в САС, на което да бъде обсъден , уточняват от апелативния съд. Пресслужбата му припомня, че все още текат другите две проверки по случая, образувани от прокуратурата и Инспектората към ВСС, които бяха сезирани лично от Дончева.\r\n\t\"По този повод тя изразява мнение, че преди да станат известни резултатите и от тях, е непрофесионално и очевидно целенасочено, определени констатации да бъдат релевирани в публичното пространство като категорични и неоспорими, а фрагментираното им поднасяне чрез определени медии по случая може да бъде разглеждано като препятстване на безпристрастно постановяване на съдебни актове\", допълват от САС.\r\n\tЦитираните коментари на председателя на апелативния съд очевидно внушават, че медиите, отразяващи скандала около заповедта ѝ за преместването на съдия Василев, участват в организиран опит за натиск върху съда. Засега обаче никой друг от апелативните съдии в София не е изразил публично подобно становище.", "date": "2017.11.06", "title": "Шефката на САС няма да гледа делото, станало повод за съмнения в корупция"}
{"url": "http://www.mediapool.bg/otkriti-sa-chetiri-ognishtata-na-ptichi-grip-v-stranata-news271479.html", "text": "Общо четири огнища на болестта инфлуенца по птиците (птичи грип) са установени към момента на територията на страната. Те са в села в областите Добрич, Хасково, Сливен и Ямбол, съобщиха от Българската агенция по безопасност на храните (БАБХ) в понеделник.\r\n\tПоследното огнище е в животновъден обект за отглеждане на патици в село Зимница, община Стралджа, област Ямбол, където по хуманен начин са умъртвени близо 8000 патици. Фермата е собственост на фирма \"Алианс Агрикол\" ООД.\r\n\tКато част от мерките за ликвидиране и недопускане на разпространението на болестта се убиват и възприемчивите животни в животновъден обект, който е в непосредствена близост до огнището и е собственост на \"Милениум\" ООД в село Зимница.\r\n\tВ сливенското село Глушник и в хасковското Узунджово инфлуенца по птиците има в домашни стопанства.\r\n\tВ задния си двор на къщата в село Глушник Николай Колев отглежда кокошки, токачки и гълъби, по които е открит птичи грип.\n\n\r\n\tВ село Узунджово, Хасковско, инфлуенца е открита в двора на Божидар Тенчев, който отглежда кокошки, пуйки и бройлери.\r\n\tВ средата на октомври в село Стефаново, община Добрич, е констатиран птичи грип в промишлен животновъден обект за отглеждане на патици, собственост на фирма \"Мейпъл Лийф Полтри\" ЕООД.\r\n\tЗа ликвидиране на огнищата са взети всички мерки, залегнали във ветеринарномедицинското законодателство, съобщиха от агенцията по храните.\r\n\tПтиците в трикилометровата зона около огнищата са умъртвени по хуманен начин.\r\n\tИзвършват се постоянни клинични прегледи в 10-километровата зона около огнищата. Към момента е забранено населването на животновъдни обекти с новоизлюпени водоплаващи птици на територията на цялата страна, обясниха от БАБХ.\r\n\tПрез миналата седмица няколко държави вече забраниха вноса на птици и птичи продукти от България именно заради регистрираните огнища на болестта.\r\n\tПтичият грип е описан за първи път в Италия през 1878 г. като \"птича чума\", а през 1955 г. става ясно, че е разновидност на грипните вируси.\r\n\tРазпространява се по въздуха и дивите птици често изпълняват ролята на преносители, предавайки го на по-чувствителни домашни породи. Може да се предава и чрез заразени храна, вода, инвентар и облекло.\r\n\tНяма доказателства, че вирусът може да оцелее в месо, подложено на щателна термична обработка. Инкубационният период е от 3 до 5 дни.\r\n\tСимптомите при животните варират, но опасните щамове могат да причинят смърт в продължение от няколко дни.", "date": "2017.11.06", "title": "Открити са четири огнищата на птичи грип в страната"}
{"url": "http://www.mediapool.bg/nad-13-ot-sadiite-v-sgs-iskat-velichka-tsanova-za-shef-news271480.html", "text": "Общо 43-ма съдии от Софийския градски съд (СГС) искат тяхната колега Величка Цанова да стане председател на съда. Това са около 1/3 от всички съдии в ключовия съд. На осми ноември е свикано Общо събрание на СГС, което да се произнесе по предложението, съобщи сайтът \"Де факто\".\r\n\tИма вероятност неин конкурент да е съдията от Гражданското отделение на Софийския градски съд (СГС) Евгени Георгиев, който е изявил намерение да се самономинира.\r\n\tНоминации за шеф на съда могат да бъдат издигани до 13 ноември.\r\n\tВеличка Цанова е дългогодишен наказателен съдия в СГС. Тя беше заместник-председател на съда, докато председател бе Георги Колев. По-късно Колев стана шеф на Върховния административен съд, въпреки че бе наказателен съдия.\r\n\tСъдия Цанова бе кандидат за шеф на Софийския градски съд през 2011 г., когато Висшият съдебен съвет реши да избере семейната приятелка на Цветан Цветанов Владимира Янева.\r\n\tОще тогава изборът на Янева провокира серия от скандали около личността й, протестни оставки във ВСС и за пореден път постави сериозна сянка на съмнение върху кадровата политика на ВСС.\r\n\tПроблемът бе, че Величка Цанова имаше към момента на онзи избор брилянтна репутация на съдия, чиито присъди не се отменят и огромен стаж в системата. Владимира Янева не блестеше нито като съдия, нито имаше особено голям стаж в системата. Въпреки това под натиска на ГЕРБ съдебният съвет избра Янева.\r\n\tСкандалът влезе в доклада на Европейската комисия, но това не доведе до някакви последствия за шефа на СГС. Величка Цанова обжалва избора като немотивиран пред ВАС, но съдът отказа да се произнесе по същество. Тя обжалва и отказа от справедлив процес пред Европейския съд по правата на човека в Страсбург, но и там не постигна успех.", "date": "2017.11.06", "title": "Над 1/3 от съдиите в СГС искат Величка Цанова за шеф"}
