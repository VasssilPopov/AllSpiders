{"url": "http://www.mediapool.bg/sruti-se-most-nad-reka-valtava-v-praga-news272615.html", "text": "Пешеходен мост над река Вълтава в северната част на чешката столица Прага се срути в събота, съобщи националната информационна агенция ЧТК.\r\n\tПострадали са четирима души, които са откарани в болница. Издирват се и хора, които може да са паднали във водата.\r\n\tДългият 253 метра мост, построен през 1984 г., свързваше Императорския остров на Вълтава с района Прага-Троя, където се намират столичният зоопарк и ботаническа градина.\r\n\t \r\n\t \r\n\tСъстезатели по водни спортове подпомагат спасителните екипи, изпратени на място. В операцията участва и хеликоптер.\r\n\tКорабоплаването по реката е спряно.\r\n\tПражката градска управа е свикана на извънредно заседание.", "date": "2017.12.02", "title": "Срути се мост над река Вълтава в Прага"}
{"url": "http://www.mediapool.bg/standard-end-puars-i-fich-povishiha-kreditniya-reiting-na-bulgaria-news272592.html", "text": "Международните рейтингови агенции \"Стандард енд Пуърс“ (S&P Global Ratings) и \"Фич“ (Fitch) повишиха оценките си за кредитния рейтинг на България, съобщиха от Министерството на финансите.\r\n\t \r\n\t\r\n\t\t\r\n\t\r\n\t\t \r\n\t\r\n\t\tповиши дългосрочния и краткосрочния кредитен рейтинг на страната в чуждестранна и местна валута от BB+/B до BBB-/A-3\n\n\r\n\r\n\t \r\n\tПовишената оценка на анализаторите отразява засилването на външната позиция на страната, обусловена от продължителната експанзия на износа и нарастването на спестяванията. Според агенцията рисковете, свързани със съществена и внезапна промяна във финансовите потоци, идващи от чужбина, и в частност преките чуждестранни инвестиции, са намалели значително.\r\n\t \r\n\tПубличните финанси също са оценени като стабилни и защитаващи валутния режим.\r\n\t \r\n\tСтабилната перспектива показва наличието на баланс в рисковете, свързани с оценяването на кредитния рейтинг. Очакванията за растежа на икономиката са подобрени, а фискалната политика е оценена като консервативна. \r\n\t \r\n\tСред факторите, които биха довели до повишаване на кредитния рейтинг на България в следващите 24 месеца, от агенцията включват ускоряване на икономическия растеж, продължаващо намаляване на необслужваните кредити, повишаване на фискалните буфери, както и при присъединяване на лева във Валутен механизъм II (ВМ II), което би засилило доверието в паричната политика, посочват от МФ.\r\n\t \r\n\tРейтинговата агенция би предприела негативни действия по рейтинга при наличие на натиск върху платежния баланс на страната, по-ниски очаквания за икономическия растеж и влошаване на публичните финанси.\r\n\t \r\n\t\r\n\t\tповиши дългосрочния кредитен рейтинг на страната в чуждестранна и местна валута от BBB- на BBB. Перспективата и на двата показателя е стабилна.\r\n\t\r\n\t\t \r\n\t\r\n\t\tПовишеният рейтинг отразява подобренaта оценка на България по отношение на външните финанси, като представянето на страната надхвърля средното по стандартите за категорията BBB.\r\n\t\r\n\t\t \r\n\t\r\n\t\tОт \"Фич“ отбелязват, че през 2016 г. България е нетен външен кредитор (8.6% от БВП) и се очаква позицията да продължи да се подобрява.\r\n\t\r\n\t\t \r\n\t\r\n\t\tИзлишъкът по текущата сметка е оценен на 3,4% от БВП, средно за периода 2017 – 2019 г., подкрепен от повишаването на конкурентоспособността и диверсификацията на износа.\r\n\t\r\n\t\t \r\n\t\r\n\t\tВторият фактор с висок принос към оценката на рейтинговата агенция е свързан със засилването на външните буфери на страната. Външните резерви представляват 49.7% от БВП, а коефициентът на външна ликвидност е оценен на 215% към края на 2016 г., които осигуряват адекватно покритие за поддържане на режима на валутен борд.\r\n\t\r\n\t\t \r\n\t\r\n\t\tОт \"Фич“ оценяват, че основните фактори, които индивидуално или колективно биха могли да допринесат за повишаване на рейтинга на страната, са нарастването на потенциала за растеж на икономиката в средносрочен хоризонт и ускоряването на нейната конвергенция спрямо нивата на доходите от държавите с по-висок рейтинг.\r\n\t\r\n\t\t \r\n\t\r\n\t\tФакторите, които биха повлияли в негативна посока, включват наличието на външни дисбаланси, като например задълбочаване на дефицита по текущата сметка и влошаване на конкурентоспособността.\r\n\t\r\n\t\t \r\n\t\r\n\t\tСпоред анализаторите риск в областта на публичните финанси би представлявало наличието на висок бюджетен дефицит, който ще влоши очакванията за развитието на дълга, както и наличието на съществени задължения по линия предприятията, които са държавна собственост.", "date": "2017.12.02", "title": "\"Стандард енд Пуърс“ и \"Фич“ повишиха кредитния рейтинг на България"}
{"url": "http://www.mediapool.bg/bivshi-shefove-na-makedonskite-sluzhbi-sa-poiskali-ubezhishte-v-gartsiya-news272593.html", "text": "Бившият началник на Пето управление на македонското МВР Горан Груйовски и бившият му колега от Управлението за сигурност и контраразузнаване Никола Бошковски са поискали убежище в Гърция, съобщи МИА. \r\n\t \r\n\tДвамата бяха арестувани на 18 октомври с фалшиви български паспорти на летището в Солун при опит да заминат за Будапеща.\r\n\t \r\n\tМакедония беше издала за тях международна заповед за арест, тъй като са обвинени във връзка с аферата за незаконни подслушвания в Македония, която се разгоря през 2015 година и предизвика трайна политическа криза.\n\n\r\n\t \r\n\tГруйовски и Бошковски трябваше да се явят пред съд в Солун по дело за притежание на фалшиви документи, но то беше отложено за 17 май 2018-а, тъй като един от обвинените от цяла група мигранти, в която са и двамата македонски граждани, не е бил призован по редовен път от съда.", "date": "2017.12.02", "title": "Бивши шефове на македонските служби са поискали убежище в Гърция"}
{"url": "http://www.mediapool.bg/mnima-zhertva-na-atentatite-v-parizh-osadena-na-6-mesetsa-zatvor-news272596.html", "text": "Мъж, който се опитал да мине за жертва на кървавия атентат в концертната зала ”Батаклан“ в Париж през 2015 г., без да е бил там по време на нападението, беше осъден вчера на шест месеца затвор, съобщи Франс прес.\r\n\t \r\n\tСъдебен състав във Версай всъщност осъди 29-годишния Седрик Ре на две години затвор, 18 месеца от които обаче условно за опит за измама с цел да се облагодетелства от помощта, отпусната от държавата на жертвите.\r\n\t \r\n\tСпоред неговата версия той пийвал с приятели, когато видял нападателите да пристигат. Те стреляли по него, но \"улучили бременна жена“.\n\n\r\n\t \r\n\tСлед нападението, при което бяха убити 90 души, Ре поискал компенсация от държавния фонд за жертвите на тероризма, но молбата му не била удовлетворена поради липса на достатъчно доказателства.\r\n\t \r\n\tГодина по-късно следователи се поинтересували от неговия случай, защото той не подал жалба и защото същата вечер никаква бременна жена не била изгубила живота си.\r\n\t \r\n\tВпоследствие било установено, че той е бил на трийсетина километра от ”Батаклан“ в момента на нападението.\r\n\t \r\n\tНай-малко седем души са осъдени досега заради измама или опит за измама след атентатите на 13 ноември 2015 г.", "date": "2017.12.02", "title": "Мнима жертва на атентатите в Париж осъдена на 6 месеца затвор"}
{"url": "http://www.mediapool.bg/brekzit-byudzhetat-na-es-i-bulgaria-news272580.html", "text": "Като че ли последните месеци основната тема около българското членство в ЕС, която вълнува правителството в София, е предстоящото председателство на страната и по-конкретно дали администрацията ще се справи чисто организационно, логистично и административно с тази си задача. Големите, същинските европейски теми по-скоро отсъстват от фокуса на нашето правителство, а оттам – и от медиите и общественото внимание. А те хич не са малко и, разбира се, засягат пряко България.\r\n\tЕдна от важните теми в момента е бюджетът на ЕС и ефектите върху него от предстоящото напускане на Великобритания. Бюджетът на ЕС или т.нар. \"многогодишна финансова рамка\" покрива 7 години, като сегашната финансова рамка изтича през 2020 г.Преговоритепо новата рамка (2021-2027 г.)трябва да започнат следващата година и председателството на България дава възможност на страната да повлияе на този процес, макар и в самото му начало.\r\n\tВ момента МФР представлява около 1% от брутния национален доход (БНД) на страните членки или 1087 млрд. евро за 7-те години; конкретно за 2017 г. бюджетът е 157 млрд. евро според ангажиментите за разходи. Този му размер от около 1% остава относително стабилен през годините и през различните 7-годишни финансови рамки.\r\n\tВътре в самия бюджет обаче настъпват промени. Дългосрочната тенденция е към намаляване (като дял) на Общата селскостопанска политика (ОСП) за сметка на кохезионната политика и на някои нови програми като научни изследвания, външна политика и др. Любопитното е, че сборният дял на ОСП (заедно с фонда за рибарство и аквакултури) и бюджета на Кохезионната политика е от около ¾ от целия бюджет на ЕС и този дял остава почти непроменен от 1998 г. насам. В сегашната рамка е 73% от общия бюджет на ЕС.\r\n\tТук е важно да се отбележи, че напускането на Великобритания ще се отрази не само на бъдещата многогодишна финансова рамка (след 2020 г.), но и на настоящата, тъй като Великобритания би трябвало да напусне Съюза март 2019 г., когато сегашната рамка ще бъде в действие. Що се отнася до бъдещата рамка за 2021-2027 г., същинските преговори по нея най-вероятно ще започнат през лятото на 2018 г. след представяне на официалното предложение на Европейската комисия (ЕК). Сделка се очаква средата или края на 2019 г. с решение на Европейския съвет. Все пак, първоначални разговори по бъдещия бюджет вече се провеждат и този процес ще се ускори в следващите месеци.\r\n\tЕфектът на Великобритания върху бюджета на ЕС може да се обобщи по следния начин:\r\n\t\r\n\tОт гледна точка на сегашния европейски бюджет и неговата гъвкавост да се справи с напускането на Великобритания, трябва да се има предвид, че намаление на поетите ангажименти за разходи е почти невъзможно. Теоретично е възможно да се увеличат приходите чрез по-големи вноски на 27-те страни членки. Ако се направи съвсем проста сметка, нетните вноски към бюджета на ЕС трябва да се увеличат средно с 0,12% от БНД (като увеличението варира от 0,09% за Гърция и Австрия до 0,15% за Белгия и Кипър).\r\n\tВсъщност в момента най-много се разчита на изгодно за ЕС “споразумение за развод\" с Великобритания. Конкретното споразумение и неговите финансови измерения обаче изцяло зависят от преговорите. След напускането си Великобритания има вероятност да продължи да участва в някои програми на ЕС (например в сферите на научните изследвания и сигурността), но те ще са несравними със сегашната ѝ вноска. По последна, непотвърдена информация, сумата на т.нар. споразумение за развод, която в момента се обсъжда, е от порядъка на 50 млрд. лири, като тя би трябвало да изчисти всички задължения на Великобритания, поети и неплатени по време на 44-те години на членството ѝ.\r\n\tЩо се отнася до новата финансова рамка след 2020 г., то нейните параметри зависят не само от Брекзит, но и от бъдещата визия за ЕС. Официалните сценарии за бъдещето на Съюза са изложени в Бялата книга за бъдещето на Европа, която бе подложена на обществени консултации по-рано тази година. Там те са 5 на брой, на след обръщението на Ж.К. Юнкер за състоянието на Съюза от септември 2017 г. в обращение бе вкаран и 6-ти сценарий. Освен неизбежния ефект от Брекзит, тези сценарии отчитат и новите предизвикателства пред ЕС по линия на сигурността, миграцията, бежанците и прочие.\r\n\tС две думи, има голяма вероятност за промени и в приходната, и в разходната част на европейския бюджет след 2020 г., които директно ще ни засягат като страна членка.По-долу са представени схематично основните ефекти върху приходите и разходите на ЕС при всеки един от 5-те сценарии, залегнали в споменатата Бяла книга.\r\n\tБърз преглед на различните сценарии и техните ефекти върху финансите открояват някои общи черти в повечето варианти за бъдещето на ЕС и неговия бюджет. Тези общи черти явно са и най-вероятните бъдещи елементи на политиките в ЕС от гледна точка на бюджета. В приходната част прави впечатление следното:\r\n\t\r\n\tДокато премахването на отстъпките в рамките на ЕС със сигурност би било добре дошло за България, то в интерес на страната е да се противопоставя на всякакви опити за налагане на нови, европейски данъци. Като икономически догонваща страна България има интерес да поддържа ниски нива на данъчното бреме с цел стимулиране на инвестициите и предприемачеството. В противен случай рискуваме да станем по-малко конкурентни за привличането на инвеститори спрямо дестинации на изток от нас, а дори и в самия балкански регион.\r\n\tЩо се отнася до разходите, там често повтарящите се идеи могат да бъдат обобщени по следния начин:\r\n\t\r\n\tВсе пак, въпреки различните идеи за реформа на европейския бюджет след 2020 г., историята показва, че при бюджетните преговори традиционно има силна склонност към запазване на статуквото (status quo bias). Именно това показва опитът досега – въпреки силни заявки за промени в последните няколко финансови рамки, в крайна сметка по-скоро говорим за корекции и \"бебешки стъпки\". Типичен пример за това е Общата селскостопанска политика, при която смелите идеи за реформи всеки път стават жертва на инерцията и интересите на няколко страни.\r\n\tЩо се отнася до България, очакваното намаление на разходите за ОСП и кохезионна политика може да е за добро. В последните години европейските средства за сближаване се превърнаха в източник за обогатяване на свързани с властта бизнеси и харчене за проекти със спорна ефективност (прословутите спортни зали в села с няколко десетки пенсионера). Отделно, административният свръхфокус върху \"усвояването\" на европейски пари за сметка на провеждането на политики и привличането на инвеститори доведе до абсурдната ситуация, в която европейските фондове от инструмент за политики се превърнаха в тяхна основна цел.\r\n\tЩо се отнася до идеята за по-голямо съфинансиране за кохезионните фондове и директните плащания, то безспорно това ще има своята тежест върху българския бюджет. В същото време, обаче, съфинансирането ще даде и по-силен стимул за “отсяване\" на важните проекти за сметка на т.нар. \"усвояване\". От друга страна, готвеното обвързване на повече фондове с условия също трябва да се погледне позитивно от гледна точка на политиките в България. В последните години сме свидетели на повтарящи се препоръки от ЕК по различните ѝ инструменти за влияние върху националните политики (Европейски семестър, механизъм за сътрудничество и проверка в правосъдието и т.н.) с никакъв или формален отклик от страна на българските власт. Ако от изпълнението на препоръките зависи дали страната ще има достъп до фондове, то тогава най-вероятно и реакцията би била по-различна.\r\n\tЩо се отнася до приходната част, може би леко ще нарасне вноската ни на база БНД, но това не би трябвало да представлява фискален проблем предвид значителния положителен баланс във финансовите ни потоци с бюджета на ЕС. Много важно е обаче страната да се противопостави на всякакви идеи за нови европейски данъци, както и да запази своята данъчна самостоятелност. В противен случай и едно от малкото конкурентни предимства на страната спрямо европейските ѝ партньори ще изчезне.", "date": "2017.12.02", "title": "Брекзит, бюджетът на ЕС и България"}
{"url": "http://www.mediapool.bg/osadeniyat-za-voenni-prestapleniya-slobodan-pralyak-se-e-otrovil-s-tsiankaliy-news272595.html", "text": "Данните от предварителна аутопсия показват, че осъденият за военни престъпления от трибунала в Хага генерал от силите на босненските хървати Слободан Праляк е починал от отравяне с цианкалий, заяви холандската прокуратура, цитирана от Ройтерс.\r\n\t \r\n\tВеднага след като в сряда беше признат за виновен и му беше съобщена присъдата от 20 години затвор, Праляк заяви, че е погълнал отрова в съдебната зала и малко по-късно почина. \r\n\t \r\n\tПрокуратурата разпространи изявление, в което посочва, че според токсикологична експертиза \"в кръвта на Праляк имало концентрация на цианкалий. Това причинило сърдечна недостатъчност, което се извежда като най-вероятната причина за смъртта му\". \n\n\r\n\t \r\n\tТялото на Праляк ще остане на разположение на трибунала в Хага до края на разследването на смъртта му, заяви пред журналисти прессекретарят на трибунала Ненад Голчевски, цитиран от хърватската телевизия.\r\n\t \r\n\tГолчевски потвърди, че смъртта на Праляк не е настъпила в съдебната зала.", "date": "2017.12.02", "title": "Осъденият за военни престъпления Слободан Праляк се е отровил с цианкалий"}
{"url": "http://www.mediapool.bg/v-bulgaria-78-ot-horata-sa-izlozheni-na-opasen-vazduh-pri-19-sredno-v-es-news272600.html", "text": "Делът на българите, които дишат опасно замърсен въздух, е много над средното за държавите-членки на Европейския съюз. Това се вижда от данните в  за състояните на въздуха в България на Изпълнителната агенция по околна среда (ИАОС), както и от сравнения на европейските страни по този показател, направено от Европейската агенция за околна среда към Европейската комисия, съобщава .\r\n\tДанните в доклада са за 2015 г. и са най-актуалните публично достъпни. Измерванията на българската екоагенция се изпращат периодично в европейската екоагенция.\r\n\tДокладът на ИАОС отчита и покачването на количеството прах във въздуха в страната в сравнение с предходната година.\r\n\tВ България процентът на населението, изложено на наднормени нива на фини прахови частици (ФПЧ10, тоест с размер под 10 микрона) е значително над средния за Европа (където за периода 2013-2015 е между 16 и 20% (Air quality in Europe — 2017 report, стр. 8).\r\n\tВ страната процентът на населението, което изложено на над допустимите норми на замърсяване с фини прахови частици (ФПЧ10) е много висок – 88.7 % от 3.5 млн. население, живеещо в градове и селища, в които се измерва този замърсител.\r\n\tВ документа се прави коментар, че изчисленията са извършени по методика на европейската агенция, която изчислява възможния максимален размер на засегнатото население, със следното допускане: във всяко населено място, в което е регистрирано превишение на допустимата норма, цялото население е изложено на негативното влияние на съдържанието на прахови частици.\n\n\r\n\tСпоред  на процента градско население, изложено на наднормени (спрямо средноденонощната норма) нива на замърсяване с ФПЧ10 в България е 78%. В Словения и Малта 100% от градското население е изложено. Висок процент - подобен на България, имат и Хърватия и Полша - 81%. След Италия (60%) и Румъния (57%) процентът на градското население, изложено на наднормено ниво на ФПЧ10, рязко спада под 19%, а в 10 държави, между които Австрия, Белгия, Естония, показателят е нула. Средният процент за ЕС е 19 на сто.\r\n\t\r\n\tПрез 2015 г. допустимата норма на замърсяване с прах е нарушена във всички места, където се измерват стойности на територията на страната, т.к. във всяко от тях има поне един пункт, в който са регистрирани повече от 35 средноденонощни стойности, превишаващи праговата стойност за ФПЧ10 (50 µg/m3).\r\n\tФините прахови частици (ФПЧ10 и ФПЧ2.5), наред с озона (О3) са най-опасните замърсители за човешкото здраве, следвани от бензо(а)пирен. Праховите частици влизат в дихателната система и в кръвоносните съдове и причиняват много здравословни проблеми. Спрямо размера се разделят на: ФПЧ10 - частици с диаметър под 10 микрона и ФПЧ2.5 – частици с диаметър под 2.5 микрона. По-дребните ФПЧ2.5 са по-опасни за здравето, защото навлизат по-лесно и дълбоко в човешкия организъм.\r\n\tВъпреки, че измерванията на замърсяването на въздуха се публикуват на сайта на ИАОС, те са с ден закъснение, а не в реално време и не са лесно достъпни за гражданите. За сравнение Полската агенция за опазване на околната среда публикува данните от официалните измервателни станции в реално време, като могат да се свалят данни и за допълнителни анализи, информацията е налична и на английски език, предоставена е и апликация за телефон, за да може човек да се информира в реално време за качеството на въздуха.\r\n\t\r\n\tДокументът отчита и покачване на количеството прах (фини прахови частици - ФПЧ) във въздуха в страната в сравнение с предходната година при по-едрите частици (ФПЧ10). Съществен е ръстът на по-опасното запрашавне - емисиите на ФПЧ2,5 са се увеличили с 37 % от 21 хил. т през 1990 г. до 29 хил. т през 2015 г., като причина за това е нарасналата употреба на дърва за огрев в бита.\r\n\tПрез 2015 г. емисиите на прах (ФПЧ10) в страната са се увеличили спрямо 2014 г. с 3.66 хил. т. на 50 хил.тона. Причина за това е както нарасналата употреба на дърва за битови нужди, така и на увеличените емисии от негоривни производствени процеси (например в селското стопанство) и пътен транспорт. Други основни причини за наднормено замърсяване с прахови частици са опесъчаването и осоляването на улиците и пътищата през зимата.\r\n\tБитовото отопление отделя над половината емисии фин прах\r\n\tБитовото отопление е основен източник на фини прахови частици, емитирайки 52% от общото количество ФПЧ10 и 80% от ФПЧ2.5, изхвърляно в атмосферата през 2015 г., се казва в доклада.\r\n\t52% от по-едрите фини прахови частици в България се отделят от горене на твърдо гориво за отопление, общо 16% е от транспорт (10% пътен и 6% друг транспорт), 9% се дължи на ТЕЦ-ве, 32 % на негоривни производствени процеси.\r\n\t80% от праховото замърсяване с ФПЧ 2.5 в страната се емитира от битово отопление. Други 9% от смога са от негоривни производствени процеси, едва 8% се дължат на пътния транспорт, а 2% – заради ТЕЦ-ве.\r\n\tНай-голям брой превишения на средноденонощната норма ( 50 µg/m3 ) през 2015 г. са измерени във Видин – 188 дни, Плевен - 138 дни, Бургас – кв. Долно Езерово – 116 дни и Монтана – 115 дни.\r\n\tНа 5 април 2017 г. Съдът на Европейския съюз осъди България заради систематичното превишаване на допустимите норми за замърсяване с фини прахови частици, както и заради липсата на ефективни мерки за справяне с проблема в периода от 2007 г. до 2014 г.", "date": "2017.12.02", "title": "В България 78% от хората са изложени на опасен въздух при 19% средно в ЕС"}
{"url": "http://www.mediapool.bg/tramp-v-tuitar-tilarsan-ostava-darzhaven-sekretar-na-sasht-news272599.html", "text": "Американският президент Доналд Тръмп нарече \"фалшиви новини\" медийните информации, че държавният секретар Рекс Тилърсън скоро ще напусне поста си, съобщи Асошиейтед прес.\r\n\t \r\n\t\r\n\t\tТръмп написа това в Туитър в отговор на разпространените съобщения, в които се цитират източници от Белия дом, говорещи за намерение Тилърсън да бъде освободен от поста и заменен от шефа на ЦРУ Майк Помпейо.\r\n\t\r\n\t\t \r\n\n\n\r\n\t\r\n\t\tАмериканският президент посочи, че не е вярно, че е \"уволнил Рекс Тилърсън\" и че държавният секретар скоро ще напусне поста си. Тилърсън \"няма да си тръгва\", заяви Тръмп.\r\n\t\r\n\t\t \r\n\t\r\n\t\tПрезидентът признава, че между него и държавния секретар има несъгласие по някои въпроси, но посочва, че това не са неща, които да са от съществено значение. Тръмп заявява още, че с Тилърсън \"работят добре\" и че САЩ отново са станали \"високо уважавана\" страна.\r\n\t\r\n\t\t \r\n\t\r\n\t\tСъобщението на американския президент в Туитър беше придружено от препратка към снимка от официалната церемония в Овалния кабинет на Белия дом по-рано тази година, на която Тилърсън встъпи в длъжност, като на нея освен държавният секретар са виждат още Тръмп и вицепрезидентът Майк Пенс.", "date": "2017.12.02", "title": "Тръмп в Туитър: Тилърсън остава държавен секретар на САЩ"}
{"url": "http://www.mediapool.bg/zetyat-na-tramp-i-bivsh-savetnik-sa-tarsili-flin-zaradi-kontaktite-mu-v-rusiya-news272597.html", "text": "Зетят на американския президент Доналд Тръмп Джаред Къшнър и бившият съветник Катлийн Макфарланд са били хората от преходния екип на Тръмп, обърнали се към бившия съветник по националната сигурност Майкъл Флин заради контактите му с руски официални лица. Това съобщи телевизионният канал Си Ен Ен, цитиран от Ройтерс.\r\n\t\r\n\t\t \r\n\t\r\n\t\tВ петък Флин призна пред съда, че е поискал от руската страна да забави гласуване в ООН, което било в ущърб на Израел. Според дипломатически източници на Ройтерс обаче не само той е лобирал, но и Къшнър.\r\n\t\r\n\t\t \r\n\t\r\n\t\tВ часовете преди гласуването в Съвета за сигурност на ООН на 23 декември Флин се свързал също с мисиите в организацията на Уругвай и Малайзия, а Къшнър разговарял с Ким Дарък, британския постоянен посланик в ООН.\n\n\r\n\t\r\n\t\t \r\n\t\r\n\t\tЛобирането било извършено преди Тръмп, който беше известен със своята произраелска риторика, да стане президент. Той встъпи в длъжност на 20 януари. \r\n\t\r\n\t\t \r\n\t\r\n\t\tУсилията обаче не дали плод, защото в крайна сметка съветът приел резолюция, призоваваща Израел да сложи край на заселническата политика в земите, които палестинците искат за своя независима държава. То завърши с 14 гласа \"за\" и един \"въздържал се\" - на САЩ.\r\n\t\r\n\t\t \r\n\t\r\n\t\tУсилията в полза на Израел са кулминацията на неколкодневна необичайна дипломация. На 21 декември изненадващо Египет насрочва за следващия ден гласуване на проекторезолюцията, което подтиква Тръмп и Израел да призоват Вашингтон да наложи вето на текста.\r\n\t\r\n\t\t \r\n\t\r\n\t\tВисокопоставен израелски източник заяви пред Ройтерс, че израелски официални лица осъществили контакт на \"високо равнище\" с преходния екип на Тръмп с искане за помощ, след като не могли да убедят правителството на Обама да наложи вето, съобщи БТА.\r\n\t\r\n\t\t \r\n\t\r\n\t\tСпоред огласени вчера съдебни документи представител на преходния екип на Тръмп, според източници това бил Къшнър, на 22 декември казал на Флин да се свърже с хора от чуждестранни правителства, включително Русия, за да ги убеди гласуването да бъде отложено или на текста на резолюцията да бъде наложено вето.\r\n\t\r\n\t\t \r\n\t\r\n\t\tСъщия ден Флин провел разговор с тогавашния руски посланик в САЩ Сергей Кисляк и после още веднъж на следващия ден, се посочва в документите.\r\n\t\r\n\t\t \r\n\t\r\n\t\tСъщо на 22 декември Тръмп обсъдил резолюцията с египетския президент Абдел Фатах Сиси. Същия ден Кайро отменя гласуването.\r\n\t\r\n\t\t \r\n\t\r\n\t\tСлед като Египет оттегля резолюцията, съвносителите й Нова Зеландия, Малайзия, Венецуела и Сенегал я поставят отново на гласуване на 23 декември.\r\n\t\r\n\t\tВъв Вашингтон Къшнър е в контакт с британския представител Дарък, а Флин разговаря с Кисляк.\r\n\t\r\n\t\t \r\n\t\r\n\t\tДипломатите казаха, че тогавашният руски постоянен представител в ООН Виталий Чуркин изразил недоволство от това как се бързало с внасянето на текста, но не поискал отмяна на гласуването.\r\n\t\r\n\t\t \r\n\t\r\n\t\tФлин се опитал да говори и с малайзийския постоянен представител в ООН, но той не му отговорил на обаждането. Опитал да се свърже и с уругвайската мисия, единствено минути преди гласуването успял да разговаря с нейния заместник-ръководител.\r\n\t\r\n\t\t \r\n\t\r\n\t\tФлин се е съгласил да дава показания пред детектор на лъжата, съобщи телевизия Си Ен Ен. Това е част от сделка с прокуратурата, като в рамките на нея той също така ще дава повторни показания, но без адвокат, ако това бъде поискано от него.", "date": "2017.12.02", "title": "Зетят на Тръмп и бивш съветник са търсили Флин заради контактите му в Русия"}
{"url": "http://www.mediapool.bg/glavchev-ne-se-chuvstva-poharchen-ot-gerb-news272601.html", "text": "Подалият оставка председател на парламента Димитър Главчев заяви, че нито за момент не се е почувствал жертва, нито пък ”похарчен” от ГЕРБ.\r\n\tТой коментира в събота пред бТВ, че и днес би постъпил по същия начин, както в деня, в който изгони от пленарната зала лидера на БСП Корнелия Нинова.\r\n\tВ средата на ноември председателят на парламента Димитър Главчев плати с поста си за опита си да тушира скандал с опозицията в НС, породен от реплики на Бойко Борисов, че има \"депутати, замесени с наркотрафик\".\r\n\tГлавчев подаде исканата от БСП оставка по настояване на министър-председателя, който така подари първата символична победа на опозицията в сегашния парламент. Така беше преодоляна очертаващата се парламентарна криза след решението на БСП да напусне НС, докато Главчев не подаде оставка.\r\n\t, увери в събота той.\n\n\r\n\tГлавчев каза, че въпросът не опира до лидера на БСП Корнелия Нинова и би постъпил по същия начин с който и да е народен представител, който не спазва правилника на НС, тъй като ролята на председателя е да съблюдава за правилника.\r\n\t, коментира Главчев.\r\n\t, заяви Главчев.\r\n\tразказа Главчев.\r\n\t, мотивира Главчев решението за оставката.\r\n\tТой заяви, че оставката е личен акт и всеки човек решава за себе си как трябва да постъпи в определена ситуация.\r\n\tГлавчев допълни, че е останал в парламента, защото са му се обадили много избиратели с думите: ”Остани, ние сме гласували за теб, не може да ни предадеш”.", "date": "2017.12.02", "title": "Главчев не се чувства ”похарчен” от ГЕРБ"}
{"url": "http://www.mediapool.bg/london-zabranyava-softuerni-produkti-na-ruskata-kompaniya-laboratoriya-kasperski-news272602.html", "text": "Британското правителство забрани на всички свои структури с отношение към националната сигурност да използват софтуерни продукти на руската компания \"Лаборатория Касперски\", съобщи вестник \"Файненшъл таймс\", цитиран от Ройтерс.\r\n\t \r\n\tБазираната в Москва ”Лаборатория Касперски“ е най-голямата руска софтуерна агенция, функционираща във Великобритания.\r\n\t \r\n\tДиректорът на британския център за кибер сигурност Кийрън Мартин заяви, че Русия има намерение да проникне в системата на британското правителство и най-важните британски инфраструктурни проекти.\n\n\r\n\t \r\n\tВ писмо до правителството Мартин съветва властите да избягват руски софтуер в системи, съдържащи информация, засягаща националната сигурност, съобщи БНР.\r\n\t \r\n\tНаричайки Русия изключително способен актьор на сцената на кибер заплахата, Мартин посочи, че страната използва кибер пространството за \"шпионаж, подривна дейност и осигуряване на влияние“.\r\n\t \r\n\tЕвгений Касперски, един от основателите и основен притежател на „Лаборатория Касперски“, отхвърля твърденията, че  има връзки с руското правителство, като заяви, че дори е готов да напусне страната, но никога не би правил компромис с неговия бизнес.\r\n\t \r\n\tПо-рано тази година  американските власти забраниха използването на продуктите на Касперски във федералната правителствена система след обвиненията за руска намеса в президентските избори.", "date": "2017.12.02", "title": "Лондон забранява софтуерни продукти на руската компания \"Лаборатория Касперски\""}
{"url": "http://www.mediapool.bg/martvopiyan-shofyor-predizvika-verizhnata-katastrofa-na-trakiya-news272603.html", "text": "43-годишен пиян водач от Разград е предизвикал верижната катастрофа на магистрала \"Тракия\" в петък вечерта. Мъжът е задържан за 24 часа.\r\n\t \r\n\tПътното произшествие стана на 1 декември около 21.00 часа в участъка от аутобана, който е на радневска територия, съобщи Дарик.\r\n\t \r\n\t\r\n\t\tРазградският шофьор застигнал и блъснал движещата се пред него кола. След удара преминал в лявата лента и бил блъснат от още два автомобила. Единият от шофьорите получил фрактура на левия крак, а с натъртвания се отървали останалите водачи, три жени и 17-годишно момиче, които пътували в колите.\n\n\r\n\t\r\n\t\t \r\n\t\r\n\t\tВсички са прегледани и и освободени без опасност за живота.\r\n\t\r\n\t\t \r\n\t\r\n\t\tВодачът от Разград е тестван за употреба на алкохол с техническо средство, което е отчело 2.87 промила алкохол в издишания въздух. Задържан е за срок до 24 часа.\r\n\t\r\n\t\t \r\n\t\r\n\t\tНе е констатирана употреба на алкохол от останалите шофьори.", "date": "2017.12.02", "title": "Мъртвопиян шофьор предизвика верижната катастрофа на \"Тракия\""}
{"url": "http://www.mediapool.bg/vlastite-v-honduras-vavedoha-politseiski-chas-news272598.html", "text": "В  Хондурас беше въведен полицейски час заради безредиците след провеждането на изборите за президент. Ограниченията за движение на гражданите ще действат поне десет дни от 18 часа  до 6 сутринта, съобщава ББС.\r\n\t \r\n\tСпоред представител на правителството конституционните права на гражданите ще бъдат ограничени, за да могат армията и полицията да потушат напрежението в страната след оспорваните избори.\r\n\t \r\n\tПо последни данни действащият президент на Хондурас Хуан Орландо Ернандес води с около процент от гласовете пред  съперника си Салвадор Насрала.", "date": "2017.12.02", "title": "Властите в Хондурас въведоха полицейски час"}
{"url": "http://www.mediapool.bg/papa-frantsisk-poseti-siratsi-i-nuzhdaeshti-se-v-bangladesh-news272606.html", "text": "Папа Франциск посети днес в Дака дом, който Майка Тереза създава за сираци, самотни майки и нуждаещи се възрастни, съобщи Ройтерс.\r\n\t \r\n\tГлавата на Римокатолическата църква приключи днес шестдневното си посещение в Мианма и Бангладеш.\r\n\t \r\n\tПапата бе заобиколен от деца и монахини, облечени в бяло и синьо - традиционните цветове за одеждите на починалата през 1997 година Майка Тереза, която през 2016 бе обявена за светица.\n\n\r\n\t \r\n\tТя открива дома в Дака в началото на 70-те години, за да се грижи за бенгалски жени, забременели при изнасилвания от пакистански войници през войната за независимост.\r\n\t \r\n\tДнес домът подслонява сираци, самотни майки и болни възрастни хора.\r\n\t \r\n\tПапа Франциск, който превърна работата сред нуждаещите в приоритет, посети лежащо болни.\r\n\t \r\n\tСлед това той произнесе импровизирана реч пред монахини и свещеници. Светият отец похвали Бангладеш, предимно мюсюлманска страна с под един процент католическо население от общо 169 милиона души, за едни от най-добрите междурелигиозни отношения в света.\r\n\t \r\n\tГлавата на Римокатолическата църква призова също бангладешките монахини и свещеници да дадат отпор на \"тероризма на клюката\", който може да разедини религиозните общности, допълва Асошиейтед прес. \"Колко религиозни общности бяха съсипани заради духа на клюката?\", запита папата и каза, че говори от личен опит.\r\n\t \r\n\tПапа Франциск отбеляза, че е много доволен от междурелигиозната среща вчера, на която той има емоционален разговор с бежанци от мюсюлманския етнос рохинги от Мианма и след това използва думата \"рохинги\" за първи път в това пътуване.\r\n\t \r\n\tПреди да отлети за Рим, папа Франциск се срещна с младежи в колеж, създаден от католически свещеници.", "date": "2017.12.02", "title": "Папа Франциск посети сираци и нуждаещи се в Бангладеш"}
{"url": "http://www.mediapool.bg/dvama-danachni-iskali-7-hilyadi-leva-podkup-ot-sobstvenik-na-serviz-news272604.html", "text": "Двама служители на териториална дирекция на Националната агенция по приходите в София от т. нар. оперативен контрол са задържани с подкуп, съобщи говорителят на главния прокурор Румяна Арнаудова пред ”Фокус”.\r\n\t \r\n\tАкцията е по сигнал от собственик на автосервиз в София, че му се иска подкуп от инспектори от НАП, за да не му съставят акт за установяване на административно нарушение. \r\n\t \r\n\tТе са поискали първоначално 7000 лв и в петък са получили част от сумата. \n\n\r\n\t \r\n\tАрнаудова уточни, че веднага са били поискани специални разузнавателни средства. По думите ѝ парите са били предварително белязани от органите на разследването и същите са открити у едно от двете претърсвани лица. \r\n\t \r\n\tДвамата данъчни ще бъдат задържани за 72 часа от Софийска градска прокуратура и в понеделник ще се поиска постоянният им арест в Софийския градски съд.", "date": "2017.12.02", "title": "Двама данъчни искали 7 хиляди лева подкуп от собственик на сервиз"}
{"url": "http://www.mediapool.bg/senatat-prie-mashtabnata-danachna-reforma-na-tramp-news272605.html", "text": "След 15 часово заседание и само с два гласа разлика американският сенат, контролиран от републиканците, одобри най-мащабната данъчна реформа в САЩ за последните 30 години.\r\n\t \r\n\tТова е важна победа за президента Доналд Тръмп, който така изпълнява едно от основните си предизборни обещания.\r\n\t \r\n\tЗаконопроектът предвижда значително намаляване на някои данъци, в това число корпоративния. Очаква се данъчната тежест за бизнеса и корпорациите да бъде намалена от 35% на 20%.\n\n\r\n\t \r\n\tСпоред Тръмп това значително ще увеличи конкурентноспособността на американските компании.\r\n\t \r\n\tНито един демократ не подкрепи законопроекта. Според тях той облагодетелства само богатите.\r\n\t \r\n\t”Републиканците тази вечер осигуриха милиарди долари под формата на данъчни облекчения за най-богатите и за големите корпорации, и същевременно добавя 1.4 трилиона долара към дефицита на страната”, каза Бърни Сандърс, сенатор от Върмонт. \r\n\t \r\n\t\r\n\t\tЕдинственият републиканец, който гласува против, беше Боб Коркър. Той определя растящия държавен дълг като заплаха за националната сигурност.\r\n\t\r\n\t\t \r\n\t\r\n\t\tСпоред Белия дом обаче икономическият растеж ще компенсира данъчните облекчения. \r\n\t\r\n\t\t \r\n\r\n\tАко промяната влезе в сила, очакванията са, че в следващите 10 години към сегашния външен дълг на САЩ от 20 трилиона долара ще се натрупат още трилион и 400 милиона.", "date": "2017.12.02", "title": "Сенатът прие мащабната данъчна реформа на Тръмп"}
{"url": "http://www.mediapool.bg/varnenski-advokat-e-zadarzhan-za-vnasyane-na-narkotitsi-v-zatvora-news272608.html", "text": "Адвокатът от Варненската адвокатска колегия Йордан Роев е бил задържан за внасяне на наркотици в затвора във Варна, съобщи окръжният прокурор Владимир Чавдаров.\r\n\tАдвокат Йордан Роев е бил задържан с наркотици – 4.37 грама хероин и 5.03 амфетамини, които е скрил в дрехите си, съобщи БНР. Предстояла му е среща с двама затворници.\r\n\tПрокурорът Владимир Чавдаров каза, че случаят е уникален, защото за първи път представител на адвокатурата е задържан за такова тежко престъпление.\r\n\tСрокът на задържане е 72 часа. В понеделник ще бъде гледана мярката му за неотклонение.", "date": "2017.12.02", "title": "Варненски адвокат е задържан за внасяне на наркотици в затвора"}
{"url": "http://www.mediapool.bg/programite-karat-uchitelite-da-prepodavat-v-stil-70-te-godini-na-xx-vek-news272574.html", "text": "На 21 ноември 2017 г. разбрахме резултатите от модул \"Решаване на проблеми в сътрудничество\" (Collaborative Problem Solving) на Международната програма за оценяване на учениците PISA 2015. Най-общо компетентностите, които оценява модулът, включват уменията, които обикновено се формират чрез проектобазираното обучение в училище – общуване, управление на конфликти, организиране на екип, постигане на консенсус и управление на напредъка.\r\n\tПоловината от деветокласниците не могат да работят в екип. На сайта на Министерството на образованието и науката (МОН) прочетох, че имали желание обаче, но методите на преподаване били стари. Щяло да се наблегне на обученията на учителите, както и на залагане на проектния принцип по всички предмети.\r\n\t. 49% са се справили с най-лесните, а още толкова – с тези със средна трудност.\r\n\tВ доклада на Светла Петрова – координатор на PISA, четем, че през последните години редица образователни системи адаптират учебните си програми и използваните педагогически похвати, за да могат учениците да формират умения за екипна работа и за сътрудничество. Координаторът на PISA дава конкретен пример за такава практика: програмата \"Проектна работа\", въведена в Сингапур през 2000 г. с цел да осигури на учениците възможност да синтезират и използват знание от различни области, като творчески го прилагат в реални ситуации. Това водело до промяна на учебните програми и методите на преподаване.\r\n\t\n\n\r\n\tНе случайно Светла Петрова започва с промяна на учебната програма, после са методите, а не обратно. Методите в училище са съобразени със средата, учителите, програмата.\r\n\t. При анализа на резултатите на PISA първо трябва да се подчертае този факт. Помним, когато Германия получи ниски резултати на PISA. Една година отказаха участие, проучиха организацията на изпита, след като не откриха никакви нарушения, решиха, че грешката е у тях, премахнаха нередностите и по-добрите резултати не закъсняха още през следващата година. На това аз му казвам добро администриране на образованието. Ние през последните близо тридесет години се въртим в някакъв омагьосан кръг, а германците за една година отстраняват проблеми в образованието.\r\n\tВ момента тече кампания в училищата, която обяснява как нашите изисквания могат да се \"напасват\" към PISA. Няма как да се прескочи ДОИ, защото пада законът, но очевидно и PISA е важен фактор. Решението не е соломоновско, звучи по нашенски познато: . А и няма достатъчна далновидност да преподава по PISA. Ами как да има – която и учебна програма да се отвори, веднага ще се разбере защо…\r\n\tAко трябва най-просто да го кажа: функционалната грамотност на PISA, свързана с БЕЛ (български език и литература), представлява достигане и разчитане на различни видове текстове, съобразно информацията в тях и поставената предварително задача. За подобно нещо се изискват тренировка и упражнение, но за тях в училище няма време, защото .\r\n\tНовият осми клас ще се окаже бушон до няколко години, точно в частта литература. Има толкова много, буквално наблъскана информация от два класа – девети и десети. И не е представена проблематично или културологично, което да позволява ролеви игри и презентации, а и работа по текст според PISA. Напротив, навлиза се сериозно (за \"височината\" на учениците) в епохите и интерпретационните нива на текста, \"птичият\" поглед е съчетан с философски и лингвистични нива на текста. Така, както трябва да е в едни по-горни класове. Твърде много са авторите, които ни задължават да преподаваме, защото 13-14-годишните могат да изведат сами малко неща от класическите текстове на Омир, Сафо, Софокъл, Константин Преславски, Черноризец Храбър, Бокачо, Сервантес, Шекспир.\r\n\tСамо споменавам какво ни чака догодина в девети клас: \"Пътешествията на Гъливер\", \"Дон Жуан\", \"Евгений Онегин\", \"Дядо Горио\", \"Мадам Бовари\", Бодлер, Верлен, Паисий Хилендарски, \"Изворът на Белоногата\", Ботев. Всъщност това е другата част от десети клас, плюс Ботев, който се учеше в единадесети клас.\r\n\tВ графата \"Мадам Бовари\" – по отношение на знания, умения и отношения – четем, че ученикът трябва да разпознава жанровите характеристики на романа, проявени в откъс, и да тълкува също откъс съобразно жанрови и/или културноисторически характеристики на творбата. Също така деветокласникът трябва да различава проявления на характерните черти на реализма и да тълкува творбата съобразно посочените проявления. И още: да разпознава литературни похвати, тропи и фигури в откъс. Да съпоставя с личния си опит интерпретирани в откъс от романа ценности и норми, проблеми и конфликти и да обосновава позиция по тях. И още: ученикът подбира, извлича и обработва съобразно няколко критерия информация от различни източници, за да изпълни самостоятелно конкретна изследователска (или комуникативна, или творческа) задача, свързана с изработване на сценарий за филм по \"Мадам Бовари\".\r\n\tНищо против, ще направя каквото мога, но Друга е целта на методиката, принципно…\r\n\tСамо припомням, че идеята на новия Закон за предучилищното и училищното образование беше да диференцира нещата в обучението и да даде възможност за изява на учениците, а ако някой приключва средното си образованието с първата степен в десети клас, да е подготвен с набор от знания и умения. Изискванията за \"Мадам Бовари\" (да речем) важат и за бившите техникуми, където на повечето места нещата са пред разпад, въпреки че официално се говори друго, защото се усвояват пари по оперативни програми и трябва да се отчита напредък. Ситуацията е по-различна в езиковите гимназии (в такава работя и аз). Още на старта се забрави нещо важно: да стигнеш до ученика, означава да го увличаш да чете и пише, а не да му доказваш колко много не знае за реализма. \r\n\t Изследването на PISA залага на обратния ред: . Тук учителят може да му помогне, да го насочи и да се съобрази с възможностите му. . Само допускам, че така е по-изгодно. В\r\n\tНе разбирам изобщо къде и кога мога да включа автори, които ми харесват. Да направя своя \"личен списък\", както би казала проф. Адриана Дамянова (от СУ „Св. Климент Охридски“). Всички в йерархията над мен твърдят, че мога да имам \"свой списък\". Не, не мога.\r\n\t\r\n\tПоловината от учениците не умеят да работят в екип. Не могат, първо, защото не виждат пример за това около себе си. Очевидно не са в състояние да изслушват останалите и да ги разбират, оттам да вземат и компромисни решения. Ако случайно останат в България и придобият подобни умения, ще се превърнат в аутсайдери. Да си помислим кои са успелите у нас? Тези, които могат да изслушат, разбират и вземат самостоятелно решения, или онези, които могат да се бутат и имат остри лакти? PISA подготвя учениците да се включат в едно работещо в интерес на истината и прагматично общество, с ясно устроени правила и механизми, които задвижват институциите.\r\n\t Само когато това се случи, и у нас PISA ще бъде не просто статистика, а функционална грамотност в действие.", "date": "2017.12.02", "title": "Програмите карат учителите да преподават в стил 70-те години на XX век*"}
{"url": "http://www.mediapool.bg/dupka-na-magistrala-trakiya-spuka-gumite-na-desetki-avtomobili-news272609.html", "text": "Десетки шофьори спукаха гуми при преминаването през дупка на магистрала ”Тракия”. Опасният участък се намира на 13-ия километър в посока Пловдив.\r\n\tПотърпевшите са над 15 души и се наложи с часове да чакат помощ.\r\n\tДупката е с размери около 100 на 70 см и дълбочина около 15 см.\r\n\tДвижението в района беше ограничено и се наложи да бъде регулирано, за да започнат ремонтни дейности.\r\n\tОт Агенция ”Пътна инфраструктура\" (АПИ) съобщиха, че движението се осъществява в изпреварващата и аварийната лента. Регулира се от служители на ”Автомагистрали“ и ”Пътна полиция\".\n\n\r\n\tАПИ поднесе своите извинения на шофьорите на авариралите автомобили.\r\n\tЩетите на автомобилите ще бъдат възстановени от пътноподдържащото дружество ”Автомагистрали”.\r\n\tМалко по-късно от АПИ съобщиха, че шофьорите трябва да се движат с повишено внимание и при 17-ти км. Там временно е ограничено движението по активната лента за обезопасяване на неравност на пътната настилка.\r\n\tДвижението се осъществява в изпреварващата лента. На място движението се регулира от Пътна полиция и ”Автомагистрали\".", "date": "2017.12.02", "title": "Дупка на магистрала \"Тракия\" спука гумите на десетки автомобили"}
{"url": "http://www.mediapool.bg/raneni-pri-protest-sreshtu-krainodyasnata-alternativa-za-germaniya-news272610.html", "text": "Няколко души бяха ранени в Хановер при разпръскване на протест в северния германски град срещу конгреса на антиимигрантската партия \"Алтернатива за Германия\" (АзГ),  съобщи ДПА, цитирайки говорителка на полицията.\r\n\tТя съобщи, че са пострадали няколко полицаи и най-малко един демонстрант. Един от полицаите е с рана на ръката, след като е бил замерен с бутилка.\r\n\tДемонстрант си е счупил крака и е бил откаран в болница.\r\n\tПолицията използва водно оръдие, за да изгони стотици протестиращи, опитали се чрез улични блокади да затруднят достъпа до мястото на конгреса. Сблъсъците между демонстрантите и служителите на реда отложиха за кратко началото на партийния форум.\r\n\tНа парламентарните избори през септември АзГ спечели 12, 6 процента от гласовете и за пръв път влезе във федералния парламент, където има 92 депутати. Това е първата голяма крайнодясна партия, представена в Бундестага след Втората световна война.\n\n\r\n\tОчаква се утре на конгреса партията да избере новото си ръководство, след като единият от двамата й лидери, умерената Фрауке Петри, напусна формацията, обвинявайки съпартийците си, че флиртуват с крайнодесните и екстремистките нагласи.\r\n\tДругият съпредседател - Йорг Мойтен, планира да се бори да остане на поста си.\r\n\tДосега само Георг Паздерски, председател на структурата на АзГ в столицата Берлин, е обявил кандидатурата си за мястото, освободено от Фрауке Петри. Той е подкрепян от по-умереното крило на партията.\r\n\tПредседателят на парламентарната група на АзГ Александер Гауланд, който е подкрепян от националистическото крило на партията, досега не е изключил възможността да се кандидатира срещу Паздерски, отбелязва ДПА.\r\n\tВ партийния форум участват близо 8500 делегати.\r\n\tСнощи също имаше протест срещу форума на АзГ. Той събра около 1000 човека и завърши без инциденти.", "date": "2017.12.02", "title": "Ранени при протест срещу крайнодясната  \"Алтернатива за Германия\""}
{"url": "http://www.mediapool.bg/kak-stanahme-velika-sila-news272611.html", "text": "Тази седмица България се утвърди като Велика сила. Още в понеделник дойдоха радостните новини от Будапеща. Самият премиер Борисов даде ясна заявка: \"Работим за просперитета и нещата се случват. Имаме една година и може да сме водещи и в Изтока, и в Запада.”\r\n\tЗа сериозните анализатори условното наклонение и дадената едногодишна отсрочка бяха просто проява на скромност. От една страна, ясно е, че при такава усилено-просперитетна работа времето е просто техническа подробност (а не като в израза \"ще ти купя колело, ама догодина\"). От друга страна, какво толкова може да се случи в следващите 12 месеца, че да направим качествен скок от неводеща към водеща нация в две посоки?! Тъй като подобно събитие не идва лесно на ум, изводът е, че вече сме Велика сила. Но все пак трябва да го заявяваме не показно, а заобиколно и със сдържано достойнство.\r\n\tСрещата на лидерите на Китай и Източно и Централно-европейските държави, домакинствана от Виктор Орбан, бе най-подходящият форум за дипломатичното оповестяване на променения ни международен статут. Новината за съжаление не направи голямо впечатление в световния печат, но самият факт, че догодина ще сме домакините на следващото събитие, е напълно достатъчно признание от партньорите. Недоброжелатели намекнаха, че Китай използва формата \"16+1\", за да отслаби ЕС и да си извоюва чрез сепаративни споразумения икономически плацдарм в източната част на континента. Но след като ние поемаме водеща роля на Изток, подобни опасения стават напълно безпочвени.\r\n\tВ следващите дни деликатността и скромността бяха леко пренебрегнати обаче и водещите ни медии гръмнаха с по-директни заглавия. БТВ поведе репортерското хоро с новината: \"Като Тръмп: Бойко Борисов се включи в танца със саби в Саудитска Арабия”. БНТ прецизира за невярващите: \"Арда е фолклорен арабски танц, игран само от мъже. Преди време се танцувал преди война, но вече се изпълнява и при различни тържества.”\r\n\tИранското правителство изглежда не беше разбрало важното уточнение, че танцът Арда може да има и невоенно символно значение и сигурно затова се опита да възпрепятства триумфалното пристигане на нашата делегация в Рияд. Забраната за достъп до въздушното им пространство доведе само до няколко фльонги в траекторията на правителствения ни самолет, които в светлината на последвалите събития могат да бъдат интерпретирани и като небесен тур за овации.\n\n\r\n\tИрина Цонева от БНТ обаче като със сабя отряза дипломатическите условности и заяви, че танцът на победата Арда е бил игран преди \"историческата визита” само за престолонаследника на Великобритания и Доналд Тръмп (които са различни лица – бел. моя). Тази компания няма как да не ни произведе във Велика сила, след като дори Путин и Ердоган още не са били удостоявани с подобна чест (да не говорим за лидери от типа на Меркел и Макрон).\r\n\t\"Още от деня” на БНТ веднага отчете драматично повдигнатия ни международен статус и направи предаване, озаглавено “Има ли България роля в Близкия Изток?”. Трезвите (по същество скептични за евентуалната ни \"роля\") наблюдения на Мохамед Халаф по въпроса не охладиха ентусиазма на обществената ни телевизия да създава впечатление, че близкоизточният възел е на път да бъде разсечен чрез българска мъдра намеса. (Очевидно отварянето на посолство в Рияд, десет години след като ни е даден агреман, не изглежда за журналистите достатъчна причина за визита на високо равнище с цел замазване на протоколно-политически гаф. Гаф, сътворен от едно Външно министерство, което по принцип е свикнало да хвърля по едно око към Москва, когато не е сигурно какво да прави и когато не го следят внимателно от Брюксел).\r\n\tКато стана дума за мъдрост, нашата делегация беше подсилена и с царската особа на Симеон Сакскобургготски. Амалгамата между републикански и монархически елементи в националната гарнитура безспорно е импонирала на домакините. Нещо повече, тази амалгама разкрива и тайната, заради която заслужаваме да сме Велика сила. Андрей Райчев наскоро закова нещата с теорията си, че докато Западът означава ред (система от норми и ценности), Изтокът търси човешкото съвършенство не в правилата, а в изключенията от тях. На западния нормативен хуманизъм ние – като по-скоро източни хора – противопоставяме толерантността към импровизацията и отклоняването от реда. От тази гледна точка както царят може да е премиер (Сакскобургготски), така и президентът може да е цар (Путин). А Борисов при визитата в Саудитска Арабия обедини и двата сценария. Какво да се прави, човещина!\r\n\tОт царско посрещане се очакват и царски резултати. Тръмп си тръгна от Рияд с обещание за милиардни военни поръчки. Ние, като първите след Тръмп, си тръгнахме с обещание за заявен интерес към луксозните хотели не само в София, но и по курортите. Като разчетем посланието в цялост, най-вероятно става дума за поне една Тръмп Тауър, финансирана със саудитски пари. Хубаво е, че не се постави официално и въпроса за военните поръчки, защото и без друго злите езици ни разнасят, че автоматите ни някак стигат до терористи. (За цигарите да не говорим!)\r\n\tВеликите сили и особено източните велики сили използват православието за разширяване на своето влияние. Тъй като ще сме водещи по отношение на приобщаването на Западните Балкани към ЕС, естествено прозвуча и новината за поканата за институционално майчинство от страна на Македонската църква към нашия Синод. Интересно, най-големи защитници на каноничността и братството с Руската и Сръбската църква се оказаха нашенци, които по принцип громят \"митовете на македонизма”. Те пък бяха подкрепени от македонската ВМРО, с която по принцип спорят. Но, нейсе, да проявим човещина и да не се вторачваме в принципите!\r\n\tПо-важното е, че Великите сили са ядрени поне енергетично. Затова, както стана още по-ясно през последните дни, най-вероятно ще строим \"Белене”. Великият статут е скъп. А и Великите сили трябва да си помагат с каквото могат. Десет милиарда евро за страна с годишен бюджет от 20 милиарда евро може да са много, но пък за Велика сила са нищо. Особено ако икономисва от наука.\r\n\tИ накрая, паралелите със САЩ през седмицата започнаха с Тръмповия танц на сабите, но завършиха със светските хроники ала Бил Клинтън. В тях охотно влезе бившият президент Плевнелиев в едно с очарователната си нова приятелка. Вярно, историята изобщо не е с пикантния характер на аферата „Люински”, но пък беше разказана доброволно и без натиск от страна на специален прокурор. Човещинка.\r\n\tТова, което ни предстои да опитаме като Велика сила, е да наложим източната „човещина” и като отношение на другите към самите нас. Стига са се вторачвали в тази корупция и захваната държава! Ние имаме и хубави, общочовешки и външно-политически страни. Просто е време Европейската комисия да спре по протестантско-католически образец да се взира в правилата и нормите и да стане чувствителна към красотата на изключението. „Да, ние не сме съгласни с вас, но трябва да живеем заедно – ще проявим човещина!” Толкова ли е трудно да се каже нещо такова, вместо скучните и витиеватокритични твърдения на докладите по Механизма за проверка и сътрудничество?!\r\n\tАко не успеем да убедим партньорите да сменят базовото си отношение, може да останем и недоразбрани като Велика сила. Но това едва ли ще урони новопридобитият ни статут.\r\n\tА иначе поуката от седмицата е, че ако се борите с култ към личността в комбинация с криза на средната възраст и ако сте заобиколен от показно сервилни медии с вкус към жълтенията, не ставайте веднага Велика сила!\r\n\tИ в никой случай не ходете при Гала.", "date": "2017.12.02", "title": "Как станахме Велика сила"}
{"url": "http://www.mediapool.bg/aviokompanii-otnovo-otmenyat-poleti-ot-i-za-ostrov-bali-news272612.html", "text": "Много авиокомпании отново отмениха полетите си от и за индонезийския остров Бали, заради прогнозите за риск от вулканична пепел от вулкана Агунг, съобщи Ройтерс. Говорител на летището в Бали заяви, че то функционира нормално.\r\n\tОтмяната на полети зависи от политиката на авиокомпаниите, но летището засега е отворено. До този момент само австралийска и американска компания са потвърдили, че няма да летят.\r\n\tМного пътници обаче се оплакаха, че не са били предупредени за отмяната и не получават информация.\r\n\tНямам никаква компенсация - нито хотел, нито храна, нищо. Само ми казаха, че сменят полета, но не ми дават точна информация за кога е променен.\r\n\tЗаради събудилия се вулкан, летището на курортния остров остана затворено през по-голяма част от седмицата, но възобнови работа в сряда, когато вятърът смени посоката си.", "date": "2017.12.02", "title": "Авиокомпании отново отменят полети от и за остров Бали"}
{"url": "http://www.mediapool.bg/ninova-nastoya-za-obshta-pozitsiya-na-pes-protiv-razlichnoto-kachestvo-na-hranite-news272613.html", "text": "Лидерът на БСП Корнелия Нинова настоя за обща позиция на ПЕС против различното качество на храните на заседание на Съвета на Партията на европейските социалисти (ПЕС), което се провежда в Лисабон.\r\n\t\"Това ще е конкретен пример, че се борим с неравенствата в ЕС - не само сред гражданите - между бедни и богати, а и като статус на различните държави членки\", заяви в речта си към левите лидери от Европа Нинова.\r\n\tТя посочи, че България ще поеме председателството в ключов момент за съюза, когато ще се говори за напускането на Великобритания, за бежанската криза, за бъдещето на Европа, за бюджета в следващия програмен период. \"Ние, българските социалисти, заедно с всички вас, изработихме своя визия за бъдещето на Европа, която се казва \"Повече социална Европа за хората\", и направихме така, че в българския парламент тази наша визия да бъде включена в общото решение на парламента, с което се приема програмата за бъдещото председателство на ЕС от 1 януари. Тоест, ние имаме своя първи реален успех в налагането на социалния стълб\", каза още Нинова.\r\n\tПо думите й този социален стълб обръща внимание на това, че всеки опит да се ограничи ЕС само до общия пазар, води до подкопаване на устоите му, защото те са социалните права, справедливост, равенство, благополучие на гражданите. Според Нинова налаганата икономическа политика през последните години е превърнала гражданите от обекти в субекти, от цел на икономиката - в нейно средство.\r\n\t\"Безработицата и липсата на перспектива пред много европейски граждани остава проблем. 17 млн. младежи са без работа днес. И аз споделям казаното от г-н Тимерманс, че младите са бъдещето и на тях трябва да обърнем внимание. Но нека не разговаряме сами със себе си за бъдещето на младите, а да разговаряме с тях за тяхното бъдеще. Те трябва да участват във вземането на решенията\", каза председателят на БСП.\n\n\r\n\tКорнелия Нинова заяви още, че очевидно трябва да променим Европа, за да я спасим. \"Тази промяна не изисква да измислим нещо генерално ново. Просто трябва да се върнем там, откъдето тръгна Европа - от нейните изконни ценности - солидарност, справедливост и равни възможности за всеки европейски гражданин\", завърши лидерът на БСП.", "date": "2017.12.02", "title": "Нинова настоя за обща позиция на ПЕС против различното качество на храните"}
{"url": "http://www.mediapool.bg/sluzhbite-razbiha-shema-za-nezakonen-iznos-na-onkolekarstva-za-stotitsi-milioni-news272607.html", "text": "След спешно свикана среща при премиера Бойко Борисов службите се похвалиха в събота с разбита престъпна група за износ на онколекарства и други медикаменти в чужбина от български болници. Според разследващите схемата е ощетила Националната здравноосигурителна каса със стотици милиони левове, тъй като медикаментите са изписвани с фалшиви документи на болни у нас, а след това изнасяни в чужбина. Акцията обхваща болнични аптеки в София, Пловдив, Шумен и Сливница, но не бяха посочени конкретните лечебни заведения. Става въпрос за  на лекарства, за каквито от години се говори, че съществуват в българските болници.\r\n\tОбявяването на резултатите от акцията беше предшествано от свикана спешна среща при премиера Бойко Борисов с участието на финансовия и здравния министър и представители на службите. Разкритията за криминалния паралелен износ идват в момент на  НЗОК да плаща нови лекарства догодина, като засегнати от забраната са именно скъпо струващи онко медикаменти, ползвани в болниците като втора и трета линия на терапия. След съобщаването на резултатите от акцията здравният министър Кирил Ананиев коментира, че тя доказва, че българските граждани се лекуват с най-модерните медикаменти, защото именно такива лекарства са станали обект на износ за страни от Западна Европа.\r\n\t\r\n\tПри акцията на ГДБОП и прокуратурата са били претърсени над 60 адреса и са били открити лекарства за милиони левове.\r\n\tДиректорът на ГДБОП главен комисар Ивайло Спиридонов съобщи, че престъпната група се състои от седем души, които са задържани за 24 часа, но в ГДБОП за разпити са били доведени 20 души.\n\n\r\n\tОт ГДБОП и прокуратурата не отхвърлиха възможността в случая да има замесени лекари, болнични директори и различни фармацевтични вериги.\r\n\t, съобщи административният ръководител на специализираната прокуратура Иван Гешев.\r\n\t\r\n\t, коментира Гешев.\r\n\t \r\n\tАктовете, които ще състави Изпълнителната агенция по лекарствата за засечените нарушения, ще са на стойност над 500 000 лв.\r\n\t\r\n\tЗдравният министър Кирил Ананиев коментира след представянето на резултатите от акцията, че тя е доказателство, че българските пациенти имат достъп до най-модерно лечение.\r\n\t, каза той. По думите му потвърждение за това, че българските граждани са лекувани с най-доброто, което се предлага в момента в Европа е и фактът, че лекарствата, които се реекспортират в Западна Европа, там се продават на четири пъти по-висока цена.\r\n\t, посочи той.\r\n\tПо повод мораториума за нови лекарства Ананиев каза, че след акцията вече е убеден, че не става въпрос за спестяване на 25 млн. лева, както се обсъждаше при приемането на бюджета, а за източване на бюджета на НЗОК за стотици милиони левове.\r\n\t, заяви Ананиев.\r\n\t\r\n\t, заяви министърът на вътрешните работи Валентин Радев.\r\n\t, коментира Радев.\r\n\t, заяви той.", "date": "2017.12.02", "title": "Службите разбиха схема за незаконен износ на онколекарства за стотици милиони"}
{"url": "http://www.mediapool.bg/svlachishte-vze-zhertva-sled-prolivnite-dazhdove-news272594.html", "text": "Проливните дъждове в страната от изминалото денонощие президизвикаха свлачище, което уби един човек в ловна хижа край златоградското село Долен.\r\n\t\r\n\t\t \r\n\t\r\n\t\tТрагедията е станала в събота около 15.30ч. Огромната земна маса се свлича над вилата и помита двама мъже, които са в нея. Земната маса достига и паркиран пред хижата бус.\r\n\t\r\n\t\t \r\n\t\r\n\t\t62-годишен мъж е починал на път за болницата, а друг е тежко пострадал.\n\n\r\n\t\r\n\t\t \r\n\t\r\n\t\tПо-рано министърът на вътрешните работи Валентин Радев съобщи, че няма застрашени хора в страната. Според него превантивните мерки този път са дали резултат.\r\n\t\r\n\t\t \r\n\t\r\n\t\tКато цяло обстановката в страната след проливните дъждове постепенно се нормализира, но на места ситуацията остава напрегната.\r\n\t\r\n\t\t \r\n\t\r\n\t\tБедствено положение е обявено в заради придошлите води на река Бистрица в събота сутринта.\r\n\t\tКметът на селото Венелин Енчев обясни, че нивото на реката се е покачило пет пъти и на места тя е излязла от коритото си. През нощта водата е съборила стълб от електромрежата, но екип на ЧЕЗ е възстановил електроподаването. Няма пострадали хора.\r\n\t\tДве семейства и една жена са евакуирани след проливните валежи в  и , съобщиха от Националната пожарна служба.\r\n\t\tОбщо  през изминалата нощ.\r\n\t\t \r\n\t\r\n\t\tНай-сериозно е било положението около  и в столицата. Обилните валежи в София са довели до запушени шахти, наводнени улици, мазета и дворове,\r\n\t\tНаложило се е да бъдат включени сили от съседни областни дирекции на пожарната, допълнително чували пясък и специални водонапълняеми диги.\r\n\t\tПодадени са 15 сигнали предимно от западни и югозападни части на града, като \"Витоша\", \"Връбница\", \"Подуяне\", \"Люлин\", \"Красно село\", \"Овча купел\".\r\n\t\tНивата на всички реки на територията на Столична община са повишени поради интензивните валежи и топене на снега от високите планински части. Осигурено е 24-часово наблюдение на реки, критични речни участъци и общинските язовири.\r\n\t\tКомисар Николов съобщи, че е била , но вече е възстановена.\r\n\t\r\n\t\t \r\n\t\r\n\t\tПолицията затвори едното платно на пътя за , защото отсечката беше залята с вода след продължителните валежи.\r\n\t\r\n\t\t \r\n\t\r\n\t\tВ по пътя София - Кулата, както и в Искърското дефиле - Нови Искър - Своге, има опасност от падащи камъни, предупредиха от пътната агенция.\r\n\t\r\n\t\t\r\n\t\tПо данни на БАН количествата на падналите валежи в София са между 40 и 80 литра на кв. метър, като най-много са в района на \"Княжево\" - 80 литра на кв.метър.\r\n\t\tВ събота продължава засиленото като за последните две се очаква повишаване на нивото към утре вечерта и има готовност за реакция, ако възникнат проблеми. По цялото поречие на реките и язовирите има наблюдение.\r\n\t\tПреди циклонът да премине през територията на страната, язовирите бяха в състояние на позволен прием на допълнителни водни количества, съобщи гл.комисар Николай Николов.\r\n\t\tИнформацията на НКЖИ сочела, че няма значителни нарушения на ж.п транспорта, същото отчитали и от АПИ.\r\n\t\tПътната обстановка е била затруднена, но не тежка, коментира Николов.\r\n\t\tОчаква се валежите в Западна България и Родопите да продължат и в събота. На места ще има и силен вятър.", "date": "2017.12.02", "title": "Свлачище взе жертва след проливните дъждове"}
{"url": "http://www.mediapool.bg/zapadna-gartsiya-e-navodnena-ot-poroini-dazhdove-news272614.html", "text": "Западна Гърция е под вода заради обилни валежи от дъжд, паднали в района, съобщи БНР.\r\n\t \r\n\tНай-тежка е обстановката в градовете Агринио и Месологи, където водата е над 1 метър. Там са наводнени приземни етажи на жилищни сгради, а пороят отнесе коли и селскостопанска техника. 10 души са евакуирани. \r\n\t \r\n\tСилно е засегната от природната стихия е и областта Епир, близо до границата с Албания. Там дъждовете предизвикаха свлачища по пътищата. Наводнени са сгради, а пожарникари спасиха хора от къщи, затрупани от свлачища.\n\n\r\n\t \r\n\tВ гръцката част на област Тракия има опасения, че реките Марица, Тунджа и Арда могат да прелеят. Местните власти обявиха, че са информирани от България за нивото на реките,както и за състоянието на язовирите в близост до гръцката граница. \r\n\t \r\n\tЕдин човек е загинал при проливните валежи в Албания, които продължават трети ден. Над 100 семейства в близост до река Вьоса, разположена на 120 км югоизточно от Тирана, са били евакуирани тази нощ.\r\n\t \r\n\tСпоред официални данни са наводнени повече от 3 300 къщи, а 23 000 души са без ток.", "date": "2017.12.02", "title": "Западна Гърция е наводнена от поройни дъждове"}
