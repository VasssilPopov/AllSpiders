{"url": "http://www.mediapool.bg/zhurnalisti-v-bnt-se-nadignaha-sreshtu-koshlukov-news274556.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПонеделник, 22 януари, бе драматичен ден за БНТ. Месец след назначението на Емил Кошлуков за програмен директор на БНТ 1, журналисти от телевизията надигнаха глас за опитите да им бъде налагана цензура. Екипът на \"Денят започва с култура\" обяви в ефир декларация за оказвания натиск върху предаването, след което журналисти и граждани се събраха на протест с искане за оставката на Кошлуков.\r\n\tМеждувременно Съветът за електронни медии (СЕМ) съобщи, че е получил сигнала и се заема незабавно с него.\r\n\tМалко по-късно пък с позиция излезе и продуцентският съвет на дирекция \"Информация\" в телевизията. В нея се казва, че освен рейтингът в обществената медия има значение и доверието. \"Тук досега БНТ водеше\", пишат многозначително продуцентите на новините. И настояват за \"ясни гаранции от ръководството на БНТ, че принципите ще бъдат спазвани, а стандартите – защитени\".\r\n\tКакто става ясно, бившият депутат от \"Новото време\" Емил Кошлуков, чиято кариера в управлението на медии минава през фалиралите тв канали ТВ 7 и Нюз 7 (финансирани от КТБ), както и в партийния тв канал на \"Атака\" – \"Алфа\", е решил да се справи с по-независимите гласове в БНТ, като ползва претекста, че иска да повиши рейтинга. Така например на \"Денят започва с култура\" било препоръчано да се преориентира към  тематика.\r\n\tВ реакция на журналистическите брожения Кошлуков заяви пред БНР, че от \"Денят започва с култура\" трябва да представят доказателства, че ги е подложил на натиск.\n\n\r\n\t\r\n\t\"Призовавам всеки, върху който е оказан натиск - спрян му е гост, свалена е тема, забранено е излъчване на материал, репортаж или цял брой на предаването, моментално да сезира СЕМ, а ако смята, че е по-тежко, защото свободата на словото е част от конституционните права, да сезира прокуратурата. Аз лично ще внеса сигналите вътре. Не е моя работа да се обяснявам, работа е на този, който го твърди, да представи доказателства. Смятате ли, че трябва да отговарям на всеки, който има някакво мнение за мен?\", коментира Кошлуков.\r\n\t\r\n\tГенералният директор на БНТ Константин Каменаров, който назначи Кошлуков на поста, се опита да омаловажи конфликта в телевизията като комуникационен.\r\n\t\"Няма да навлизам в детайли, защото никого не мога да задължа да харесва някой друг\", посочи Каменаров и уточни, че според него нито едната, нито другата страна е нарушила журналистическата етика или Закона за радио и телевизия. Мой личен ангажимент е да защитавам доброто име на БНТ, добави директорът. Според него обществената телевизия е една от най-свободните медии, в която не е имало и няма да има забранени теми и гости. Същевременно фактът, че се издържа от субсидии, не значи, че тя трябва да бъде скучна. \"Не бих нарекъл предаването \"скучно\", давам си сметка, че то не може да счупи рейтинги. Нашите формати са по-специфични\", уточни Каменаров. Пред няколко медии вече той заяви, че предаването е ценно, а единственото му изискване към екипа е то да стане по-динамично.\r\n\t  \r\n\t\r\n\t\r\n\tНа протеста дойдоха известният мореплавател Дончо Папазов, членът на комисията по досиетата Екатерина Бончева, музикантът Васил Гюров и др.\r\n\tКъм акцията, организирана чрез социалната мрежа Фейсбук, се присъединиха и други журналисти от БНТ като ветерана от спортната редакция Камен Алипиев-Кедъра. Той припомни, че работи в националната телевизия още преди тя да се премести на \"Сан Стефано\" 20. Тя е моят дом и е много неприятно някой да дойде и да повърне в хола ти, коментира Кедъра новата ситуация в телевизията.\r\n\t\"Това е покушение срещу свободата на словото. Тук съм, за да подкрепя тези хора и да протестираме срещу погазването на свободата на словото. Това в слушалката е факт - да се обаждаш, да говориш защо, как, и да заплашваш\", коментира Васил Гюров.\r\n\tЕкипът на \"Денят започва с култура\" бе посрещнат с овации. Продуцентът му Весела Петрова, също дългогодишен журналист от БНТ, коментира: \"Знаете как се прави два часа жив ефир всеки ден. Работим и в събота и неделя, за да подготвим предаването за понеделник. А колкото до критиките, че то било на елитарен език, няма как да е друг при гостите, които каним\".\r\n\tВ понеделник сутринта екипът на предаването обяви, че е подложен на безпрецедентна намеса и оказван натиск от страна на Кошлуков при гости и дискутирани теми. Самият той е поставил условие предаването да вдигне рейтинга си в срок от 2 седмици или екипът ще бъде сменен.\r\n\t\"Още по-притеснителна е намесата в изборите на екипа как да бъдат представяни определени гости и какви въпроси да им бъдат задавани. Крайно неприемливи са и намеците, че някой ни кара да работим повече и това е проблемът на предаването. Това показва пълно неразбиране на спецификата на работата ни, създавайки ежедневно над 100 минути профилирано предаване\", обявиха водещите Анна Ангелова и Димитър Стоянович.\r\n\tЗа поставения от Кошлуков ултиматум към \"Денят започва с култура\" се разбра неофициално миналата седмица, в резултат на което известни творци и общественици реагираха във Фейсбук. Проф. Александър Кьосев призова да не бъде променяно предаването \"Денят започва с култура\", защото е \"една от малкото останали автентични институции на българската култура\". Той до омбудсмана на телевизията Иван Такев и до СЕМ, което беше подкрепено от над 450 души, между които Александрина Пендачанска, Петър Кърджилов, Мануела Малеева.\r\n\t в неделя, като написа на страницата си във Фейсбук: \"Оценката ни я дават отново зрителите, не партийните централи, нито медиите на олигарси. Ние сме обществена телевизия, не сме длъжни да се съобразяваме с политически и други интереси, единствено с обществения\".\r\n\tЖурналистите в БНТ бяха косвено упрекнати в мързел: \"Знам, че карам някои хора да работят повече, отколкото са свикнали. Именно затова аз самият работя и в предаване, не съм само началник. Добрият ръководител точно така ръководи, с пример, а не с философстване. За да искам повече от колегите, аз лично трябва да давам повече\".\r\n\t\r\n\t\r\n\t\r\n\t\r\n\t\r\n\t\r\n\t\r\n\t\"Знаем какво означава \"обществена телевизия”. Правим я отдавна - и твърдим, че БНТ има много предавания, които хората харесват и гледат. За повече от 10 години БНТ не е ставала обект на голям публичен скандал. Свързали сме живота си с тази телевизия не защото сме нямали други предложения. А защото вярваме, че обществената медиа е основана на стандарти и принципи\", обяви по-късно в понеделник Продуцентският съвет на дирекция \"Информация\" (Бойко Василев, Добрина Чешмеджиева и Методи Манченко). \r\n\t\"Тези принципи често се цитират, но припомняме, че те имат конкретно съдържание. Например, \"редакционна независимост\" означава решенията да се вземат след обсъждане, а не по прищевки. \"Плурализъм\" означава до ефир да имат достъп всички гледни точки съобразно тяхната тежест, а не според личните предпочитания на журналистите или началниците им. \"Отговорност\" означава да чуеш какво мисли за работата ти обществото – и то цялото, а не онази част, която ти отърва\", се казва в декларацията.\r\n\t\"Защитавали сме тези принципи досега, ще ги защитаваме и в бъдеще. И това е лесно проверимо. Всеки мониторинг ще докаже, че всекидневните битки са ни научили що е то редакционна независимост, плурализъм и отговорност. Затова не приемаме нашия труд и дългогодишни усилия да бъдат подценявани или обиждани. Отхвърляме внушението, че рейтингът е единственият критерий за успеха на една обществена медиа. Освен него, значение има и доверието. Тук досега БНТ водеше. Знаем как се прави рейтинг на всяка цена, но не искаме. Вярваме, че телевизията може да бъде достатъчно интересна, но и сериозна, задълбочена, насочена към всички обществени позиции, групи и възрасти. Това не е просто избор; това е дълг на БНТ към обществото.\r\n\tНямаме нужда да ни напомнят какво става другаде в Европа. БНТ не е най-малко гледаната европейска обществена телевизия, даже напротив. Със сигурност обаче е най-недофинансираната.\r\n\tНие не смятаме, че сме съвършени. Нито се съпротивляваме на промяната. Вярваме, че обществената телевизия е процес; тя е непрекъсната промяна. Тя изключва самодоволството и съпротивата срещу новото. Променяли сме се и ще продължим да се променяме. Но не смятаме да отстъпваме от принципите. Защото без тях обществена телевизия няма\", се казва в становището. Което завършва с настояване за \"ясни гаранции от ръководството на БНТ, че принципите ще бъдат спазвани, а стандартите – защитени\", завършва декларацията.\r\n\t\r\n\t\"СЕМ ще действа според своите правомощия, като подчертавам, че за нас основен принцип е да се спази правата на словото и ненамесата в редакционната политика на която и да е медия\", коментира председателят на СЕМ София Владимирова пред Дир.бг.\r\n\t\"Поради стечение на обстоятелствата утре имаме среща с ръководството на БНТ по друг повод - тригодишната програма на генералния директор Константин Каменаров. Но обект на коментар, разбира се, ще бъде и казусът с предаването, очакваме да ни запознаят изчерпателно какви мерки ще предприемат, защото това е до голяма степен вътрешен проблем на телевизията\", каза още София Владимирова.\r\n\tТя уточни, че не би искала да коментира хипотетично какви биха могли да бъдат действията на съвета, но подчерта, че сигналът ще бъде разгледан и ако експертите им установят, че наистина има нарушения на Закона за радиото и телевизията, то тогава ще се каже и как БНТ може да бъде санкционирана.\r\n\t\r\n\tБившият председател, а сега член на СЕМ Мария Стоянова, която преди години беше журналист в националната телевизия, пък каза за Дир.бг:\r\n\t\"Отнасям се със загриженост и безпокойство към тазсутрешните събития в БНТ. Вероятно има необходимост да започна с уговорката, че отношенията между регулатора и БНТ не се развиват по оста власт и подчинение. Медийният надзор няма правомощия по кадрови въпроси. От друга страна, считам, че е важно да подчертая задачата, която имат всички обществени медии в Европа - чрез програмните предложения да привнесат към информираността, образованието, културата и развлечението на обществото като осигуряват разнообразие от мнения и гледни точки. Дори във времената на глобална дигитална обвързаност, аудиторията свързва ценности като надпартийност, независимост и обективност именно с програмите на обществените медии. Признавам, че не съм запозната нито със стратегията на програмния директор на БНТ1, нито с изискванията към екипа на предаването \"Денят започва с култура\", защото това не е част от правомощията ми на регулатор\".\r\n\t\r\n\tСтоянова изтъкна, че именно заради задачата на обществената телевизия да обхваща различните слоеве на обществото, в програмата на БНТ може да бъдат намерени предавания като \"Бразди\", детски специализирани предавания и такива с жестомимичен превод, които нямат място в комерсиалните телевизии. По думите й и всекидневната рубрика \"Денят започва с култура\" е отделила време за специфична част от аудиторията, която се интересува от културните достижения в страната.\r\n\tСтоянова подчерта, че Законът за радиото и телевизия гарантира програмната независимост в чл. 5,ал.1, а същевременно в чл. 5, ал. 2 е записано, че не се допуска цензурирането, под каквато и да е форма. А чл.11, ал.3, казва че публичната критика от страна на работещите в медията не е нелоялност към работодателя. \"Ако това, което казват журналистите - те говорят за натиск, се докаже, това може да бъде съотнесено към Закона за радио и телевизията, където става въпрос за ненамеса в редакционното съдържание. Но това са тежки думи и ако има убедителни аргументи за нарушение на изброените членове, очаквам да бъдат предоставени на регулатора\", добави Стоянова.\r\n\tПо отношение на рейтингите, тя коментира, че трябва да се има предвид, че те имат важно значение за цените на рекламите и са индиректен резултат от стратегиите на рекламната индустрия. \"Понеже в България обществените медии не се самоиздържат, а се финансират от данъкоплатеца чрез държавния бюджет, значението на рейтингите не бива да се противопоставя на качеството\", допълни членът на СЕМ.\r\n\t\r\n\tАсоциацията на европейските журналисти в България обяви пълната си подкрепа за екипа на предаването по БНТ \"Денят започва с култура\". \"Денят започва с култура\" се е утвърдил като зона за свободно слово, в която често се чуват критики към властта. Това трябва да се запази – България има нужда не от сервилни ласкатели на силните на деня, а от независими и смели гласове. Всеки опит за цензура ще срещне яростната съпротива на АЕЖ и на журналистическата общност в България\", пише в позицията на Асоциацията на европейските журналисти.\r\n\tОт АЕЖ подчертават, че функцията на обществената телевизия е да се грижи за информационните нужди на всяка група от обществото. Според тях предаването е алтернатива на политическите и светските рубрики на частните телевизии, които се излъчват в същия часови пояс, и именно заради това има своята публика.\r\n\t\"Залагането на количеството вместо на качеството би било абсолютно контрапродуктивно за обществената мисия на телевизията, а и обречено на неуспех действие, тъй като би я накарало да се конкурира с комерсиалните телевизии на техен терен\", допълват от АЕЖ.\r\n\tВ защита на предаването от асоциацията посочват още, че културната програма на БНТ подлага на обсъждане теми, \"надхвърлящи строго злободневното и битовото\". Освен това сутрешният блок на обществената телевизия често задава тона на културния дебат в държавата.", "date": "2018.01.22", "title": "Журналисти в БНТ се надигнаха срещу Кошлуков"}
{"url": "http://www.mediapool.bg/katalunskite-partii-predlozhiha-karles-puchdemon-za-regionalen-lider-news274557.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\tПредседателят на парламента на Каталуния Роже Торен предложи Карлес Пучдемон за регионален лидер, който да състави ново каталунско правителство. Той обяви кандидатурата след консултации с каталунските политически сили. Предстои в парламента да има дебати по предложението и после да има гласуване, което може да е в края на месеца, съобщи Франс прес.\r\n\t\r\n\t\t \r\n\t\r\n\t\tПредложението бе направено в момент, когато Пучдемон е в Копенхаген за конференция, посветена на Каталуния, а испанският Върховен съд отхвърли искането на прокуратурата да издаде нова европейска заповед за ареста му.\r\n\t\r\n\t\t \r\n\t\r\n\t\tСъдията смята, че днешното пътуване на Пучдемон от Белгия до Дания цели единствено \"да провокира ареста му в чужбина\" като част от стратегия на бившия каталунски лидер да си осигури аргументи, за да получи управленски правомощия въпреки отсъствието си от Каталуния.\n\n\r\n\t\r\n\t\t \r\n\t\r\n\t\tПучдемон е в Дания за организирани от Копенхагенския университет дебати, посветени на Каталуния.\r\n\t\r\n\t\t \r\n\t\r\n\t\tИспания издаде европейска заповед за арест на Пучдемон през ноември. След месец Мадрид я оттегли заради опасения, че Брюксел ще върне Пучдемон, но ще ограничи престъпленията, за които той може да бъде съден в родината си, отбелязва Асошиейтед прес.\r\n\t\r\n\t\t \r\n\t\r\n\t\tИспания разследва Пучдемон за бунт, подривна дейност и финансови злоупотреби, свързани с едностранното обявяване на независимост на Каталуния от регионалния парламент на 27 октомври.\r\n\t\r\n\t\t \r\n\t\r\n\t\tБившият каталунски лидер живее в изгнание в Брюксел от края на миналата година, след като испанското правителство го отстрани от власт заради неконституционния референдум за независимост на Каталуния. \r\n\t\r\n\t\t \r\n\t\r\n\t\tКаталунският политик обаче замина за Дания, въпреки предупрежденията на Мадрид, че ако напусне Белгия, ще бъде издадена нова международна заповед за ареста му. \r\n\t\r\n\t\t \r\n\t\r\n\t\tИспания разследва Пучдемон за бунт, подривна дейност и за финансови злоупотреби, свързани с едностранното обявяване на независимост на Каталуния от регионалния парламент на 27 октомври.\r\n\t\r\n\t\t \r\n\t\r\n\t\tНа 5 декември миналата година Испанският Върховен съд да оттегли европейската заповед за задържане на Пучдемон. В сила срещу него останаха национална и международна заповед за задържане. \r\n\t\r\n\t\t \r\n\t\r\n\t\tТова означава, че ако се върне в Испания, или напусне ЕС, Пучдемон трябва да бъде заловен и върнат в своята родина.", "date": "2018.01.22", "title": "Каталунските партии предложиха Карлес Пучдемон за регионален лидер"}
{"url": "http://www.mediapool.bg/v-prinuditelna-vakantsiya-sa-142-uchilishta-news274568.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаради грипна епидемия 142 училища в страната са във ваканция в понеделник, съобщиха от Министерството на образованието и науката.\r\n\tОт миналата седмица до 23 януари затворени остават 116 училища в Пазарджишко. В областта е обявена грипна епидемия.\r\n\tВ 17 училища в община Благоевград също няма да има занятия от 22 до 24 януари поради висока заболеваемост на учениците.\r\n\tЗатворени са и 3 училища в област Враца, както и едно в гр. Суворово, област Варна.\r\n\tОт 22 до 24 януари няма да учат и четири училища в Пловдивска област.\r\n\tДо 24 януари продължава и грипната ваканция за СУ \"Васил Левски\" – гр. Опака, обл. Търговище.", "date": "2018.01.22", "title": "В принудителна ваканция са 142 училища"}
{"url": "http://www.mediapool.bg/ek-sreshta-es-turtsiya-shte-ima-ako-i-kogato-usloviyata-badat-izpalneni-news274569.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия потвърди, че среща ЕС-Турция ще се състои, след като в петък заяви, че подобна среща била \"обмисляна доскоро\".\r\n\tИдеята за такава среща съществува, но още не можем да потвърдим точна дата, каза в понеделник говорител на комисията, цитиран от БТА.\r\n\tЩе видим. Това не е среща в рамките на общата програма на председателите на институциите на ЕС и държавните и правителствените ръководители. Това е среща, която в някакъв момент може да се състои, щом условията са изпълнени и когато сме готови. Когато имаме новини, ще съобщим, добави говорителят.\r\n\tМиналата седмица германският в. \"Велт\", позовавайки се на свои източници в Брюксел, писа, че Европейският съюз и Турция планират среща на високо равнище в края на март. Според вестника се предполага, че в преговорите ще участват турският президент Реджеп Тайип Ердоган, председателят на Европейската комисия Жан-Клод Юкер, председателят на Европейския съвет Доналд Туск, председателят на Европарламента Антонио Таяни, както и българският премиер Бойко Борисов, чиято страна е ротационен председател на ЕС.\r\n\tСпоред \"Велт\" мини срещата на върха може да се състои или в Брюксел или в София. Сред темите, които вероятно ще бъдат обсъдени, се споменават борбата с тероризма, енергетиката, миграцията, студентският обмен.\n\n\r\n\tВ началото на януари външният министър Екатерина Захариева съобщи, че подобна среща може да се състои, въпреки че не е предвидена.\r\n\tВ началото на годината премиерът Бойко Борисов се срещна с турския президент Реджеп Тайип Ердоган и пое ангажимент да посредничи за нормализиране на отношенията Турция-ЕС.\r\n\tВ петък същият говорител та еврокомисията каза, че ЕС е готов да продължи диалога с Турция и че \"доскоро се обмисляше подобна среща, но засега не можем да потвърдим такова събитие\".\r\n\tТой припомни тогава становището на председателя на ЕК Жан-Клод Юнкер, че ЕС и Турция имат общ интерес да останат близки партньори и да продължат съвместните разговори и действия, но Турция се отдалечава от ЕС и ако иска да се върне обратно, трябва да положи необходимите усилия. Няма да има напредък в отношенията, докато журналисти се намират в турски затвори, коментира Юнкер при посещението си в София за откриването на българското председателство на Съвета на ЕС.\r\n\tОт българска страна идеята за такава среща бе по-ясно изразена в събота при посещението на канцлера на Германия Ангела Меркел в София. Меркел приветства и инициативата на министър-председателя у нас да се проведе среща с председателите на Европейския съвет, Европейската комисия и Европейския парламент с турския президент Реджеп Ердоган, на която открито да се говори по всички нерешени въпроси.\r\n\t\"Имаме нужда от подредени отношения с нашия съсед, за да може да решаваме проблемите, които възникват\", посочи германският канцлер.\r\n\tОт думите на Борисов пък се разбра, че срещата вероятно ще се състои във Варна.\r\n\tСпоред кореспондента на БТА в Брюксел, се очаква това да стане в навечерието на насрочената в София за 17 май среща на държавните и правителствените ръководители на страните от ЕС и от Западните Балкани.\r\n\tОтношенията между Анкара и много от страните в ЕС се влошиха, след като в Турция беше направен опит за държавен преврат.\r\n\tВ ЕС обвиниха Турция в потъпкване на гражданските права, а Анкара упрекна Брюксел, че не изпълнява двустранните ангажименти.\r\n\tЕдно от ключовите свързващи звена между Турция и ЕС остава споразумението за бежанците.", "date": "2018.01.22", "title": "ЕК: Среща ЕС-Турция ще има, ако и когато условията бъдат изпълнени"}
{"url": "http://www.mediapool.bg/parizh-iziskvaniyata-postavyani-ot-tramp-na-evropeitsite-ponyakoga-zvuchat-kato-ultimatumi-news274570.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренският външен министър Жан-Ив Льо Дриан заяви, че \"изискванията\", поставяни на европейците от американския президент Доналд Тръмп във връзка с ядрената сделка с Иран, \"наподобяват понякога ултиматуми\", предаде Франс прес.\r\n\t \r\n\t\"Забелязахме с интерес, че президентът Тръмп не разтрогна споразумението, при все че от друга страна той поставя изисквания, наподобяващи понякога ултиматуми\", заяви Льо Дриан, който пристигна в Брюксел за среща на ЕС, а на 5 март ще направи посещение в Иран.\r\n\t \r\n\tНа 12 януари Тръмп настоя европейците да помогнат за поправянето на \"ужасните дефекти\" на иранското ядрено споразумение от 2015 г. и заяви, че в противен случай САЩ отново ще наложат санкциите, свързани с иранската ядрена програма, и по този начин де факто ще се оттеглят от споразумението, сключено във Виена от останалите велики сили - Китай, Русия, Франция, Германия, Великобритания - с Иран.\r\n\t \r\n\tДо момента трите европейски страни, подписали сделката, и първият дипломат на ЕС Федерика Могерини, натоварена да следи за надлежното й изпълнение, не са разкрили как смятат да отговорят на Тръмп, който настоява до 12 май да се сключи допълнително споразумение и да се забрани на Иран да разработва балистични ракети.\r\n\t \r\n\tСъществуващото споразумение е важен елемент от борбата за неразпространение на ядрените оръжия и трябва да бъде запазено. Същевременно \"Иран не зачита\" резолюцията на ООН, ограничаваща възможностите му да произвежда балистични ракети, отбеляза френският министър.\r\n\t \n\n\r\n\tНа срещата на ЕС \"ще имаме възможност да изразим отново своята загриженост във връзка с днешните опити на Иран за дестабилизация в региона, независимо дали става дума за Йемен, Ливан или Сирия\", каза Льо Дриан.", "date": "2018.01.22", "title": "Париж: Изискванията, поставяни от Тръмп на европейците, понякога звучат като ултиматуми"}
{"url": "http://www.mediapool.bg/melaniya-tramp-e-zabelezhitelna-s-otsastvieto-si-news274571.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМелания Тръмп изглежда не проявява особен интерес към ролята на първа дама. Но тя не е единствената - много други не са изгаряли от желание да отидат в Белия дом.\r\n\tНай-забележителното в досегашните изяви на Мелания Тръмп като първа дама на САЩ е отсъствието й: минаха пет месеца, докато тя се премести от Ню Йорк в Белия дом - нечувано дълъг срок за съвременна първа дама.\r\n\tБившият модел рядко се появява на обществени места и още по-рядко се чува за нея. Макар да не е толкова популярна, колкото предшественичката й Мишел Обама, тя е далеч по-популярна от съпруга си. За нещастие на неговото републиканско правителство, тя изглежда не проявява особен интерес към използване на тази популярност, за да направи нещо съществено с позицията си.\r\n\tНе е съвсем ясно какво е разумно да се очаква от една първа дама през 2018 г., предвид, че ролята й не е добре определена, не е по нейно желание и - нещо забележително в момент, когато тя е разширена до работа на почти пълно работно време, подобна на политическа сурогация - но не е платена.\r\n\tТова, което е ясно, е че Мелания - която посрещна победата на съпруга си със \"сълзи, не не от радост\" според книгата на Майкъл Улф \"Огън и ярост\", далеч не е единствената, проявявала антипатия към позицията.\n\n\r\n\tРолята на първа дама се е променила значително от времето, когато Марта Вашингтон е създала стереотипа, като редовно играела ролята на домакиня за високопоставени посетители и членове на Конгреса при президентството на Джордж Вашингтон. Тя обаче поставя и прецедент за недоволство от задълженията си, като споделя с племенница, че се чувства \"по-скоро като затворничка на държавата, отколкото каквото и да е друго\".\r\n\tДори в 19-и век, когато към първите дами са предявявани далеч по-малко очаквания от днес, много от тях, според историчката Джийн Х. Бейкър, биограф на първата дама, \"не са били особено радостни от идеята, че ще отидат в Белия дом, само защото са казали \"да\" на съпрузите си\".\r\n\tИма сведения, че Луиза Адамс, родената в Лондон съпруга на Джон Куинси Адамс - единствената първа дама, освен Мелания, която е родена извън САЩ - е прекарала в Белия дом депресирана и тъпчеща се със шоколад. Повече от век по-късно Елизабет Вирджиния \"Бес\" Труман отказва да даде пресконференция, защото, както се изразява, \"не аз бях избрана. Нямам какво да кажа на обществото\".\r\n\tНо още в епохата на телевизията Бес вече е станала нещо като изключение в избягването на нарастващите задължения на първите дами. По това време Елинор Рузвелт е установила висока летва за това, на което са способни съпругите на президентите.\r\n\tДруги първи дами, като Лейди Бърд Джонсън със самостоятелната си експресна обиколка на 47 американски града, Джаки Кенеди с нейния иконичен статус и Хилари Клинтън, която открито се бореше за здравна реформа, промениха още повече ролята. Оттогава насам обществените изяви на съпругите в предизборни кампании и в Белия дом само ставаха по-важни за президентската стратегия, дори когато не бяха с толкова открито политическа насоченост.\r\n\tВ този смисъл Мелания се вписва ясно в традицията на най-ранните първи дами на САЩ, според Бейкър, която е написала книга за Мери Тод Линкълн.\r\n\t\"Живеем във време, когато по отношение на различни обществени политики се връщаме назад в сравнение с това, което искаме като прогресивно общество\", каза тя. \"И ми се струва, че първата дама Тръмп е отражение на това\".\r\n\tДнес позицията на първата дама може да бъде сред най-влиятелните в страната. Повече хора разпознават имената на първите дами, отколкото тези на вицепрезидентите, според неотдавнашни данни, публикувани от \"Уайт хауз транзишън проджект\", неправителствена организация, която предоставя информация на новия персонал на Белия дом.\r\n\tПредшественичката на Мелания в Белия дом се възползва от това с немалък ефект, както Барак Обама напомни на американците в новия си разговор с Дейвид Летърман миналия петък.\r\n\t\"Едно от нещата, които Мишел разбра, в известна степен по-бързо от мен, беше, че част от способността ви да водите страната не е свързана със законите, правилниците, а се отнася до оформянето на начина на мислене, на културата, привличането на внимание\", заяви бившият президент.\r\n\tВ края на управлението на съпруга си, Мишел беше една от най-популярните политически фигури в страната. Речта й на Националната конференция на Демократическата партия беше споменавана в Туитър повече, отколкото тези на самите кандидат-президенти.\r\n\tЗа разлика от нея, потенциалният впечатляващ политически дебют на Мелания на Националната конференция на Републиканската партия беше опетнен от разкритието, че части от речта й изглежда са били копирани от реч, произнесена през 2008 г. от Мишел. Оттогава обществените й прояви са рядкост и изявленията й са толкова внимателно обработени, че получи прякора \"Инстаграмската първа дама\".\r\n\tКогато Мелания направи изявление, то често е зле премислено. Да вземем за пример публичния й сблъсък с първата съпруга на Тръмп, Ивана, по въпроса коя е истинската първа дама - или кампанията й за премахването на тормоза в интернет, която привлече остри критики, защото (предвид че съпругът й има репутацията на \"най-влиятелния трол на света\"), беше сметната за неуместна.\r\n\tНеотдавна тя публикува туит, отбелязващ Деня на Мартин Лутър Кинг, заявявайки, че \"за мен е чест да бъда първа дама на страна, която постоянно се стреми към равенство и справедливост за всички\". Това й навлече аналогични критики, заради усещането, че се опитва да прикрие истината за Тръмп и действията на неговото правителство.\r\n\tВъпреки това тя не трябва да бъде държана отговорна за грешните решения на съпруга си, смята Лорън А. Райт, авторка на книгата \"От името на президента: президентските съпруги и съвременната комуникационна стратегия на Белия дом\". Нито трябва да пренебрегваме начините, по които тя избягва неотдавнашните установени практики.\r\n\tЗа разлика от други съвременни първи дами, които са взели отпуска от платени работни места, за да се заемат с работа, която не са избирали и за която не им плащат, Мелания изглежда не бърза да се хареса на никого.\r\n\t\"В известен смисъл тя избягва натиска, оказван над тези първи дами да бъдат помощници на съпрузите си\", каза Райт, добавяйки: \"Ако погледнем по този начин, Мелания е също толкова модерна първа дама, колкото първите дами, които сме виждали - просто е много различна\".\r\n\tНеотдавнашните съобщения за назначения - Мелания е наела директори на политиката и операциите, както и помощник по комуникациите за нейния пресотдел в Източното крило - може наистина да показват преход към по-голяма активност в ролята на първа дама, макар че идеята, че тя може да противоречи публично на съпруга си по политически въпроси със сигурност е фантазия.\r\n\tВсъщност, главният урок от година неоснователни надежди на либералите към дъщерята на Тръмп, Иванка, изглежда е, че макар че тя се оказа мощно средство за печелене на обществени симпатии за него, политическите разговори на Тръмп вървят само в една посока: неговата.", "date": "2018.01.22", "title": "Мелания Тръмп е забележителна с отсъствието си"}
{"url": "http://www.mediapool.bg/parvoklasnitsite-v-sofiya-shte-se-priemat-po-nov-red-news274572.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНови правила за прием на първокласниците предлага Столичната община. Отпадат част от допълнителните критерии за прием на децата, ако за едно място има повече от един кандидат с еднакъв брой точки, които бяха определени от прокуратурата като дискриминационни.\r\n\tОсвен това се променят и прилежащите райони на училищата, от което зависи кои първокласници ще са с предимство при приема. Така те няма да се ограничават от границите на административния район, в който е училището, а от това кои са най-близките блокове и улици.\r\n\tВсъщност новите правила повтарят наредбата на Министерството на образованието и науката за прием в първи клас. Според тях децата ще се разделят в четири групи според постоянния или настоящия си адрес. Деца, които са регистрирани в района на училището от над 3 години ще попадат в първата група, която има най-голям шанс за прием. Във втората ще са кандидати, които имат адресна регистрация близо до училището, но тя е направена в период от 1 до 3 години преди кандидатстването. Третата група ще е за тези, които имат адресна регистрация в района от по-малко от година, а четвъртата за деца, чиито адрес е по-далечен.\r\n\tАко за едно място има повече от един кандидат, с предимство ще са децата, които са завършили подготвителна група в училището (3 точки), които имат брат или сестра в същото училище (16 точки), кръгли сираци са (7 точки) или пък имат увреждане от над 50% (5 точки). Отпадат действалите досега допълнителни критерии като месторабота на родителя в района на училището, както и критериите, въведени от самите училища като родители държавни служители или лекари в общинска болница. Именно тези изисквания за прием в първи клас бяха дадени на Комисията за защита от дискриминация.\r\n\tВ правилата за прием в първи клас в София се определят и прилежащите райони на училищата. Според местната власт те са очертани така, че в тях да попадат най-близките улици и блокове независимо, че може а са в друг административен район на столицата (правилата и прилежащите райони на училищата може да видите ). Така би трябвало да се избегне съществуващото сега положение деца, които живеят срещу училището, да нямат предимство при кандидатстване в него, тъй като се водят в друг район. Това можело да се приема и като мярка срещу замърсяването на въздуха, тъй като родителите няма да карат децата си до училище, ако то е близо.\r\n\tНовите правила трябва да се прилага за новата учебна година. Графикът с кандидатстването, класирането и записването ще бъде обявен в последствие. Всички процедури ще се правят на място в училищата, а не чрез централизирана система, както става .\r\n\tПравила за прием в първи клас бяха въведени, тъй като за някои училища в по-големите градове има повече желаещи от местата и за да успеят да се класират в тях, родителите стояха на опашки с дни. Причината беше, че принципът за приемане беше \"първият по време е пръв по място\". Някои училища прибягваха до собствени правила, които включваха дори входен тест за учениците.\r\n\tПромени ще има и в други общини. Община Пловдив например вече пусна за обществено обсъждане новите критерии. Основните критерии според постоянния или настоящ адрес са същите като в София. В Пловдив обаче децата не се разделят на групи, а получават точки – колкото по-отдавна са регистрирани в района, толкова по-голям резултат имат. За разлика от правилата в София там допълнителните критерии са повече – дават се точки за деца от административен район, съседен на този, в който е училището.\r\n\tВ Пловдив кандидатстването и класирането се правят онлайн и са централизирани. Дават се допълнителни точки за първо, второ и трето желание.\r\n\tВъв Варна също се кандидатства по електронен път. Там за момента не е публикуван проект за нови правила за прием в първи клас.", "date": "2018.01.22", "title": "Първокласниците в София ще се приемат по нов ред"}
{"url": "http://www.mediapool.bg/petrolniyat-razliv-krai-kitai-se-e-utroil-za-chetiri-dni-news274560.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазмерът на петролния разлив в Източнокитайско море, предизвикан от потъването на ирански танкер, се е утроил за четири дни и вече покрива над 300 кв.км, по последни данни на китайското правителство, съобщи Франс прес.\r\n\t \r\n\tПлощта на петролния разлив е установена с помощта на сателитни снимки. В сряда Националната океанска администрация съобщи, че разливът е на площ от 101 квадратни километра.\r\n\t \r\n\tГолемият танкер \"Санчи\" със 136 000 барела ултралек суров петрол се сблъска с товарен кораб на 6 януари на около 300 км източно от Шанхай. Танкерът потъна на 14 януари, след като горя близо седмица. Смята се, че целият екипаж на танкера от 30 иранци и двама бангладешци е загинал.", "date": "2018.01.22", "title": "Петролният разлив край Китай се е утроил за четири дни"}
{"url": "http://www.mediapool.bg/spored-sinoda-istanbulskata-konventsiya-otvarya-vratite-kam-moralen-razpad-news274573.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонвенцията на Съвета на Европа за предотвратяване и борба с насилието срещу жените и домашното насилие, известна като Истанбулска конвенция, \"поражда тревога за бъдещето на европейската християнска цивилизация\" и \"отваря широко вратите към морален разпад\". Това обяви Синодът на Българската православна църква в разпространено в понеделник обръщение към българското общество и държавните институции.\r\n\tТази позиция се мотивира от авторите й със съдържащото се според тях в конвенцията \"ново разбиране за човека - човекът като самовластен господар, човекът без Бога, който следва своите желания и страсти до такава степен, че може да самоопредели дори и пола си\".\r\n\t\"Моралният разпад\" пък, водел \"неизбежно до психофизическото унищожение на човека\".\r\n\tОт Синода призовават Народното събрание да не ратифицира Истанбулската конвенция, която преследвала цели различни от прокламираните.\r\n\n\n\r\n\r\n\r\n\t\r\n\tМили сънародници,\r\n\tСкъпи в Господа чеда на светата ни Българска православна църква,\r\n\tУважаеми представители на държавната власт,\r\n\tПовод за обръщението ни към Вас е \"Конвенцията на Съвета на Европа за предотвратяване и борба с насилието срещу жените и домашното насилие\", известна като Истанбулска конвенция.\r\n\tИстанбулската конвенция поражда тревога за бъдещето на европейската християнска цивилизация, защото тя съдържа ново разбиране за човека - човекът като самовластен господар, човекът без Бога, който следва своите желания и страсти до такава степен, че може да самоопредели дори и пола си.\r\n\tТова разбиране отваря широко вратите към морален разпад, който неизбежно води до психофизическото унищожение на човека - до \"втората смърт\", която е духовната смърт. То е диаметрално противоположно на нашата вяра, в центъра на която е Богочовекът Христос! Той ни учи,че смисълът на живота на Христовия човек е в спасението във и чрез любовта към Бога и ближния! Затова няма здравомислещ Христов човек, който да не одобрява борбата срещу насилието въобще, още повече срещу насилието над жени!\r\n\tИстанбулската конвенция надхвърля правната регламентация на този въпрос, тъй като води до промяна в светогледа ни.\r\n\tЗаложените в конвенцията идеи за общуване между половете, за отношение към религия, традиции, обичаи, образование и др. противостоят на изконните разбирания на българския народ за вяра, народност, нравственост, чест, достойнство, възпитание, семейство.\r\n\tНашият народ повече от хилядолетие е живял с един стремеж - да въплъти в себе си евангелските правда, любов, святост, да стане \"свят народ\", \"Божий народ\" /1 Петр. 2:9-10; 1:15-16/, който и чрез своята история проповядва божествените ценности и добродетели.\r\n\tМакар и юридически акт, конвенцията има и духовни измерения - тя е средство, което насажда чужда за нас ценностна система, за да позволи обществото да бъде управлявано по нов модел, съответен на интересите на малка част от него.\r\n\tВ официалния текст на конвенцията на английски език – навсякъде, където се говори за \"социален пол\", се използва терминът \"джендър\". В този текст понятието \"джендър\" (gender, genre) е категорично разграничено от понятието \"пол\" (sex) като ново, различно понятие, непознато на българския правен ред и несъществуващо в лексиката на българския език.\r\n\tЗатова и нов превод няма да промени смисъла и духа на конвенцията, в която чрез употребата на понятието \"джендър\" и производните му се преследват цели, различни от прокламираните - за защита на жените от насилие.\r\n\tТези понятия се използват с цел превръщането в държавни политики на една идеология, която отрича, че човекът съществува като мъж или жена, и тя се утвърждава чрез нов изкуствен език, който намираме в конвенцията, и който е чужд и непознат за нашата народопсихология, култура, традиции и православно Предание.\r\n\tСпоред тази идеология билогичният пол на човека като мъж или жена няма значение за неговата идентичност, а представя \"диктатурата на природата\" над свободното самоопределяне на човека, диктатура, от която човек трябва да се освободи.\r\n\tТази идеология, която при ратификация на конвенцията се превръща в правов ред, задължителен за българските граждани, отрича основна библейска истина: \"И сътвори Бог човека по Свой образ, по Божий образ го сътвори; мъж и жена ги сътвори.\" (Битие 1:27).\r\n\tЗа Светия Синод като изразител на българските източноправославни християни борбата срещу насилието над жени и домашното насилие е пряко свързана с евангелските добродетели, първа и най-голяма от които е любовта към Бога и към хората.\r\n\tРегламентите на конвенцията, свързани с въвеждането на обучение за нестереотипните роли на пола \"в официалните учебни програми и на всички образователни равнища\", са насочени срещу установения от Бога брачен съюз между мъжа и жената - домашната Църква, в която любовта се изразява и служи за спасението на човека.\r\n\tСпоред \"Всеобщата декларация за правата на човека\": \"Семейството е естествена и основна клетка на обществото и има право на закрила от обществото и от държавата.\"\r\n\tНравствен ориентир за съхраняването му е верността и доверието между съпрузите във всичките им измерения. Без тях то ще се разпадне, а създаденото поколение ще остане лишено от любов, грижа и възпитание.\r\n\tПоследствията от отричане на библейските истини са трагични и ние сме свидетели на тях в много общества, в които \"джендър\" идеологията отдавна е държавна политика.\r\n\tПризоваваме Народното събрание да не ратифицира Истанбулската конвенция, в която се въвеждат понятия, противоречащи на нашата православна вяра, национални традиции и правна система!\r\n\tПризоваваме българския народ да отстоява вярата си, която го е съхранила във всички исторически изпитания!\r\n\tСвещен отечески дълг на Св. Синод на Българската православна църква – Българска Патриаршия е да припомни на Божия народ думите на Св. Библия: \"Горко на ония, които злото наричат добро, и доброто – зло, тъмнината считат за светлина, и светлината – за тъмнина, горчивото считат за сладко, и сладкото – за горчиво!\" (Ис. 5:20).", "date": "2018.01.22", "title": "Според Синода Истанбулската конвенция отваря вратите към морален разпад"}
{"url": "http://www.mediapool.bg/obrazovatelnoto-ministerstvo-nyama-da-se-mesi-po-kazusa-s-meditsinskiya-universitet-news274563.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа Медицинския университет-София трябва да оставим институциите и органите, които работят, да си довършат работата, и те ще дадат повече информация по случая. Така министърът на образованието Класимир Въчлев коментира. По неофициална информация тя е заради фиктивен прием на студенти от страни извън ЕС.\r\n\tВълчев допълни, че в образователното ведомство не е правило проверка във висшето училище от 2016 г., когато беше отстранен и тогавашният ректор Ваньо Митев, срещу когото има и обвинение и за незаконен прием на студенти. Мотивът да не се правят нови проверки, е че тогавашната била достатъчно всеобхватна, а нередностите - отстранени.\r\n\t\"Междувременно, не сме получавали сигнали\", заяви министър Вълчев за новата ситуация в Медицинския университет в София. Според него няма основание за прекратяване на акредитацията на висшето училище към момента. Той уточни, че след като се запознае с конкретните факти от разследването за Медицинския университет, тогава ще ги коментира. Рискувам сега да не бъде точен, посочи министър Вълчев.\r\n\tВълчев обясни още, че има политически консенсус за приемане на Закона за академичния състав, който беше приет на първо четене през лятото и все още не е имало нито едно заседание на образователната комисия в парламента на второ четене. Според министъра през това време текстовете се гледали на ниво работна група, дискутирани са със Съвет на ректорите и отделните висши училища. Според образователното министерство до пролетта законът ще е приет окончателно.\r\n\tСпоред закона академичното израстване трябва да става на базата на минимални задължителни изисквания. Това трябва да спре безконтролното роене на доценти и професори, което е факт откакто висшите училища сами определят как да се получават научните звания.", "date": "2018.01.22", "title": "Образователното министерство няма да се меси по казуса с Медицинския университет"}
{"url": "http://www.mediapool.bg/uchilishtnite-byudzheti-shte-zavisyat-i-ot-obrazovanieto-na-roditelite-news274565.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУчилищата, които обучават деца на родители с ниско образование, ще получават повече пари от бюджета. Средствата могат да се използват за увеличение на заплатите на персонала или за бонуси към възнагражденията.\r\n\tТе може да отиват и за преподавателите, които са включени в екипите за връщане на отпаднали ученици в клас, за заплата на социален работник, на помощник на учителя в проблемните паралелки, или за допълнителни часове по български, ако за голям процент от децата този език не е майчин. Целта е преподавателите да са по-мотивирани да работят с тези деца и да се направи опит да се намали процентът на отпадащите от училище.\r\n\tТова са част от промените в наредбата за финансиране на училищата и детските градини. Те се правят, за да се разпишат механизмите за разпределяне на допълнителни 90 млн. лева към парите за предучилищното и училищното образование за тази година. С тях се слага край и на делегираните бюджети, при които финансирането на училищата и детските градини зависеше само от броя на записаните в тях деца.\r\n\tПовече средства има и за училищата в отдалечени общини в региони като Северозапада, Родопите, Странджа-Сакар, както и за такива в малки погранични райони. На този критерий отговарят 112 общини, а допълнителното финансиране за тях ще зависи от броя на жителите и отдалечеността от град с над 100 000 души население или от областен център. Колкото по-малки и по-отдалечени са общините, толкова повече пари допълнително получават за всяко дете в училище или детска градина. Отново се цели задържане на преподавателите в тези райони.\r\n\tДава се възможност и за съществуването на паралелки с по-малко от минималния към момента брой деца, ако те са в училища с много ученици от уязвими групи. Причината е, че работата с тези деца е по-трудна и големия брой деца я прави недостатъчно ефективна, обясни министърът на образованието Красимир Вълчев. Подобна възможност се дава и за професионалните гимназии, които обучават по определени от министерството професии, в които се очаква недостиг на кадри в следващите години.\r\n\t\n\n\r\n\tИзмененията предвиждат училищата да получават различна по размер субсидия за обучението на един ученик в зависимост от допълнителни критерии. Общините, които покриват тези критерии, са разделени по групи и тези в най-неблагоприятни позиции ще получат най-много средства.\r\n\tПромените в делегираните бюджети бяха обявени още при приемането на Закона за държавния бюджет в края на миналата година. Затова и част от допълнителните средства вече се отразени в сумите, които те получават от държавата и които са записани в бюджета. Става въпрос за 55 млн. лева повече от парите за издръжка за миналата година. Други 35 млн. лева трябва да бъдат разпределени за обучение на деца от уязвими групи и на специалисти по приоритетни професии.\r\n\tСпоред образователния министър парите от бюджета за някои общини нарастват с до 30%. В други, като Ивайловград, ръстът е 16 - 17%. Само по критерия за отдалеченост и големина на общината допълнителните средства са средно около 12% за местните власти в най-неизгодни позиции. А в тази група влизат общини с население до 5000 души, чиито общински център е на над 100 км от град с население от над 100 000 души и над 16 км от областен град. По тези критерии се разпределят само училищата в уязвимите региони - Северозападна България, Родопите, Странджа-Сакар, пограничните райони.\r\n\t\r\n\tФактор за финансирането на училищата ще има и образованието на родителите на децата. Ако преобладават ученици, чиито родители са с основно или по-ниско образование, бюджетът на училището или детската градина трябва да е по-висок, предвиждат правилата. Най-голямо увеличение по този показател ще получат образователни институции, в които над 60% от децата са с родители с основно образование или в които над 50% от децата са от семейства с начално и по-ниско образование. В тези категории ще попаднат основно училища от райони с етнически малцинства и слабо икономическо развитие.\r\n\tДопълнителното финансиране за обучението на тези деца образователният министър оправда с това, че с тях се работи по-трудно, а и те са най-застрашени от отпадане от образователната система. За това и в такива училища ще е възможно да съществуват паралелки под определения минимум за брой деца. За класовете от І до ІV той е 16 ученици, а за по-горните класове - 18. Вълчев добави, че към момента не се предвижда минимален брой на децата в паралелка в тези училища, което на практика означава, че може да съществува и клас с двама души.\r\n\tСъщото изключение ще се прави и за обучението по търсени на пазара на труда професии. За такива са определени 55 специалности от 12 професионални направления като машиностроене, металообработване и металургия, електротехника, енергетика, хранителни технологии, строителство, пътностроителна техника, стругарство и др.\r\n\tВ същото време в новата наредба е записано, че бюджетите на училищата и детските градини ще зависят и от броя на паралелките или групите.\r\n\tДопълнителните средства - 90 млн. лева за цялата година, могат да се изразходват само за заплащане на учители или специалисти в образователните институции. Техните заплати ще нараснат с различни проценти за всяко училище. Това увеличение е извън вече повишените възнаграждения на преподавателите с 15% от септември миналата година.", "date": "2018.01.22", "title": "Училищните бюджети ще зависят и от образованието на родителите"}
{"url": "http://www.mediapool.bg/turski-iztrebiteli-prodalzhavat-udarite-po-pozitsii-na-siriyski-kyurdi-news274561.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСамолети на турските военновъздушни сили унищожиха вчера две огневи позиции, от които сирийските кюрдски формирования \"Сили за защита на народа\" и партия \"Демократичен съюз\" обстрелваха турските градове по границата, съобщи турската телевизия \"А хабер\", цитирана от ТАСС.\r\n\t \r\n\tПо данни на телевизията, по турския град Рейханлъ били изстреляни 11 ракети, 9 от които се взривили в самия град. В резултат на обстрела загинал един сирийски гражданин, а 47 души били ранени. На ракетно нападение бил подложен и град Килис. На негова територия се взривили четири снаряда, при което били ранени седем души.\r\n\t \r\n\tГенералният щаб на турските въоръжени сили обяви в събота началото на операция \"Маслинова клонка\" против кюрдските милиции в района на град Африн, където живеят близо 1,5 милиона сирийски кюрди. По последни данни в хода на операцията самолетите на турските ВВС са поразили 153 цели в Африн.\r\n\t \r\n\tИнтензивни боеве се водят в третия ден от настъплението на турските войски, посочва Асошиейтед прес.\r\n\t \n\n\r\n\tСпоред говорител на Сирийските демократични сили (СДС) - коалиция от подкрепяни от Вашингтон кюрдски и арабски бойци, цитиран от Ройтерс, при боевете досега са убити 18 цивилни, включително жени и деца, и са ранени 23-ма души.\r\n\t \r\n\tТелевизия \"Ска нюз - Арабия\" съобщи, че в резултат на въздушните удари в Африн са убити шестима цивилни и трима бойци от \"Силите за защита на народа\". Турският генерален щаб заяви, че всички загинали са \"терористи\".\r\n\t\r\n\tНай-малко 11 цивилни, включително пет деца, бяха убити вчера при турските въздушни удари по кюрдския анклав в Северозападна Сирия Африн, предаде Франс прес, като се позова на нови данни на неправителствена мониторингова организация.\r\n\t \r\n\tПо-рано вчера Сирийският център за наблюдение на правата на човека съобщи за осем убити при бомбардировките на село Джалбара. Жертвите били от едно семейство бежанци, които преди живеели в съседната провинция Идлиб.\r\n\t \r\n\tСирийските кюрди призовават Вашингтон за подкрепа\r\n\tСирийските кюрди призоваха днес международната антиджихадистка коалиция, оглавена от Съединените щати, \"да поеме отговорностите си\" по отношение на турското настъпление срещу Африн - операция, в която те виждат явна подкрепа за групировката \"Ислямска държава\", предаде Франс прес.\r\n\t \r\n\tСАЩ подкрепят кюрдските бойци в Сирия, но признават, че са били уведомени от Турция за настъплението.\r\n\t \r\n\t\"Международната коалиция е призована да поеме отговорностите си към нашите сили и народа ни в Африн\", заявиха в комюнике Сирийските демократични сили (СДС).\r\n\t \r\n\tМеждународната коалиция, наш партньор в борбата срещу тероризма, с който водихме достойни битки за унищожаване на тероризма, знае много добре, че тази турска интервенция се осъществява, за да обезсмисля крайната ни победа над ИД, предупреждават силите.\r\n\tКомюникето беше прочетено от говорител на СДС на пресконференция в Айн Иса, град в Северна Сирия, контролиран от кюрдите.\r\n\t \r\n\tВ днешно изявление НАТО посочи, че поддържа връзка с Турция и следи развитието на настъплението. Алиансът отбеляза, че Турция е пострадала от тероризма и има право на самоотбрана, но призова Анкара да се придържа към \"съразмерни и премерени\" действия.\r\n\t \r\n\tВашингтон бил предупреден\r\n\t\r\n\tТурция предупреди САЩ, че планира въздушна и сухопътна операция срещу кюрдски милиции в северна Сирия, заяви вчера американският министър на отбраната Джим Матис, цитиран от Франс прес.\r\n\t \r\n\t\"Турция беше откровена, те ни предупредиха преди да изпратят авиацията, казаха ни, че ще го сторят консултирайки се с нас\", заяви Матис пред журналисти, придружаващи го на борда на самолета на път за Азия, където той ще направи едноседмична обиколка. \"Сега работим с министерството на външните работи по това как да действаме по-нататък\", добави шефът на Пентагона.\r\n\t \r\n\tТурция, съюзник на САЩ в Атлантическия съюз, е \"единствената страна от НАТО с активна бунтовническа дейност на собствената си територия, и нейните безпокойства за сигурността са легитимни\", изтъкна Матис.\r\n\t \r\n\tАнкара смята сирийската кюрдска милиция \"Сили за защита на народа\" за клон на забранената Кюрдска работническа партия /ПКК/, водеща въоръжена борба от десетилетия в преобладаващо кюрдския югоизток на Турция. Но \"Силите за защита на народа\" получават подкрепата на САЩ в качеството си на важни съюзници на антиджихадистката коалиция в Сирия, отбелязва агенцията.\r\n\t \r\n\tМосква следи турската операция\r\n\t\r\n\tРусия се намира в контакт с представители на Сирия и Турция и внимателно наблюдава операцията в Африн, заяви говорителят на руския президент Дмитрий Песков, цитиран от ТАСС.\r\n\t \r\n\tНие по най-внимателен начин следим хода на операцията /в района на сирийския град Африн/. Руските представители са в контакт както със сирийското ръководство, така и с турското ръководство, в това число по този въпрос, заяви пред журналисти Песков. Той подчерта, че за основополагащ се смята принципът на запазване на териториалната цялост на Сирия.\r\n\t \r\n\tБезусловно внимателно следим за хуманитарните аспекти, които са свързани със случващото се в момента в района на Африн, заяви представителят на Кремъл.\r\n\t \r\n\tПесков не отговори на въпроса дали Москва е била информирана предварително за подготвяната операция на въоръжените сили на Турция.\r\n\t \r\n\t\"Комерсант\": Война на имитации\r\n\tТурската операция в кюрдските райони от Северна Сирия може да бъде наречена война на имитации. И то от страна практически на всички играчи, замесени пряко или косвено в последните събития, коментира в понеделник руският вестник \"Комерсант\".\r\n\t \r\n\tТурция имитира внушително настъпление, анонсирано няколко пъти, но реализирано засега доста вяло, главно с усилията на лоялните към Анкара отряди на Свободната сирийска армия. Самите турски войски за момента не бързат да влизат в сериозни наземни сблъсъци с кюрдите и се ограничават с въздушни удари. Имитация, предназначена за вътрешна употреба, изглежда са и официалните мотиви за операцията - Анкара сочи за цел борба с тероризма. Но кой нарича терористи сирийските кюрди - само турските пропагандатори, а дълбоко в себе си и те май не вярват в собствените си обвинения, пише руското издание.\r\n\t \r\n\tКолкото до кюрдите, те (поне в първата фаза от турската операция) имитират дейна съпротива. На думи заплашват агресора с разгром, но засега не му дават сериозен отпор, не минават в контраатака на други отсечки от фронта, за да отклонят турците и съюзниците им от Африн - западната част от Сирийски Кюрдистан. Налага се впечатлението, че на известно ниво е постигната някаква уговорка, според която турците ще установят по границата обещаната 30-километрова буферна зона, без кюрдите да ги възпрепятстват.\r\n\t \r\n\tИмитация наподобяват и официалните протести на Дамаск след началото на турската операция. Формално страховитите му изявления всъщност не струват кой знае колко. При все че северните кюрдски райони формално са част от Сирия, властта на Башар Асад не стига до тях. И заплахата да бъдат сваляни турски самолети, нарушили въздушното пространство на Сирия, едва ли ще бъде осъществена. Поне защото това изобщо не влиза в плановете на Кремъл - покровител и спасител на сирийското ръководство.\r\n\t \r\n\tКолкото до Русия, изявленията й, че е разтревожена от ситуацията в Северна Сирия, също са имитация на осъждане. Един вид задължителна програма, която няма как да не се изпълни, но едва ли ще има сериозни последици.\r\n\t \r\n\tЛогично е да предположим, че операцията в Африн е била подробно обсъдена в Москва, където неочаквано пристигнаха на 18 януари шефовете на турския генерален щаб и на разузнаването. Кремъл надали е бил изненадан от развоя на събитията. Показателно е своевременното изтегляне на руските военни тъкмо от районите, обстрелвани впоследствие от турска авиация. За кюрдите това бе повод да обвинят Москва в сговор с Анкара.\r\n\t \r\n\tНакрая, Вашингтон. Цялата му дейност по сирийското направление в последно време има вид на имитация. Имитация на ясна и цялостна стратегия, която си поставя конкретни цели. Да припомним само изявлението, че ще подпомогне създаването на трийсетхилядни въоръжени формирования от сирийски кюрди. Впоследствие официални лица от Вашингтон дадоха заден ход в опит да убедят Анкара, че не е разбрала правилно американците, но беше вече късно.\r\n\t \r\n\tИменно тези планове на САЩ подтикнаха президента Ердоган да започне военна операция в Африн. Операция, в течение на която Турция и САЩ, съюзници в НАТО, има риск да се озоват от различни страни на фронтовата линия, пише \"Комерсант\".", "date": "2018.01.22", "title": "Турски изтребители продължават ударите по позиции на сирийски кюрди"}
{"url": "http://www.mediapool.bg/mitnitsite-rabotyat-ot-pet-godini-s-probita-sistema-news274549.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДоклад на ДАНС е показал, че централизирана информационна система на митниците позволявала заличаване без следа на информация за акцизните товари. До системата имали достъп митничари и специалисти от поддръжката, които можели да заличават транзакции, без да оставят следа.\r\n\t“Всяка транзакция отговаряза влакова композиция или танкер, за които след това не се плаща акциз“. Това раказа в понеделник изпълнителният директор на Българската петролна и газова асоциация Андрей Делчев пред бТВ.\r\n\tТой обясни, че браншовата организацияе предупреждавала за проблема от години, но митниците не са обърнали внимание. В крайна сметка организацията е сезирала главния прокурор, а той – ДАНС. Агенцията излязла със секретен доклад, който потвърдил опасенията на бизнеса.\r\n\tБългарската акцизна централизирана информационна система е приета с множество недостатъци през май 2013 г. и чак тази пролет може да се очаква тя да получи защита от външни намеси. Делчев обясни, че за последните шест месеца от системата са “изчезнали“ 300 000 транзакции за стотици милиони левове.\r\n\t“За нас това е бизнес проблем, започнахме да говорим за него преди 5 години. Приетата с недостатъци система е струваше на икономическите оператори 150 млн. лв. Тези пари ги плащаме ние, това са допълнителни стотинки върху цената на горивата, а след това и още пари в хода на нагаждането на системата“, каза Андрей Делчев.\n\n\r\n\tПо думите му ниската степен на защита е нещо, за което многократно са сигнализирали институциите.\r\n\t“Много години ние в разговори с Агенция “Митници” казвахме, че системата може да бъде манипулирана – казваха ни: “Няма такова животно”, разказа Делчев.\r\n\tСпоред него по-големият проблем не са тези, които манипулират системата, а този, който е разрешил внедряването й – директорът на Агенция „Митници”.\r\n\tТой посочи, че според доклада на финансовия министър Владислав Горанов техническите проблеми са отстранени, но срокът за прилагане на мерките срещу неоторизиран достъп в системата е чак в края на април тази година.\r\n\t“Докато разчитаме на доверие, се получава този гигантски сив сектор в търговията с горива”, допълни Делчев.", "date": "2018.01.22", "title": "Митниците работят от пет години с пробита система"}
{"url": "http://www.mediapool.bg/govoritel-na-ek-prognozira-sazdavane-na-benelyuks-na-balkanite-news274551.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяма обективни причини България и Румъния да не са част от Шенгенското пространство, каза  говорителят на Европейската комисия Маргаритис Схинас пред БНР. Той допълни, че по време на своето европредседателство България трябва да разсее съмненията сред някои държави от Европейския съюз за приемането й в Шенген.\r\n\t“Обзалагам се като човек, който познава региона, че много скоро, когато България и Румъния станат част от Шенген, цялото това пространство от река Дунав до Бяло море и от Черно море до Халкидическият полуостров, ще бъде едно пространство, една територия. Това ще бъде Бенелюкс на Балканите и тогава ще видите това до какво ще доведе по отношение на взаимната зависимост на валутната обмяна на икономическата активност. Това е само началото“, каза Схинас.\r\n\tБенелюкс (Belgium, Netherlands, Luxemburg) е нарицателно за тесните връзки между Белгия, Холандия и Люксембург.\r\n\tПо повод на кандидатурата на България за еврозоната и готовността на страната ни за членство в еврогрупата, Схинас коментира, че в този случай не може да се направи политически жест към София.\r\n\t“Членството в еврозоната е територия, която е много добре нормативно очертана, има много специфични критерии за това. Прави се задълбочен преглед от страна не само на ЕК, но и от Европейската централна банка. Това е процес, който е много задълбочен и детайлен и няма място за политика. В миналото както Гърция, така и други страни, успяха да минат през вратичките на системата, защото Eвропейската статистическа система не беше с състояние да се увери сама в данните за държавите членки, а по-скоро беше нещо като нотариус - пишеше числата, които държавите й даваха. Сега има нови правила за водене на статистика“, допълни той.\r\n\tТой каза все пак, че икономическото представяне на България е изненадващо добро.\r\n\t“Тези, които твърдят, че България би била риск, не са запознати с това какво постига българската икономика от гледна точка на инфлацията и дълга“, обясни Схинас.", "date": "2018.01.22", "title": "Говорител на ЕК прогнозира създаване на \"Бенелюкс на Балканите\""}
{"url": "http://www.mediapool.bg/vzriveno-e-zlatarsko-atelie-v-burgas-news274552.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ понеделник сутринта е взривено златарско ателие в центъра на Бургас, намиращо се на улица “Фердинандова“. Сигналът до полицията е подаден около 3:30 часа.\r\n\tБомбата е счупила стъклата на ателието, съседната пицария, офисът на фирма за бързи кредити, наблизо паркиран автомобил и жилища. Според първоначалния оглед не е извършена кражба.", "date": "2018.01.22", "title": "Взривено е златарско ателие в Бургас"}
{"url": "http://www.mediapool.bg/devet-dushi-postradaha-pri-sblasak-na-mikrobus-i-tramvai-v-sofiya-news274553.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tВ 7:30 часа в понеделник микробус и трамвай са се ударили на кръстовището на столичните булеварди \"Никола Петков\" и \"Цар Борис Трети\", съобщи БНТ. По първоначални данни пострадали са 9 души.\r\n\tДвама от пострадалите са мъже на 40 г. и 49 г. и са откарани във ВМА за преглед. Останалите 7 души са в \"Пирогов\". Движението в района на кръстовището временно е затруднено и се регулира от полицейски патрул.", "date": "2018.01.22", "title": "Девет души пострадаха при сблъсък на микробус и трамвай в София"}
{"url": "http://www.mediapool.bg/lavrov-obvini-zapada-v-bezpretsendentna-rusofobiya-news274554.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\r\n\tРуският външен министър Сергей Лавров заяви, че\"„русофобията на Запада е по-ужасна\", отколкото е била през Студената война и предупреди, че Москва има \"червени линии\", които трябва да бъдат уважавани.\r\n\t\"Русофобията е безпрецедентна. Не сме виждали подобно нещо по време на Студената война. Тогава съществуваха някакви правила, спазваше се благоприличие... Сега подобно благоприличие не съществува\", коментира Лавров в интервю за руския всекидневник \"Коммерсант\", цитирано от БГНЕС.\r\n\tВ изказването си Лавров предупреди, че \"Русия има своите червени линии и че тези линии не бива да се престъпват, а да бъдат уважавани, както през Студената война\".", "date": "2018.01.22", "title": "Лавров обвини Запада в \"безпрецендентна русофобия\""}
{"url": "http://www.mediapool.bg/liderat-na-yukip-izgubi-vot-na-doverie-organiziran-ot-partiynoto-rakovodstvo-news274562.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерът на британската евроскептична Партия за независимост на Обединеното кралство (ЮКИП) Хенри Болтън изгуби вот на доверие на партийното ръководство. Вотът бе насрочен заради скандал с бившата приятелка на Болтън, която отправила расистки коментари по адрес на актрисата Мегън Маркъл, годеница на британския принц Хари, предаде Франс прес.\r\n\t \r\n\tМиналата седмица приятелката на Болтън - моделът Джо Марни, бе изключена от партията. Тя се извини за коментарите си, направени в съобщения до неин приятел. Бяха отправени призиви и за оставката на Болтън, а той обяви, че се разделя с Марни.\r\n\t \r\n\tСпоред партийния регламент след 28 дни ще има ново гласуване на доверие на Болтън, в което този път ще участват всички партийни членове. Дотогава Болтън, който е бивш офицер от британската армия, няма да подава оставка.", "date": "2018.01.22", "title": "Лидерът на ЮКИП изгуби вот на доверие, организиран от партийното ръководство"}
{"url": "http://www.mediapool.bg/zapochvat-konsultatsii-po-obshtiya-ustroistven-plan-na-shabla-news274566.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗапочват консултации по предварителния проект на Общия устройствен план (ОУП) на община Шабла и на доклада за екологична оценка към него, съобщиха от Министерството на регионалното развитие и благоустройството (МРРБ).\r\n\tПланът, който е с прогнозен период на действие 20 години, се разработва по възлагане на МРРБ с финансиране от държавния бюджет.\r\n\tЗа да влезе в сила, той трябва да бъде одобрен от Националния експертен съвет по устройство на територията, а за прилагането му ще отговаря община Шабла.\r\n\tОбщият устройствен план трябва да създаде оптимална пространствена и функционална структура на територията на общината, която да осигури нейното развитие в хармонично единство на селищата със съществуващите природни и антропогенни елементи и специфичните социално-икономически условия.\r\n\tВ обхвата на плана попадат части от осем защитени зони. За опазване на дивите птици са \"Шабленски езерен комплекс\", \"Дуранкулашко езеро\", \"Калиакра\" и \"Било\". Защитените зони за опазване на природните местообитания и на дивата флора и фауна са \"Езеро Дуранкулак\", \"Езеро Шабла-Езерец\", \"Комплекс Калиакра\" и \"Крайморска Добруджа\". Затова като приложение към екологичната оценка е изготвен и доклад за оценка на въздействието на общия устройствен план върху предмета и целите на опазване в защитените зони.\r\n\tОбщият устройствен план и доклада за екологичната оценка към него са на разположение на заинтересованите лица в сградата на общинска администрация Шабла от днес до 22 февруари и могат да се ползват всеки работен ден от 9 до 17 часа. Документите могат да бъдат намерени и на интернет страницата на \r\n\tСтановища и мнения по предварителния проект на Общия устройствен план и доклада за Екологична оценка към него могат да се депозират в сградата на общинатаили на електронна поща:  до 17 часа на 22 февруари.\r\n\tПроектът на Общ устройствен план на Община Шабла ще бъде подложен и на обществено обсъждане. То ще се проведе на 9 март 2018 г. от 10 часа в сградата на община Шабла.", "date": "2018.01.22", "title": "Започват консултации по общия устройствен план на Шабла"}
{"url": "http://www.mediapool.bg/ispaniya-obvini-shakira-v-ukrivane-na-danatsi-news274555.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИспанските данъчни служби настояха колумбийската певица Шакира да бъде подложена на съдебно преследване заради неплатени данъци през периода 2011 - 2014 г., предаде АФП, цитирайки вестник \"Вангуардия\".\r\n\tДанъчните служби смятат, че Шакира, която има испанско гражданство, не е платила няколко десетки милиона евро данъци.\r\n\tСъдебните власти трябва да решат дали певицата да бъде подложена на съдебно преследване или не. Ако бъде призната за виновна, тя може да получи двегодишна присъда.\r\n\t\"Става дума за различни критерии, а не за данъчни измами\", твърдят обаче източници от обкръжението на Шакира, които споменават, че има \"технически въпроси\", който певицата била готова да реши.", "date": "2018.01.22", "title": "Испания обвини Шакира в укриване на данъци"}
{"url": "http://www.mediapool.bg/zakasalite-osem-mladezhi-v-prespite-sa-spaseni-news274550.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТехника на пътната агенция е успяла да извади от преспите закъсалите осем младежи на пътя между връх Бузлуджа и връх Шипка, съобщиха от агенция \"Пътна инфраструктура\" (АПИ).\r\n\tВъпреки забраната за пътуване, младежите тръгнали с два автомобила към хижа \"Тинтява\", но заседнали в преспите на около километър след връх Бузлуджа в посока връх Шипка. Подали сигнал около 3:30 часа на тел. 112 за бедствие.\r\n\tВеднага е била сформирана спасителна група. С помощта на специализирана техника на пътната агенция и два противопожарни автомобила бедстващите са спасени. Транспортирани са до Казанлък живи и здрави.\r\n\tС предприемането на неразумни действия младежите са поставили под опасност не само собствения си живот, но и живота на спасителните екипи, се казва в съобщението на пътната агенция.\r\n\tПо този начин се затрудняват работата на пътните дружества, защото се изразходва финансов ресурс, предвиден да се използва за поддържане на пътната мрежа, се казва още в съобщението АПИ.\r\n\tПътната агенция апелира гражданите за отговорно поведение и спазване на въведените ограничения на движението особено във високопланинските райони.", "date": "2018.01.22", "title": "Закъсалите осем младежи в преспите са спасени"}
{"url": "http://www.mediapool.bg/politsiyata-v-pernik-zadarzha-dvama-ot-izdirvanite-za-vzrivenite-bankomati-news274564.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПернишката полиция задържа двама от тримата бегълци, заподозрени за серията обири на банкомати в София и областта миналата година.\r\n\tТе бяха издирвани неотдавна при мащабна акция на МВР и военното министерство край село Боснек.По неофициална информация арестуваните са Тодор Богданов и Красимир Йорданов. Те са били засечени при рутинна проверка на автомобил в пернишкия квартал \"Църква\", съобщава БНР.\r\n\tСлед като са били спрени за проверка, двамата са опитали да избягат. Последвало е преследване, при което в крайна сметка те са заловени.\r\n\tБогданов и Йорданов успяха да избягат, след като взривиха банкомат в Сепарева баня, а МВР организира мащабна операция с дронове и хеликоптери за издирването им. За момента в неизвестност остава третият от групата – Кирил Микев.", "date": "2018.01.22", "title": "Полицията в Перник задържа двама от издирваните за взривените банкомати"}
{"url": "http://www.mediapool.bg/levada-useshtaneto-za-vanshna-zaplaha-krepi-reitinga-na-putin-news274558.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрез управлението на Владимир Путин е нараснал в пъти броят на хората в Русия, според които страната им е обкръжена от врагове. Това пише във \"Ведомости\" Алексей Левинсон от социологическия център, цитиран от БТА. \r\n\t \r\n\tВ края на 90-те, когато Путин още не бе президент, една трета от жителите на страната не можеха да посочат кой трябва да бъде смятан за враг на Русия. Днес едва 6 на сто от гражданите срещат трудности с отговора. \r\n\t \r\n\t\"Убеждението, че има външна заплаха, поддържа рейтинга на държавния глава\", смята авторът.\n\n\r\n\t \r\n\tЕстествено САЩ заемаха първо място сред враговете и през 1999 г., по традиция от Съветския съюз. Малцина обаче виждаха тогава враждебната им същност - само 22 на сто. \r\n\t \r\n\t\"После се заредиха години на путински президентства, телевизията у нас напредна в майсторлъка да изобличава врага и сега хората в Русия, които виждат враждебността на Щатите, са тройно повече - 68 процента\", отбелязва вестникът, цитиран от Би Би Си.\r\n\t \r\n\t\"Изобилието от врагове, присъствието им по целия периметър излезе съставна част от една нова радваща реалност: най-сетне пак сме велика сила! И пълчищата от неприятели най-добре доказват това. Тъй че нито враговете, нито санкциите са повод за огорчение\", иронизира авторът. \r\n\t \r\n\tИ добавя, че сред днешната младеж в Русия половината не вижда никакви врагове.", "date": "2018.01.22", "title": "\"Левада\": Усещането за \"външна заплаха\" крепи рейтинга на Путин"}
{"url": "http://www.mediapool.bg/borisov-shte-tarsi-kompromis-s-vishegradskata-chetvorka-za-migrantite-news274567.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tБългария ще търси компромис със страните от Вишеградската четворка за промяна на т.нар. Дъблинско споразумение, който минава през създаването на центрове за настаняването на мигранти извън територията на Европейския съюз, обясни премиерът Бойко Борисов, след като се срещна с чешкия премиер Андрей Бабиш в София.\r\n\t, заяви Бойко Борисов.\r\n\tНамирането на решения за мигрантската криза е един от приоритетите на българското ротационно европредседателство, но сред страните членки на ЕС няма консенсус по тази тема.\r\n\tСтраните от Вишеградската четворка се обявиха категорично срещу квотното разпределение на мигрантите и  от други страни членки, заради което са заплашени от европейски санкции. В същото време според действащото Дъблинско споразумение бежанците трябва да бъдат връщани в държавите, в които първоначално са били регистрирани, и това поставя в много затруднено положение държавите от първа линия – Италия, Гърция и България.\r\n\t\n\n\r\n\t\"Решението за квоти за мигранти беше взето без нас, това е неприемливо\", каза от своя страна Андрей Бабиш.\r\n\tЧешкият премиер бе категоричен, че квотите за разпределението на бежанците не работят и затова той се надява по време на българското председателство на ЕС да се стигне до намирането на ново решение.\r\n\tДосега по този въпрос няма напредък, въпреки че той бе приоритет и за малтийското, и за естонското председателство на Съвета на ЕС.\r\n\tБорисов обаче смята, че е възможно да се стигне до консенсус.\r\n\t, добави Борисов без да става ясно какви точно биха били параметрите на една бъдеща сделка между страните членки.\r\n\tБорисов заяви още, че трябва да бъде продължено споразумението с Турция за спиране на мигрантите, и коментира, че нормализирането на отношенията с Анкара гарантира по-силно участие на самата Турция в НАТО.\r\n\t\r\n\tЧешкият премиер Андрей Бабиш подкрепи присъединяването на България към Шенгенското споразумение и заяви, че\r\n\tТой коментира, че се радва, че в момента именно България е председател на ЕС, защото пред Европа стоят за решаване много важни и фундаментални теми. По думите му по тези теми България и Чехия имат много общи възгледи.\r\n\tПо време на разговорите двамата премиери са разговаряли и за кохезионните фондове, като според Бабиш страните-членки на ЕС трябва да имат повече влияние върху тях.", "date": "2018.01.22", "title": "Борисов ще търси компромис с Вишеградската четворка за мигрантите"}
{"url": "http://www.mediapool.bg/senatat-ne-uspya-da-se-sporazumee-za-vremennoto-finansirane-na-pravitelstvoto-na-sasht-news274559.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРепубликанците в Сената на САЩ не успяха да се споразумеят с колегите си от Демократическата партия за приемане на резолюция за продължаване до 8 февруари на временното финансиране на федералното правителство, чиято работа остава парализирана вече трети ден, съобщиха световните агенции.\r\n\t \r\n\tОчакваше се гласуването за финансирането да се състои тази нощ в 01.00 часа местно време /06.00 по Гринуич/, но след като законодателите не стигнаха до никакво споразумение, документът ще бъде отново подложен на гласуване в понеделник в 12.00 часа /17.00 по Гринуич/.", "date": "2018.01.22", "title": "Сенатът не успя да се споразумее за временното финансиране на правителството на САЩ"}
{"url": "http://www.mediapool.bg/parvan-simeonov-ako-ninova-radev-i-manolova-se-saberat-za-gerb-stava-opasno-news274574.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ лявото пространство се оформят три центъра, около три големи фигури – Корнелия Нинова, Румен Радев и Мая Манолова. Съберат ли се в една линия срещу ГЕРБ, за ГЕРБ може да стане опасно, коментира социологът от \"Галъп Интернешънъл\" Първан Симеонов в интервю пред агенция Фокус.\r\n\tСпоред него първата година от мандата на президента Радев е минала \"без големи грешки по трудните неща и с някои грешки по лесните\". Така например съставяният от него служебен кабинет се е вписал в очакванията и не му е донесъл негативи.\r\n\t\"Имаше някои комуникационни грешки. Тоест, грешка в политиката като че ли нямаше, имаше неточности в пиара, имаше недоразумения, спорни, дискусионни моменти и неуверени стъпки\", смята Първан Симеонов. По думите му е положително, че президентът \"не се впусна в някаква радикална ревизия на наследството на своите предшественици със служебното правителство\", защото \"такива радикални ревизии са утопия\".\r\n\t\r\n\tСпоред Първан Симеонов издигнатият от БСП президент е успял да влезе в нишата на либералната част от обществото, запазвайки в същото време лоялност към левицата.\n\n\r\n\t\"Смятам, че успех за Радев е и фактът, че влезе в една ниша, която като че ли изглеждаше далечна от него. Нишата на либералната част на българското общество, прозападната част, \"сини\", \"зелени\", \"виолетови\", тези креативни и доста шумни, макар и не толкова многобройни хора в България, могат да формират мнение. С връщането на няколко законови текстове, например това за концесиите, с разсекретяването на стенограмата за КТБ, с новогодишната реч, където заяви, че има проблеми на тема справедливост в обществото и демокрацията е в изпитание, с всичко това ми се струва, че президентът Радев се опитва да звучи на езика и на тази опозиционна в момента част от българското общество. Той звучи и на езика на другата опозиционна част – тази, която го подкрепи, това е сложно начинание, което той засега върши успешно. Дава връх да обединява тези два прочита на опозиционното в България\", заявява Първан Симеонов.\r\n\t\"Тук започват и големите изпитания за Румен Радев – да не би много да избърза и да пресоли с тази роля\", твърди социологът.\r\n\tСред комуникационните проблеми на президента той посочва търканията му със служебното правителство за изборното законодателство - \"едни недомлъвки имаше там\".\r\n\t\"Ще му търсят проблеми навсякъде от образа на неговата съпруга до този на вицепрезидента Илияна Йотова. Затова са политическите опоненти – за да търсят такива пролуки и пукнатини в образа. Колкото и неумело да стъпва президентът Радев, данните, които имаме всеки месец от 1992 г. насам за доверието в президентската институция, ще видите ясно, че това е една от най-добрите стартови години въобще на президент в България. Второ, не се е състояла главната опасност, а именно президентът Радев да загуби окончателно доверието на привържениците на най-голямата политическа сила в страната – ГЕРБ. Напротив, голяма да не кажа дори по-голямата част от тях продължават да имат доверие в президентската институция\", казва Първан Симеонов.\r\n\t\r\n\tПо думите му високото обществено доверие към Радев се дължи \"преди всичко на това, че беше сменен моделът\" на предшественика му Росен Плевнелиев и че Радев е от типа политици като Бойко Борисов, които се харесват на българското общество. Без да назовава нито веднъж основната отлика между Плевнелиев и Радев – отношението към Русия и явната проруска линия на сегашния държавен глава, Първан Симеонов отбелязва, че той говори \"на един доста по-балансиран език\".\r\n\t\"Президентът Плевнелиев не звучеше убедително в ушите и душите на българите, при цялото ми уважение към неговата праволинейност, предвидимост и принципност като политик. Той говореше на един прозападен език, който за добро и зло не се възприема масово в българското общество. То по-скоро харесва политици от типа на Бойко Борисов. Политици, които умеят да балансират\", коментира социологът.\r\n\t\"Радев промени модела и от гледна точка на естетиката на президентската институция. Плевнелиев беше по-мениджърски, по-инструментален, по-лека категория политик, с което не казвам нищо лошо, но като че ли не беше на мястото си. Беше един професионалист, може би прекрасен министър, попаднал обаче, просто защото имаше висок рейтинг, в институция, където не се иска нищо друго освен дипломатичност. А Плевнелиев през 2013 г. взе едната страна в мащабния обществен сблъсък и тогава загуби другата страна на обществото. Тоест, спря да бъде президентът обединител. Ето това засега президентът Радев не допуска, макар че опасността е налична\", казва Първан Симеонов.\r\n\t\r\n\tВъпреки че според други коментатора президентът Радев е влязъл в ролята на пенсиониран военен, Симеонов само допуска, че сегашният президент \"страда донякъде от това увлечение по професионалното\": \"Имаше едни моменти, в които той прекалено много говореше за авиация и можеше да изпадне точно в хипотезата на Плевнелиев. Да се припознае в него мениджърът, професионалистът, инструменталният политик, а не президентът на всички българи. Радев смени това и засега удържа\".\r\n\t\r\n\t\"Другата причина, поради която порасна общественият авторитет на институцията, е че единият е представител на армията. Тя е една от най-харесваните и авторитетни институции в България. Харесвана е и от леви, и от десни, деполитизирана е, патриотична по дефиниция. Знаете, че това са търсенията на днешното по-консервативно време – повече нация, идентичност, патриотизъм. Някои ще кажат повече поглед на Изток, а не толкова на Запад. Да, Радев съдържа и това. С две думи в контраста с Плевнелиев той печели. Не на последно място, авторитетът на институцията расте просто защото в България има търсене за коректив, ново, за контра на управленския модел\", коментира още Първан Симеонов.\r\n\tСпоред него репликата на Радев към депутатите при полагането на президентската му клетва \"Отава ви една седмица\", \"беше нещо, под което могат да се подпишат към онзи момент най-вероятно около 70% от българите. Това беше по-скоро, макар и признак на изпуснати нерви, печалба за президента Радев. Той току-що беше избран точно на тази вълна – вълната \"да ги махаме\".\r\n\tПърван Симеонов освен това смята, че влизайки в сражение с ГЕРБ, президентът е позволил \"ГЕРБ да го изтласка от централната му роля към крилото, освобождавайки по този начин центъра за самия Борисов...Радев усети това, че сражавайки се с ГЕРБ, той отваря място за самия Борисов и реши да се сражава със самия Борисов. Да изведе него на тепиха. Радев заложи един момент на конкурентни отношения на променлив ток Борисов-Радев, защото Борисов прекрасно знае, че Радев е най-одобряваната политическа личност в страната\".\r\n\tСоциологът е на мнение, че независимо от прегласуването на всичките му върнати закони, Радев бил в изгодна позиция и влизал малко в омбудсманската роля. Освен президентът, другата бързо набираща рейтинг личност в България е омбудсманът Мая Манолова, отбелязва Първан Симеонов.\r\n\t\r\n\t\"Радев няма полза от долепянето до БСП, защото не забравяйте, че на втория тур на президентските избори само 42% от неговата подкрепа беше от БСП, останалите, които гласуваха бяха от всякакви цветове – гласуващи срещу статуквото. Радев не бива да губи тези хора като подкрепа. Удряйки Радев и блъскайки го към крилото, ГЕРБ някак си го върна на БСП, което е страхотен подарък за БСП, не и за Радев, защото БСП така може да се извози на енергията Радев. В този политически шахмат президентът трябва да се пази от това да бъде употребен\", предупреждава социологът.\r\n\t\r\n\tСпоред него в момента Радев успява да поддържа дистанцията, а \"следващите години той трябва да се опита да направи от него собствен капитал, да се превърне от център на политическия живот, ако може да остане такъв, в собствен политически център. Ще сбърка, ако от сега се замисли за някакъв свой проект. За такъв тип приказки е много рано и те са много опасни\".\r\n\t\"Между другото ГЕРБ усеща, че в българското ляво има три центъра, които се оформят. Три големи фигури – едната е Корнелия Нинова, която крепи рейтинг, върти педалите на партията доста сериозно, така че БСП не може да падне, понякога успява да създаде шум буквално от нищо. Самата Корнелия Нинова в това си качество е опозиция. Вторият център в лявото е президентът Радев. Третият е Мая Манолова. Играта на ГЕРБ ще бъде да ги държи тези три разделени, да не дава за нищо на света те да се събират. Съберат ли се в една линия срещу ГЕРБ, тогава за ГЕРБ може да стане опасно\", казва Първан Симеонов.\r\n\t\r\n\t\"Аз не намирам конфликт между институциите. Може да заприлича на това. Намирам нормална политическа игра от страна на ПП ГЕРБ, която през Цветан Цветанов, Антон Тодоров, парламентарната група на ГЕРБ и т.н., по партийно му удря президента Радев. Борисов пък играе типичната си роля. Той накрая излиза помирителят. Ще се опитва да държи президента Радев близо, защото е опасен конкурент и през партията си да подкопава неговия авторитет. Това не институционална битка, това е партийна битка\", твърди в заключение социологът.", "date": "2018.01.22", "title": "Първан Симеонов: Ако Нинова, Радев и Манолова се съберат, за ГЕРБ става опасно"}
{"url": "http://www.mediapool.bg/aktsiznata-sistema-se-okaza-razvalen-vodomer-prez-koito-ne-se-znae-kakvo-minava-news274575.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУправляващите от ГЕРБ останаха неубедителни в скандала за състоянието на акцизната ИТ система на митниците (БАЦИС) след тричасово изслушване в парламентарните комсии по бюджет и вътрешен ред в понеделник на финансовия министър Владислав Горанов, шефа на Агенция \"Митници\" Георги Костов, шефа на ДАНС Димитър Георгиев. В него се включи и главният прокурор Сотир Цацаров. Скандалът бе притоплен от БСП през миналата седмица и е един от аргументите на левицата за искания вот на недоверие срещу правителството.\r\n\tПо време на тричасовата разпра стана ясно, че ГЕРБ не са прави да подценяват и прикриват сериозните проблеми, които акцизната система е имала докъм 2016 г., а левицата не е права да твърди, че управляващите не са взели мерки по въпроса.\r\n\tНеочаквано главният прокурор Сотир Цацаров и шефът на ДАНС Димитър Георгиев отказаха да се включат в акцията по измиване на очите на управляващите. И двамата твърдо застанаха зад констатациите в доклада на ДАНС от 2016 г., разкриващ сериозни слабости на акцизната система, която Цацаров нарече \"развален водомер, през който не се знае какво минава\".\r\n\t\r\n\tЗа проблеми в акцизната система на митниците, която работи от април 2013 г., публично се разбра в края на 2016 г., когато генералният директор на \"ЛУКойл България\" Валентин Златев като председател на Българската петролна и газова асоциация (БПГА) обяви в парламента, че е подал сигнал да прокуратурата за слабости на акцизната система, които давали възможности за манипулации. Отделно Агенция \"Митници\" също е засякла проблеми и е решено ДАНС да направи проверка на системата от гледна точка на киберсигурността.\n\n\r\n\tОт обясненията пред депутатите на шефа на отдела за киберсигурност в ДАНС Николай Николов, който е извършил проверката на митниците, стана ясно, че системата наистина е била изложена на сериозни рискови фактори. \"Ако някой е бил в състояние да пробие компютъра, от който се управлява тази система, той е бил способен да достъпи цялата система\", обясни служителят.\r\n\tШефовете на вътрешната и на бюджетната комисия, които водеха заседанието – Цветан Цветанов и Менда Стоянова, се опитваха да насочат коментарите на правоохранителните органи, така че да разсеят внушенията на БСП, че проблемът на БАЦИС е сериозен и има риск тя да бъде манипулирана. Менда Стоянова направи опит да оспори тежките изводи в доклада на ДАНС, но от левицата възразиха да се правят подобни опити за влияние. Цветан Цветанов пък директно помоли Сотир Цацаров да коментира мотивите на БСП за внесения вот на недоверие, което главният прокурор категорично отказа.\r\n\t\r\n\tКонстатациите в доклада на агенцията за сигурност за слабостите в БАЦИС са сериозни, става ясно от документа, който бе разсекретен в петък и с който Mediapool разполага.\r\n\t\"Налице са значителни технически уязвимости, които поставят под съмнение достоверността и точността на получените от Агенция \"Митници\" данни\", се посочва в доклада след анализ на харддиска на основния компютър на системата. Агентите са констатирали, че в тогавашния си вид системата е позволявала неоторизиран достъп. Тя е работила под операционна система Windows XP, която към 2016 г. е със спряна поддръжка от производителя поради установена невъзможност да бъде осигурена надеждна защита.\r\n\tКонкретните забележки на ДАНС са, че е ползвана една и съща парола за 340-те устройства на системата в отделните данъчни складове. Достъпът до тях е ставал чрез компютър, който, освен че е ползвал Windows XP, е бил с активни програми Skype и ICQ, а това създава рискове за неоторизиран достъп. Освен това към онзи момент не са водени лог файлове за проследяване на достъпа до системата, за осъществената комуникация и т. н.\r\n\tОсновният извод на ДАНС е, че не може \"еднозначно да се определи дали системата за контрол на акцизни стоки на Агенция \"Митници\" не е била обект на деструктивно кибер въздействие\". Самата система обаче е \"уязвима към различни деструктивни въздействия\". Липсата на логфайлове пък \"не позволява да се установи еднозначно наличието на нерегламентиран достъп и манипулации\".\r\n\t\"Потвърждавам думите си от ноември 2017 г., че системата позволява манипулации и то така, че да няма следи\", заяви в заключение Сотир Цацаров. Той обаче обяви, че прокурорската проверка е завършила с отказ за образуване на дело, защото заради липсата на лог файлове не могат да се установят виновни. \"Обвинение има, когато има извършено престъпление от конкретно лице\", каза главният прокурор.\r\n\tПо време на дебата не бе потвърдено изказването на председателя на Българската петролна и газова асоциация (БПГА) Андрей Делчев пред бТВ от понеделник сутринта, според което за последните шест месеца от системата са \"изчезнали\" 300 000 транзакции за стотици милиони левове. Сотир Цацаров заяви, че нито един от големите производители и вносители, които са членове на БПГА и са били разпитани от прокуратурата и ДАНС по случая, не е споменал за подобен проблем. \"Данни за такова твърдяно изтриване на записи не са предоставени нито пред ДАНС, нито пред прокуратурата\", заяви Сотир Цацаров.\r\n\t\r\n\tНе всички мерки по отстраняването на слабостите в системата са приключили към момента. До средата на 2018 г. трябва да приключи работата по всички 340 устройства за връзка с БАЦИС в данъчните складове. До момента пропуските били отстранени при 67 устройства.\r\n\tНе са верни твърденията на левицата, че премиерът Бойко Борисов не е направил нищо по проблема от 2016 г. насам, стана ясно по време на изслушването. Веднага след като е получил доклада на ДАНС, Борисов е разпоредил устно на финансовия министър Владислав Горанов да се вземат мерки, вследствие на които Агенция \"Митници\" е разработила проект \"Усъвършенстване на БАЦИС\". Горанов впоследствие е изготвил доклад за изпълнението на препоръките, който е пратен до прокуратурата.\r\n\tПред депутатите Горанов показа редица статистики, според които събираемостта на акцизите и останалите данъци се е повишила чувствително за последните пет години, откакто съществува БАЦИС. Целта на нейното въвеждане и на инсталирането на измервателни уреди в данъчните складове е била да се ограничи намесата на човешкия фактор. Ръстът при акцизите е по-висок от ръста на БВП и на потреблението, подчерта финансовият министър. Спад на постъпленията от акцизи има само през 2014 г. по време на управлението на БСП и служебното правителство, добави финансовият министър. От 27.2% през 2012 г. данъчните приходи достигат 29.7% от БВП през 2017 г., което категорично говори за повишаване на събираемостта, посочи Горанов.", "date": "2018.01.22", "title": "Акцизната система се оказа \"развален водомер, през който не се знае какво минава\""}
{"url": "http://www.mediapool.bg/premahvat-se-obshtestvenite-porachki-za-lipsvashti-u-nas-lekarstva-bez-alternativa-news274576.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛекарства, които липсват на българския пазар и нямат алтернатива, ще бъдат купувани от болниците без обществена поръчка. Това предлагат депутатите от ГЕРБ Даниела Дариткова и Данаил Кирилов с промени в Закона за обществените поръчки.\r\n\tСега Законът за лекарствените продукти предвижда, че когато дадено лекарство не се разпространява на българския пазар и то е единствена опция за лечение на дадено заболяване, то може да се внесе и прилага за нуждаещите се пациенти, ако е разрешено за употреба в друга страна-членка на ЕС и у нас.\r\n\tВсяка година по предложение на болниците министърът на здравеопазването утвърждава списък с въпросните медикаменти и те се доставят за нуждаещите се пациенти. Сега депутатите от ГЕРБ предлагат за лекарствата от този списък болниците да не провеждат обществени поръчки.\r\n\tМотивите им са, че \"лекарствените продукти в списъка се прилагат предимно за лечение на редки заболявания, чието лечение е без налична алтернатива в страната\".\r\n\t\"Спецификата и честотата на разпространение на тези заболявания определят липсата на възможност за прогнозиране и планиране на обществена поръчка\", се казва в мотивите.\n\n\r\n\tПроверка в списъка обаче показва, че в него попадат далеч не само лекарства за редки заболявания, но и много продукти за масова употреба, които обаче липсват у нас,  от производителите по икономически или други причини.\r\n\tВ списъка с около 30 продукта  основни химиотерапевтици, прилагани в множество схеми за лечение на онкологични заболявания, най-употребяваният анестетик Лидокаин, диуретикът Фуроземид, а също антибиотици, медикаменти за епилепсия и др.\r\n\tДействително снабдяването на болниците с някои от лекарствата в списъка в момента е затруднено и въпреки че съществува ред, по който те да си ги набавят, това не се случва заради проблеми с обществените поръчки като закъснения, неявили се кандидати и прочие. Някои болници дори карат пациентите да си купуват липсващите лекарства, въпреки че са длъжни да им ги осигурят и те се покриват от здравната каса.\r\n\tСпоред депутатите провеждането на поръчка за тези продукти дори в най-кратки срокове има отрицателно отражение върху пациентите, нуждаещи се от незабавно лечение.\r\n\t\"Списъкът с лекарствените продукти е динамичен. Освен, че се изготвя ежегодно, той може да претърпи и промени през годината в зависимост от промяната на регистрационния статус на продуктите и нуждите на лечебните заведения\", се казва в мотивите към предложението.\r\n\tОсвен това депутатите обясняват, че лекарствените продукти от списъка не подлежат на ценова регулация от държавата и в голяма част от случаите имат един или малък брой доставчици, което изключва наличието на конкуренция между тях.\r\n\t\"Това обезсмисля провеждането на обществена поръчка, чиято цел е в условията на пазарна конкуренция да бъде осигурена доставка на стоки при максимално изгодни условия\", допълват те.", "date": "2018.01.22", "title": "Премахват се обществените поръчки за липсващи у нас лекарства без алтернатива"}
{"url": "http://www.mediapool.bg/saveta-na-evropa-nastoyava-bulgaria-da-odobri-istanbulskata-konventsiya-news274577.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисарят по правата на човека към Съвета на Европа Нийлс Мужниекс е изпратил писмо до председателя на Народното събрание Цвета Караянчева, в което призовава за одобряване на Истанбулската конвенция. Писмото с дата 19 януари бе предоставено в понеделник на медиите от пресслужбата на европейската организация.\r\n\tСледя с внимание процеса по ратификация от България на Истанбулската конвенция и приветствам одобряването й от българското правителство, пише Мужниекс. Особено съм загрижен от някои недоразумения, разпространили се при обсъждането на документа в българското общество.\r\n\tНасилието срещу жените и домашното насилие са сериозни нарушения на човешките права. Конвенцията е насочена към предотвратяването на това насилие, към защита на жертвите и търсене на отговорност от виновниците. Този документ цели премахването на неравенствата между мъжете и жените, добавя той.\r\n\tВсички държави са длъжни да предприемат необходимите мерки за промяна на обществените и културните нагласи за поведението на мъжете и жените, за да отпаднат предразсъдъците, основани на схващането за малоценността или превъзходството на един от двата пола и отредените стереотипни роли на мъжете и жените, допълва Мужниекс.\r\n\tТой отбелязва, че на места са се утвърдили културни схващания за различната роля на мъжете и жените в обществото и семейството. Така за жените е предопределено да бъдат майки, да раждат и да стоят вкъщи край децата.\n\n\r\n\tКонвенцията не застрашава традиционното семейство, а заздравява неговите основи, защото се бори с главната причина за разпада на семействата - насилието. Този документ няма други скрити цели. Призовавам Народното събрание да утвърди възможно най-скоро документа и да насърчи по-обективен разговор по тази тема, пише Мужниекс.", "date": "2018.01.22", "title": "Съвета на Европа настоява България да одобри Истанбулската конвенция"}
{"url": "http://www.mediapool.bg/pavilioni-s-edinna-viziya-parvo-v-slanchev-bryag-a-posle-i-v-drugite-kurorti-news274579.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПавилиони с единна визия още това лято ще бъдат монтирани в източната част на курорта Слънчев бряг, които са под управлението на едноименното дружество, контролирано от държавата. Водят се преговори това да стане на територията на целия курортен комплекс с кмета на община Несебър. Целта на Министерството на туризма е във всички курорти в страната търговските обекти да са с еднаква визия. Това обяви на пресконференция министърът на туризма Николина Ангелкова при представяне на проекта за визия на преместваемите обекти в зона изток на курортния комплекс.\r\n\tОт община Несебър няма публикувана официална позиция по предложението на министър Ангелкова. Mediapool не успя да се свърже с кмета Николай Димитров, а главният архитект на общината Валентин Димов каза, че от медиите е научил за предложението и отказа коментар.\r\n\tАмбицията на министъра на туризма е още това лято да бъде преустановена уличната търговия в източната част на Слънчев бряг. Николина Ангелкова обеща премахване на тротоарните сергии, заради които влезе в сблъсък с вицепремиера по икономическата политика Валери Симеонов през лятото.\r\n\tСимеонов  по премахване на незаконни постройки от алеята и на плажа. Част от обектите  след края на туристическия сезон. Към края на миналата година останаха за събаряне само  на плажа, одобрени в схема, издадена от Ангелкова през декември 2016 г., по думите на началника на ДНСК арх. Иван Несторов.\r\n\tДнес Ангелкова отчете, че всички незаконни постройки са премахнати от новите наематели на плажа \"Слънчев бряг-север\", който по думите на Симеонов е фирма, свързана с Младен Михалев-Маджо. Министърът на туризма , че концесията с предишните наематели е прекратена \"поради изключително драстични нарушения през 2016 г.\", където основното нарушение бе свързано с надвишаване на одобрената от министерството квадратура за разполагаеми обекти с почти 8000 кв. м. Предишните наематели бяха свързани със собственици на хотели в курорта, сред които Ветко Арабаджиев, бившият депутат от ГЕРБ Емил Димитров, мажоритарният собственик на бургаската захарна фабрика \"Победа\" Сава Чоролеев, хотелиерите Румен Чандъров и Ангел Палийски.\r\n\tНовите павилиони са решени в синьо и бяло като типични летни цветове, каза арх. Искра Джахова, ръководител на работната група, която работи по проекта за идейната визия от септември 2017 г.\r\n\tТе ще бъдат изработени от устойчиви на въздействието на морския въздух и вятъра материали. Конструирани са така, че да не позволяват да се предлага търговия извън тях, а позициите им ще са на места, които не пречат на туристите, пешеходците и колите, каза арх.Джахова.\r\n\t\n\n\r\n\tВсичко е съобразено със законодателството, наредба номер 10 на община Несебър, фактическата обстановка на място, каза Ангелкова. Тя допълни, че са правени обходи с изпълнителния директор на \"Слънчев бряг\" АД Златко Димитров, за да се избере тази визия и най-подходящия проект за разполагането им.\r\n\tКонцесионерите на морски плажове сами ще реализират новата визия според договорите, които са сключили. Обектите, които са в заварено положение, също ще бъдат сменени след приключване на договорите им, обясни Ангелкова.\r\n\tВ схемата ще бъдат заложени не само търговски обекти, но и места за атракциони – велорикши, детски кътове, места за триколки и други, като разположението им ще бъде съгласувано с институциите и граничещите частни собственици, каза Златко Димитров.\r\n\tВ договорите за наем, които контролираното от държавата дружество \"Слънчев бряг\" подписва за преместваемите обекти, ще се включва и клауза, според която при три нарушения за \"разхождащи се щендери\" договорът ще се прекратява, каза Ангелкова.\r\n\tТя поясни, че монтирането на новите обекти ще започне веднага след одобряване на схемата за разполагането им и когато времето позволи. Това ще стане преди да бъдат преустановени строително-монтажните дейности в курорта. Обикновено след 1 или 15 май строителството в курорта се спира.\r\n\t  \r\n\t\r\n\tИзминалата 2017 година е била изключително успешна за българския туризъм, отчете Ангелкова. Само за първите 11 месеца имахме близо 8.5 млн. чужди туристи и ръст от 7 на сто, посочи тя.\r\n\tСлънчев бряг заема най-голям дял от тази статистика. Над 5 млн. нощувки са реализирани в курорта, а приходите само от нощувки са близо 260 млн. лв.\r\n\tОбщо приходите от нощувки и всички други дейности, свързани пряко и непряко с туризма в Слънчев бряг могат да се оценят на около 1 млрд. лв., каза Ангелкова.\r\n\tВ акционерното дружество \"Слънчев бряг\" държавата държи 75 на сто от акциите. Община Несебър има малко над 10%, а останалите са на дребни акционери.", "date": "2018.01.22", "title": "Павилиони с единна визия първо в Слънчев бряг, а после и в другите курорти"}
{"url": "http://www.mediapool.bg/bsp-shte-proveryava-obshtestvenite-porachki-na-ubitiya-biznesmen-petar-hristov-news274581.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДепутати от БСП ще правят проверка на обществените поръчки, спечелени от убития на 8 януари бизнесмен Петър Христов, съобщи БНР.\r\n\t \r\n\t\"Всички наблюдаваха феодализирането на цялата област и огромен обществен ресурс, съсредоточен в едни и същи фирми\", коментира Весела Лечева, която е депутат от Велико Търново. Депутатите социалисти се се сезирали от , че в последните пет години негови фирми са спечелили поръчки за 50 милиона лева от държавата и местната власт.\r\n\t \r\n\tПоръчките са спечелени от компанията \"Политтрейд кънстръкшън\" на Петър Христов. Строителството на депото за отпадъци във Велико Търново е най-мащабният проект, в който дружеството на бизнесмена е участвало. Обектът бе открит през 2016 г.\n\n\r\n\t \r\n\tХристов ориентира бизнеси към обществените поръчки през 2012 година, а през 2014 г. вече се занимава и с инженеринг на инфраструктурни проекти. Компанията му е участвала и в консорциуми с други дружества.\r\n\t \r\n\tПриживе Петър Христов бе симпатизант на ГЕРБ. Бизнесменът е дарил 30 000 лева на ГЕРБ за евроизборите през 2007 г.", "date": "2018.01.22", "title": "БСП ще проверява обществените поръчки на убития бизнесмен Петър Христов"}
{"url": "http://www.mediapool.bg/es-se-izkaza-za-iztochen-erusalim-kato-stolitsa-na-badeshta-palestinska-darzhava-news274582.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВърховният представител на Европейския съюз за външната политика и сигурността Федерика Могерини увери на среща в Брюксел в понеделник палестинския президент Махмуд Абас, че ЕС подкрепя неговите амбиции Източен Ерусалим да стане столица на бъдещата палестинска държава, предаде Ройтерс.\r\n\tПо-същото време американският вицепрезидент Майк Пенс започна посещението си в Израел със среща с израелския министър-председател Бенямин Нетаняху, на когото каза, че за него е чест \"да бъде в израелската столица Ерусалим\", предаде Асошиейтед прес.\r\n\tВ Брюксел Абас призова 28-те страни от ЕС да признаят незабавно държавата Палестина. Той увери, че това няма да попречи на преговорите с Израел за намиране на мирно решение за конфликта.\r\n\t\"Ние наистина смятаме Европейския съюз за истински партньор и приятел и затова призоваваме страните членки да признаят бързо държавата Палестина\", заяви палестинският президент, цитиран от Франс прес.\r\n\t\"Ние сме готови да изпълняваме споразумението, подписано с Израел. Но призоваваме и Израел да го изпълнява, защото не може само една страна да прави това\", добави той.\n\n\r\n\tМогерини заяви, че само спазването на принципа две държави със столица в Ерусалим ще позволи намирането на решение на близкоизточния конфликт, до което може да се стигне чрез преки преговори.\r\n\tШефката на европейската дипломация призова всички замесени в процеса да говорят и действат разумно и с чувство за отговорност. Забележката изглежда визира решението на президента на САЩ Доналд Тръмп да признае Ерусалим за столица на Израел, отбелязва Ройтерс.\r\n\tАбас не спомена решението на Тръмп, нито коментарите по въпроса, направени от вицепрезидента на САЩ Майк Пенс по време на обиколката му в Близкия изток.\r\n\tСлед срещата с израелския премиер Нетаняху в рамките на Съвет \"Външни работи\" през декември 2017 г., днес министрите на външните работи на страните в ЕС проведоха работен обяд с палестинския президент Махмуд Абас. Потвърдена бе позицията на ЕС, че решение на конфликта трябва да се търси на основата на две държави, както и че въпросът за статута на Йерусалим трябва да се реши в директни преговори между страните.\r\n\tВ заседанието участва и заместник министър-председателят и министър на външните работи Екатерина Захариева. Водеща тема в дневния ред на първите дипломати на 28-те бе близкоизточният мирен процес и ролята на ЕС в подкрепа на възобновяването му.\r\n\t\"Смятаме, че е изключително важно ЕС да има единен подход спрямо Близкоизточния мирен процес - подчерта министър Захариева по време на обсъждането. - ЕС следва да играе активна роля, включително и в процеса на вътрешнопалестинското помирение.\"\r\n\t\"Нашето послание към президента Абас е, че усилията трябва да се насочат към намаляване на напрежението и стимулиране на преговорите\", каза Захариева.\r\n\t\r\n\tПосолството на САЩ в Израел ще се премести в Ерусалим до края на 2019 г., заяви американският вицепрезидент Майк Пенс в реч в израелския парламент в понеделник.\r\n\tМиналия месец президентът Доналд Тръмп призна Ерусалим като столица на Израел и заяви, че ще премести посолството на САЩ там, разгневявайки арабските страни в региона и палестинците, които искат Източен Ерусалим за столица на своя бъдеща държава.\r\n\t\"В следващите седмици нашата администрация ще придвижи плана си за откриване на посолство на САЩ в Ерусалим. Това посолство ще започне работа преди края на следващата година. Ерусалим е столица на Израел и президентът Тръмп е възложил на Държавния департамент незабавно да започне подготовка за преместването на посолството на САЩ от Тел Авив в Ерусалим\", заяви Пенс.\r\n\tРечта му прекъсната за кратко в самото й начало от израелски арабски депутати, които издигнаха табели с надписи на арабски и английски \"Ерусалим е столица на Палестина\" и бяха отстранени от заседанието.\r\n\tВ отговор на речта на Пенс говорителят на палестинския президент Махмуд Абас Набил Абу Рудейна заяви, че ако САЩ искат да играят посредническа роля в мирния процес, те трябва да са справедлив посредник и да се съобразяват с международните резолюции.\r\n\t  \r\n\t\r\n\tПенс, който е християнин евангелист, сравни еврейската история от библейски времена с европейските заселници пуритани, които са основали САЩ. Той бе приветстван с многократни аплодисменти от израелските депутати по време на речта си.\r\n\tПенс отбеляза, че през май Израел ще отбележи 70 години от основаването си и произнесе на иврит еврейска благодарствена молитва.\r\n\tВ приветствието си към Пенс в парламента израелският премиер Бенямин Нетаняху посочи, че Израел и САЩ \"заедно се стремят да постигнат истински мир, траен мир, мир с всичките ни съседи, включително палестинците\". Той повтори искането си палестинците да признаят \"правото на еврейския народ на своя национална държава на своя земя, на земята на Израел\". Палестинците отказват такова признаване с аргумента, че то би било в ущърб на арабското малцинство в Израел, отбелязва Ройтерс.\r\n\t\r\n\tМайк Пенс заяви, че САЩ повече няма да утвърждават, че Иран спазва ядреното споразумение с големите сили, предаде ДПА.\r\n\t\"Иранското ядрено споразумение е катастрофално и САЩ повече няма да утвърждават това зле изготвено споразумение\", каза Пенс.\r\n\t\"Както президентът Тръмп ясно даде да се разбере, това е последният път. Ако иранското ядрено споразумение не бъде поправено, президентът Тръмп заяви, че САЩ незабавно ще се оттеглят от него\", добави Пенс.\r\n\tТой заяви, че администрацията на Тръмп \"е решена да приложи ефикасни и трайни ограничения върху ядрената и ракетната програма на Иран\", предаде Асошиейтед прес.\r\n\tВ това време първите дипломати на ЕС отново потвърдиха позицията на Съюза в подкрепа на споразумението по ядрената програма на Иран.", "date": "2018.01.22", "title": "ЕС се изказа за Източен Ерусалим като столица на бъдеща палестинска държава"}
{"url": "http://www.mediapool.bg/sotsialnite-mrezhi-denyat-zapochva-s-kultura-televiziyata-svarshva-s-koshlukov-news274583.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\t, гласи един от многобройните коментари във Фейсбук, обобщавайки конфликта между сутрешното предаване на БНТ \"Денят започва с култура\" и програмния директор на БНТ 1 Емил Кошлуков. В понеделник екипът на предаването  за оказван натиск и намеса от страна на Кошлуков, а по-късно журналисти и граждани протестираха пред БНТ с искане за оставката му. Междувременно от дирекция \"Информация\" в обществената телевизия настояха с декларация пред директора на БНТ Константин Каменаров за ясни гаранции, че \"принципите ще бъдат спазвани, а стандартите - защитени\".\r\n\tВ социалните мрежи се появиха саркастични интерпретации на името на предаването, препратка към препоръката на Кошлуков към екипа на \"Денят започва с култура\" да направят предаването по-гледаемо като го преориентират към  тематиката. Освен споменатото \"Денят започва с диктатура\", разпространено от Костадин Кокаланов, Станислав Беловски публикува колаж на студиото на предаването. На него присъстват част от популярните лица от лайфстайл предаванията на други телевизии, а под тях пише \r\n\tПреподавателят Марин Бодаков пък написа във Фейсбук.\r\n\t\n\n\r\n\tАвторът на сайта \"НеНовините\" Самуил Петканов пожела свое едноминутно предаване по БНТ в 9:29 ч., в което ще казва .\r\n\tСпоред Боряна Ушева пък е \"най- добре е Кошлуков да премести \"Иде нашенската музика\" в праймтайма, за да вдигне рейтинга на обществената телевизия.\r\n\tПолитологът Димитър Бечев препоръчва :\r\n\tДруг политолог – Даниел Смилов поставя въпроса защо Бареков не е в ефира на БНТ.\r\n\t\r\n\t\r\n\t, пише Даниел Смилов.\r\n\t  \r\n\t написа политологът Огнян Минчев.\r\n\t\r\n\t, коментира още Огнян Минчев.\r\n\tПо-рано проф. Нели Огнянова отбеляза в блога си: \"Почеркът (да намалим говоренето) е познат. Информацията за натиск както винаги е труднодостъпна, но въпросът е принципен. Заради обществената мисия на БНТ и по примера на колеги написах до адреса, който е предоставен за зрители.\r\n\tАудиторията в нужда се познава.\r\n\t*\r\n\t\"Според правото на Европейския съюз обществените радио и телевизия в държавите от ЕС са пряко свързани с демократичните, социалните и културните потребности на всяко общество, както и с необходимостта от запазването на плурализма в медиите.\r\n\tБорбата за европейското ни бъдеще е борба за култура. Предаването \"Денят започва с култура\" е предаване в Българската национална телевизия за култура, културни събития и културна политика – в изпълнение на мисията, определена в правото на ЕС.\r\n\t.\r\n\tНадявам се и членовете на  да защитят обществената мисия на БНТ и предаванията, чрез които тя се реализира.\"", "date": "2018.01.22", "title": "Социалните мрежи: Денят започва с култура, телевизията свършва с Кошлуков"}
{"url": "http://www.mediapool.bg/pazarni-anomalii-v-energetikata-vadyat-biznesa-na-protest-news274578.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАномалии на свободния пазар на електроенергия будят възмущение в четирите работодателски организации у нас, които обмислят протести в началото на февруари срещу повишаваните цени на тока от страна на доставчици, което според бизнеса се дължи на спекулации и манипулации от страна на държавните електроцентрали. Министерството на енергетиката и дружествата от \"Българския енергиен холдинг\" (НЕК) обаче недоумяват как се получава солидната разлика между постигнатите на борсата за ток цени на енергията и предлаганите на фирмите и отхвърлят обвинението те да са виновни за това и да се задава поскъпване на тока за бита с 15 до 30 процента от 1 юли 2018 г.\r\n\tВ понеделник темата с предлагани от търговците цени от 115-120 лв./МВтч при постигнати на борсата за ток стойности от 75-76 лв. и на цени от 63-65 лв. на платформите на АЕЦ \"Козлодуй\" и ТЕЦ \"Марица Изток 1\". От Асоциацията на организациите на българските работодатели (АОРБ), в която членуват Асоциацията на индустриалния капитал в България (АИКБ), Българската стопанска камара (БСК), Българската търговско-промишлена палата (БТПП) и Конфедерацията на работодателите и индустриалците в България (КРИБ) изразиха съмнения за картелно споразумение и казаха, че ще сезират антимонополната комисия за това.\r\n\t\r\n\tСпоред председателя на АИКБ Васил Велев държавните централи продават на собствените си платформи за търговия по-евтино енергията си в сравнение с пусканите от тях на борсата количества. \"По-този начин се манипулира пазарът – къде отива разликата между ниската цена на собствената платформа и високата на борсата и тази, която ни се предлага на нас? Ние само можем да гадаем кой се облагодетелства от тази ситуация“, заяви той пред журналисти при представянето на приоритетите на бизнеса за 2018 г.\r\n\tШефът на КРИБ Кирил Домусчиев изрази становище, че трябва напълно нов Закон за енергетиката, с който да се реформира изцяло пазарът на електроенергия и да се либерализира.\n\n\r\n\tВ енергетиката има \"икономическа шизофрения\" – свръхмощности, липса на търсене на електроенергия и повишаване на цените на тока, смята Божидар Данев, председател на БСК.\r\n\tВсе още няма окончателно решение за протест на работодателските организации, които поискаха среща в премиера Бойко Борисов, на която да се , изникнал в средата на декември 2017 г. и последван от две срещи, на които бизнесът поиска мерки за успокояване на пазара.\r\n\tМеждувременно в сила влязоха промени в Закона за енергетиката, задължаващи всички електроцентрали с мощност над 5 МВ да продават на борсата за ток всички количества, които не са изкупувани по дългосрочни договори и не са предназначени за регулирания пазар.\r\n\tТака на практика от 1 януари 2018 г. ТЕЦ \"Марица Изток 2\" и АЕЦ \"Козлодуй\" придават всичко извън квотите за бита на борсата, но проблемът е, че голяма част от количествата за 2018 г. вече са договорени през собствените им борси или на борсовата платформа за дългосрочни договори.\r\n\t\r\n\tБизнес организациите отново нападнаха т. нар. американски въглищни централи в комплекса \"Марица Изток\" заради дългосрочните им договори с НЕК, които в момента са обект на поручване от страна на Европейската комисия. Те освен това поискаха държавата да активира мощностите, които държи в \"студен\" резерв за гарантиране на потреблението, за да можело да се свали цената на тока на свободния пазар. В противен случай имало опасност енергийния регулатор да приеме за референтни при определянето на цената на тока за бита от 1 юли борсови тарифи от 85-100 лв., което можело да доведе до поскъпване на електроенергията за домакинствата с 15-30 процента.\r\n\tМинистърът на енергетиката Теменужка Петкова в отговор даде пресконференция, на която увери, че подобно поскъпване няма как да се получи. Причината е, че регулаторът взема за референтна борсовата цена, която към момента за доставки през 2018 г. се движи около 72-76 лв./МВтч както на платформата за дългосрочни договори, така и на тази да търговия на обеми за следващия ден, стана ясно от обясненията на шефа на Българската независима енергийна борса Константин Константинов. Той отрече възможността двете държавни електроцентрали и \"Националната електрическа компания\" (НЕК), която има над 20 водни централи, да са продали на собствените си платформи всички планирани количества за производство през 2018 г. По думите му предстоят нови търгове за обеми от трите дружества.\r\n\t\r\n\tПеткова се зачуди как при борсова цена на тока от 75 лв./МВтч за бизнеса тя става 115-120 лв. Шефът на НЕК Петър Илиев допълни: \"Аз цени от 120 лв. не съм виждал и не знам как са формирани. Ако са с небаланси и включват цени за балансиране при недостиг на електроенергия или излишък, тогава са възможни\". \"Не знам как толкова търговци на ток, голяма част от които да чужди компании, биха се споразумели за картелни цени\", каза още Илиев.\r\n\tЕнергийният министър приветства намерението на бизнес организациите да сезират Комисията за защита на конкуренцията за евентуален картел на пазара за ток, обеща подобно разследване да приключи по възможно най-бърз начин и ако бъдат установени договорени цени, нарушителите да бъдат най-строго наказани.\r\n\tТя на няколко пъти отхвърли възможността заради аномалиите на свободния пазар и сътресенията на цените да поскъпне токът за бита и дребния бизнес, чиито цени се определят от Комисията за енергийно и водно регулиране.\r\n\t\"Студеният\" резерв е за да гарантира сигурността на доставките на вътрешния пазар и за задоволяване на потреблението пи нужда, коментира тя по повод предложение тези централи да бъдат пуснати. \"Не знам кой министър на енергетиката би активирал \"студения\" резерв, за да се намалят цените. А ако се активира, цената няма да е същата, която се плаща в момента (за да стоят мощностите в готовност за включване – б.а.). Кой ще плати цената над тази за \"студения\" резерв?\", посочи Теменужка Петкова.\r\n\t\r\n\tСпоред нея не е нормално НЕК да е пуснала на борсата за ток от началото на годината 150 хил. МВ, а да са купени само 39 хил. мегавата. ТЕЦ \"Марица Изток 2\" пък от предложени 89 хил. МВ продала 78 хил., допълни Константинов. За АЕЦ \"Козлодуй\" данни не бяха дадени, но шефът на борсата за ток обясни, че тепърва ще се увеличават количествата електроенергия, продавани през борсата, заради законовото изискване.\r\n\tПеткова отхвърли и обвиненията на бизнеса, че липсват реформи в енергетиката и правителството няма воля за такива. Тя изтъкна как през 2014 г. второто правителство на ГЕРБ заварило дружествата от БЕХ със загуба от 247 млн., а сега били на печалба, която не посочи в какъв размер е за 2017 г. Само ТЕЦ \"Марица Ицток 2\" била на загуба, заради необходимостта да купува парникови квоти, за да може да работи, което през тази година ще й струва 160 млн. лв. По сметките на дружествата в енергийния холдинг имало 1.4 млрд. лв., докато през 2014 г. били под 400 млн. лв.\r\n\t\r\n\tТя се възмути и от квалификациите от представителите на бизнеса, че в енергетиката има мошеници и негодници и попита дали ока това е така, по сметките на БЕХ би ги имало тези пари и дали нямало да бъдат откраднати. Тя припомни още, че бизнесът получава държавна помощ за покриване на част от цената на тока, включваща възобновяемите енергийни източници и дългосрочните договори, която за 2018 г. ще е 283 млн. лв.\r\n\tПеткова допълни още, че продължава работата си наетата в края на 2015 г. от правителството кантора, която да проучи възможностите за предоговярането на дългосрочните договори с американските въглищни централи, но нещата се случвали бавно и заради проверката от Брюксел дали има непозволена държавна помощ в тези контракти.", "date": "2018.01.22", "title": "Пазарни аномалии в енергетиката вадят бизнеса на протест"}
{"url": "http://www.mediapool.bg/hristo-ivanov-tsatsarov-shte-bade-izpraten-v-konstitutsionniya-sad-news274584.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Подготвя се почвата за избор на нов главен прокурор, а Сотир Цацаров ще бъде изпратен в Конституционния съд\", коментира в понеделник лидерът на \"Да, България\" Христо Иванов пред БНР.\r\n\t\"Интересно е това как ще се случи. Вероятно на президента ще му бъде извита ръката да открие процедура и да я държи отворена така, че да изчака края на мандата на Сотир Цацаров. По-интересното е кой ще бъде наследникът на Цацаров. В момента аз бих заложил на Пламен Георгиев (в момента ръководи Комисията за конфискация – б.р.), който доказа, че е лоялен и на Борисов, и на Пеевски. Докато Борисов се занимава с тези пошли имитации, под повърхността остават поредните гнусни злоупотреби с политическа власт и намествания на хора, които са там не за да правят реформи, а за да изпълняват поръчки\", допълни Иванов.\r\n\tСпоред него БСП също участва в преразпределянето на порциите и нагласянето на поредните зависими хора и изпълнители на поръчки във властта, а вотът на недоверие е само \"имитация\".\r\n\tЛидерът на \"Да, България\" смята, че БСП не е опозиция на ГЕРБ по отношение на борбата с корупцията и по отношение на реформата в съдебната власт. \"БСП по никакъв начин не може да твърди, че би направила нещо различно (от ГЕРБ – б.р.)\", каза Иванов.\r\n\tСпоред него антикорупционният закон също е бил замислен като \"поредната имитация\" на борбата с корупцията, но заради променящия се политическият контекст, законът става опасен.\n\n\r\n\t\"Този нов антикорупционен орган има целия потенциал да се превърне от една бутафория в бухалка от нов порядък\", каза Иванов.\r\n\tТой коментира и поисканата от премиера Бойко Борисов от Ангела Меркел \"добронамерена помощ\" за правосъдната ни система от германски експерти.\r\n\t\"Всичко това е част от този вече съвсем досаден спектакъл, който управляващите в България разиграват и той се нарича \"Имаме воля за съдебна реформа, но не знаем какво да правим\". Ясно е, че няма никаква воля, че има лъжи. Ясно е, че г-жа Ангела Меркел, идвайки тук, е повдигнала темата за съдебната реформа. Изглежда е повдигнала темата и за новия антикорупционен орган и за притесненията, които той повдига, защото този път към изтъркания репертоар на Борисов, който всеки път като ученик или като майка на лош ученик казва – частни уроци ще има, ще дойдат експерти, за да помогнат нещо да се направи, този път към репертоара е добавено и това - те да оценят закона и антикорупционния орган, т.е. ние го приехме, въпреки възраженията на цялата юридическа общност, въпреки много сериозните аргументи, които се съдържаха в мотивите за ветото на президента\", смята Иванов.\r\n\tПо думите му не можем да очакваме от Брюксел или Берлин да се занимават с нашите проблеми.\r\n\t\"Ние трябва ясно да видим факта, че нашите управляващи нямат никакво намерение да реформират нито прокуратура, нито правосъдие, нито да се борят с корупция. Максимумът, който правят, е такива пошли имитации. Всъщност това, което получаваме, е все по-голямо подронване на демокрацията и все по-голяма авторитарност на режима, който ни управлява\", каза Христо Иванов.", "date": "2018.01.22", "title": "Христо Иванов: Цацаров ще бъде изпратен в Конституционния съд"}
