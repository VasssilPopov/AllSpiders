{"url": "http://www.mediapool.bg/otide-si-bnt-reporterkata-priklyuchenets-tsveti-atanasova-news279374.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОтиде си дългогодишният репортер на БНТ Цветелина Атанасова – приключенец по душа, планинар, гмуркач, покорител на Антарктида и говореща си с морските животни. Скръбната вест съобщиха колегите й от националната телевизия.\r\n\tПоклонението пред Цвети ще е в сряда, 23 май, в 13.00 часа, в църквата \"Свети Седмочисленици\" в София.\r\n\tТя посвети повече от 25 години на БНТ. \"Гмуркаше се в морето, за да ни разкаже за неговото опазване и подводните обитатели. Водеше ни към фаровете и тяхната \"Светлина в безкрая\" (поредицата филми за БНТ, посветени на българските морски фарове – б.ред.). Изкачваше планините и даваше личен пример за опазването им. Смелостта и любопитството на Цвети я отведоха и на Антарктида. С филмите за Белия континент ни направи съпричастни към изследванията на полярниците и ни показа красивите залези \"на края на света\", посочва се в съобщението на телевизията.\r\n\t\r\n\tЩе я запомним с нейната деликатност, всеотдайност и приключенски дух. В сърцето ѝ имаше място за целия свят. Леденият континент я предизвика и Цвети 3 пъти пропътува онези 14 хиляди километра до Антарктида, допълват колегите й.\r\n\t\"Имам нужда от адреналин. Това е някакъв наркотик, от който аз съм зависима. Обичам силните емоции. Снежните изпитания в разгара на полярното лято не са рядкост. За минути ураганният вятър запечатва вратите на къщите. В средата на лятото снегът е все още господар на вулканичния остров Ливингстън. Там човек се пречиства и става много различен, много добър. Това е един свят, за който можем да мечтаем. Това е нещо, което като че ли повтаря преживяванията под водата. Колкото пъти влезеш на едно и също място, то е винаги различно\", разказваше журналистката.\r\n\t\r\n\tПо морето я запалил приятел харпунджия, който й казал, че единствено човек, който отключи сетивата си, може да открие нюансите на морето - да стане приятел със него, и да му се врече.\r\n\tВ края на 2017 г. тя издаде книга \"Моето Черно море\", в което изневери на камерата и разказа пред белия лист за неочакваните си срещи с морските обитатели.\r\n\t\r\n\tВинаги готова за следващото пътуване - независимо колко е трудно и колко е далече, в понеделник Цвети напусна нашия свят.", "date": "2018.05.21", "title": "Отиде си БНТ репортерката приключенец Цвети Атанасова"}
{"url": "http://www.mediapool.bg/izslushvaneto-na-zukarbarg-v-ep-vav-vtornik-shte-bade-otkrito-news279352.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзслушването на изпълнителния директор на Фейсбук Марк Зукърбърг утре в Европейския парламент в Брюксел ще бъде открито, съобщи председателят на институцията Антонио Таяни, цитиран във вторник от БТА.\r\n\t \r\n\tЗукърбърг ще отговори на въпроси на председателите на парламентарните групи.\r\n\t \r\n\tСъобщението, че е приел поканата, бе разпространено миналата седмица, а впоследствие групата на социалистите настоя срещата да бъде излъчвана на живо. Първоначално се предвиждаше Зукърбърг да говори при закрити врата.\r\n\t \r\n\tСпоред Таяни това, че гостът е приел поканата, е стъпка към възвръщането на доверието сред потребителите. Зукърбърг бе поканен на заседанието на ЕП в Страсбург през април, дни след като свидетелства пред представители на Сената и Конгреса на САЩ - събитие, предавано на живо в два последователни дни и продължило дълги часове.\r\n\t \n\n\r\n\tИзпълнителният директор на Фейсбук се очаква да внесе допълнителни разяснения пред представителите на ЕП около скандала с \"Кембридж аналитика\", засегнал близо три милиона европейци по данни на Европейската комисия.\r\n\t \r\n\tТаяни уточни, че представители на Фейсбук ще се явят на изслушване пред парламентарната комисия по граждански свободи, правосъдие и вътрешни работи. На заседанието ще бъдат обсъдени въпроси, свързани със защитата на личните данни и влиянието върху изборните процеси в Европа.", "date": "2018.05.21", "title": "Изслушването на Зукърбърг в ЕП във вторник ще бъде открито"}
{"url": "http://www.mediapool.bg/parizh-podnovyava-izpitaniyata-na-vodni-taksita-po-sena-news279348.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъв френската столица бяха възобновени прекъснатите преди шест месеца изпитания по река Сена на т.нар. \"летящи над водата таксита\" - проект, подкрепян от кмета на Париж Ан Идалго от самото му начало, предаде Франс прес.\r\n\t \r\n\tВодните таксита \"Сий бабълс\" (\"Морски балончета\") представляват малки плавателни съдове, задвижвани с електричество. Техен конструктор е френският изобретател и мореплавател Ален Тебо. При \"Сий бабълс\" е използван разработеният от Тебо принцип на т.нар. подводни криле (\"хидроптер\"), потопени във водата дъги от фибростъкло, които благодарение на скоростта задържат съда на около 50 см над вълните.\r\n\t \r\n\t\"При тях няма никакъв шум, никакви вълни и никакви въглеродни емисии\", казва създателят на водните таксита.\r\n\t \r\n\tВ края на октомври миналата година Тебо изглежда се беше отказал заради административни проблеми и се насочи към чужбина, където също популяризира своите транспортни средства.\r\n\t \n\n\r\n\tСега обаче всички светлини светят зелено, отбеляза той.\r\n\t \r\n\tПървият прототип на \"Сий бабълс\" бе тестван на 16 юни 2017 г. по Сена с кметицата Идалго, която \"продължава да подпомага този иновативен и амбициозен проект, помагащ за опазване на околната среда\", както отбеляза кметството.", "date": "2018.05.21", "title": "Париж подновява изпитанията на водни таксита по Сена"}
{"url": "http://www.mediapool.bg/pochina-opernata-prima-hristina-angelakova-news279361.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 73 години почина оперната прима Христина Ангелакова.\r\n\tСветовно известен мецосопран, тя е е един от най-ярките гласове в българската опера. Звезда на Ла Скала, повече от четвърт век тя е сред най-знаменитите имена на Софийската националната опера и редица световни сцени. Ангелакова е и първата жена директор на Националната опера и балет.\r\n\tОт 2012 г. тя е артистичен директор на музикалния фестивал \"Моцартови празници\" в Правец.\r\n\tАнгелакова е родена на 29 октомври 1944 г. в Исперих.\r\n\tСлед като завършва Консерваторията в София, специализира в академията \"Санта Чечилия\" в Рим и в Центъра за млади оперни артисти към Миланската скала. От тази престижна сцена започва световната ѝ кариера.\r\n\tПаралелно с гастролите си по света, Христина Ангелакова 23 години е солист на Националната опера и балет.\r\n\tОт 1985 г. предава своите знания и опит на младите оперни певци в Националната музикална академия.\r\n\tХристина Ангелакова е носител на Орден \"Св.св. Кирил и Методий\" - с огърлие - първа степен, и на титлата Комендаторе на Република Италия.\r\n\t\"Човек е голям, колкото са големи мечтите му, или би постигнал нещо много, ако мечтите му са големи!\" казва Христина Ангелакова в един от последните си записи в Българското национално радио.\r\n\tПоклонението пред Христина Ангелакова ще бъде на 23 май от 10 часа във фоайето на Софийската национална опера и балет. Опелото ще се състои от 12.30 ч. в църквата \"Света София\".", "date": "2018.05.21", "title": "Почина оперната прима Христина Ангелакова"}
{"url": "http://www.mediapool.bg/milo-dzhukanovich-ofitsialno-poe-prezidentskiya-post-v-cherna-gora-news279345.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМило Джуканович положи клетва в Цетине и официално пое поста президент на Черна гора, съобщават медиите в Подгорица.\r\n\t \r\n\tОсвен депутатите в черногорския парламент, пред които Джуканович положи клетвата, на церемонията присъстваха високопоставени бивши и сегашни държавни функционери и ръководители на държавни институции, членове на правителството, религиозни лидери и др.\r\n\t \r\n\tЧерногорската опозиция бойкотира церемонията. Джуканович пое поста от партийния си колега Филип Вуянович.\n\n\r\n\t \r\n\tПо конституция мандатът на президента на Черна гора започва в деня на полагане на клетва пред депутатите.\r\n\t \r\n\tМандатът на президента е пет години.\r\n\t \r\n\tМило Джуканович спечели 53.9 процента от гласовете на президентските избори на 15 април. Това е втори президентски мандат на Джуканович, който е бил избиран и шест пъти за премиер.\r\n\tДжуканович насочи Черна гора към Запада и към членство в ЕС и НАТО. От 2012 г. Черна гора води преговори по присъединяване към ЕС, а през декември 2017 г. се присъедини към НАТО. \r\n\t \r\n\tПо този път обаче Черна гора скъса с традиционното приятелство с Русия, което разгневи голяма част от проруски настроеното население на страната, отбелязва БТА.", "date": "2018.05.21", "title": "Мило Джуканович официално пое президентския пост в Черна гора"}
{"url": "http://www.mediapool.bg/yuzhna-ispaniya-e-raztrevozhena-ot-darzostta-na-narkotrafikantite-news279353.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗалавяне на рекордно количество кокаин, разтоварване на хашиш от кораб посред бял ден, сблъсъци с полицията. . . Южните райони на Испания са разтревожени от нарастващата дързост на наркотрафикантите и мнозина се опасяват от появата на истински картел, пише агенция Франс прес.\r\n\t \r\n\tВече няколко месеца всяка седмица се стига до конфронтация между органите на реда и трафикантите в провинция Кадис, в най-южната част на страната.\r\n\t \r\n\tШирокият десетина километра Гибралтарски проток дели тази провинция от мароканския бряг. На нея се падат 40 процента от заловените наркотици в Испания и тя е главната врата за влизане на дрогата в Европа.\r\n\t \r\n\tБолница, нападната, за да бъде освободен ранен и арестуван трафикант, полицейски патрули, атакувани с връхлитащи коли, замеряни с камъни агенти, престрелки по време на операции срещу наркотиците. . .\r\n\t \r\n\t\"Ескалацията на насилствените действия на трафикантите не спира. Все повече са нападенията срещу силите на реда\", казва пред Франс прес Хуан Енсинас - представител на синдиката на Гражданската гвардия AUGC в провинция Кадис.\r\n\t \n\n\r\n\tМинистърът на вътрешните работи Хуан Игнасио Соидо все по-често посещава района и гарантира, че в Испания \"няма да бъде завладяна от наркотрафикантите\". Правителството изпрати подкрепление от петдесетина агенти, но според синдикатите те не са достатъчни.\r\n\t \r\n\tКато доказателство за ефикасността на силите на реда Соидо обяви, че в края на април заловеният в зоната на протока кокаин вече е достигнал общото количество за 2017 г. (11,8 тона), а хашишът е повече от половината в сравнение с предходната година (145 тона).\r\n\t \r\n\tНа 22 април властите заловиха в Алхесирас най-голямото количество кокаин в историята на Испания: 8,7 тона на кораб, идващ от Колумбия.\r\n\tЗа синдикатите тези числа доказват най-вече факта, че в Испания влиза все повече дрога. По техни оценки едва 20 на сто от наркотиците биват залавяни.\r\n\t \r\n\tЖителите дават воля на гнева си: в четвъртък миналата седмица те демонстрираха в Алхесирас след последните две трагедии, нападение с палки и камъни срещу деветима полицаи на излизане от ресторант и смъртта на деветгодишно дете при сблъсък на два кораба, свързани с трафика.\r\n\t \r\n\tСпоред синдикатите 30 банди на трафиканти действат в региона и в тях са пряко наети над 3000 служители.\r\n\t \r\n\tСред тях е бандата \"Лос кастаняс\", смятана за най-важната, и кланът на мароканеца Абдела ел Хадж, наричан \"(Лионел) Меси на хашиша\" .\r\n\t \r\n\t\"Тези кланове винаги са си съперничели, но започват да провеждат съвместни операции и не е абсурдно да се мисли, че може да се появи истински наркокартел\", предупреждава Хуан Фернандес - национален говорител на AUGC.\r\n\t \r\n\tМинистър Хуан Игнасио Соидо категорично отрича, че това е възможно, както и няколко експерти, до които АФП се е допитала.\r\n\t \r\n\t\"Разликата между картел и престъпна група е, че картелът вече е колонизирал района и силата му да прониква в институциите е голяма\", а положението не е такова, поне за момента\", уверява криминологът Рикардо Магас.\r\n\t \r\n\tПроблемът е \"сериозен и се влошава\", казва той при все това.\r\n\t \r\n\tСиндикатите нямат нито едно доказателство, \"което да позволява да се твърди\", че колумбийската мафия, най-големият световен производител на кокаин, се е внедрила в района, както изтъква колумбийската преса, уверява Хуан Енсинас.\r\n\tЮжна Испания е удобна за трафикантите. Близо е до Мароко - голям производител на хашиш. Алхесирас, най-голямото испанско пристанище, е тясно свързано с Южна Америка, откъдето идва кокаинът. А безработицата надхвърля 30 процента.\r\n\t \r\n\t\"Юноша, който се преструва на рибар и дава сигнал за тревога, когато се приближат хеликоптер или патрул, може да спечели 1500 евро\" за един ден, обяснява Хуан Фернандес.\r\n\t\"За разтоварването на дрогата сумата се удвоява. За шофиране на кола е още повече, за управляване на кораб още повече. . .\"\r\n\t \r\n\tТрафикът \"все по-малко се възприема като престъпление и все повече като начин на живот\", казва той.\r\n\t \r\n\tСиндикатите на органите на реда настояват за поне още 300 агенти, по-строги присъди и възможности за намиране на работа за младите хора.", "date": "2018.05.21", "title": "Южна Испания е разтревожена от дързостта на наркотрафикантите"}
{"url": "http://www.mediapool.bg/tramp-se-pritesnyaval-za-sreshtata-si-s-kim-chen-un-news279349.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп е все по-загрижен дали насрочената за следващия месец среща в Сингапур със севернокорейския лидер Ким Чен-ун може да се превърне в политически провал, пише в. \"Ню Йорк таймс\".\r\n\t \r\n\tТръмп все по-често иска съвет от помощниците си дали да продължи с историческата среща, която побърза да приеме. Президентът на САЩ е бил изненадан и разгневен от изявление на главния севернокорейски преговарящ по ядрената програма, който каза в сряда, че Пхенян никога няма да размени ядрените си оръжия за икономическа помощ, отбелязват представители на администрацията.\r\n\t \r\n\tИзявлението е позната тактика на Северна Корея, но е рязка промяна на тона след седмици на помирителни жестове. В събота вечерта Тръмп се е обадил на южнокорейския президент Мун Дже-ин, за да го попита защо публичните изявления на Пхенян противоречат на уверенията, които южнокорейският президент е получил при срещата си с Ким Чен-ун в края на април.\r\n\t \r\n\tРазговорът между двамата президенти, само три дни преди посещението на Мун във Вашингтон, показва засилващото се безпокойство и нетърпение на Тръмп, смятат някои представители. Засега няма признаци, че той обмисля да се оттегли от преговорите със Северна Корея. Помощниците му обаче се притесняват, че Тръмп е показал, че държи прекалено много на срещата, както и че Ким може да предложи гаранции, които да изчезнат с времето. Освен това решението на президента на САЩ да се изтегли от ядреното споразумение с Иран повишава залозите в преговорите със Северна Корея.\r\n\t \r\n\tПомощниците на Тръмп се притесняват и доколко той разбира подробностите по севернокорейската програма, както и какво трябва да настоява да бъдат ключовите компоненти от денуклеаризацията. Според южнокорейския президент Мун, Ким е много добре запознат с всички елементи на програмата. Тръмп обаче е избягвал подробните брифинги за ядрената и ракетна програма на Пхенян, съобщават помощници, напуснали неотдавна администрацията.\r\n\t \n\n\r\n\tСблъсъкът със Северна Корея на масата за преговори е нещо ново не само за Тръмп, а и за всички високопоставени представители. Все още не е решено дали САЩ ще поискат Пхенян да се откаже от целия си арсенал и ядрена инфраструктура преди отмяната на санкциите, или ще предприеме по-традиционен и постепенен подход. Засега представители на администрацията казват, че ще настояват на първия вариант. Дипломати с опит в преговорите със Северна Корея обаче казват, че ако Тръмп очаква успех, трябва да подходи с по-ниски очаквания, отбелязва изданието.", "date": "2018.05.21", "title": "Тръмп се притеснявал за срещата си с Ким Чен-ун"}
{"url": "http://www.mediapool.bg/yaponski-alpinist-zagina-pri-osmiya-si-opit-da-pokori-everest-news279351.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЯпонският алпинист Нобукадзу Курики загина при осмия си неуспешен опит да изкачи най-високия връх в света - Еверест, предаде Ройтерс.\r\n\t \r\n\tПри предишна експедиция 36-годишният катерач след измръзване изгуби върховете на девет от пръстите си. Шерпи са открили тялото му в палатка в лагер на височина 7400 метра във високата 8850 метра планина, съобщи представител на непалските власти.\r\n\t \r\n\tЗасега не са известни подробности за инцидента, защото връзката с високопланинския лагер е лоша.\r\n\t \r\n\tВчера при опит да изкачи Еверест почина и македонският алпинист Георги Петков, припомня Асошиейтед прес.\r\n\t \r\n\tОколо 340 алпинисти се опитват да изкачат Еверест този месец. Много от тях успяха миналата седмица, когато времето беше хубаво.", "date": "2018.05.21", "title": "Японски алпинист загина при осмия си опит да покори Еверест"}
{"url": "http://www.mediapool.bg/sled-kato-se-spravi-s-peshehodnite-pateki-prokuraturata-se-zae-s-patnite-znatsi-news279347.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВърховната административна прокуратура (ВАП) започва мащабна проверка на пътните знаци и маркировка в страната, съобщиха в понеделник от държавното обвинение.\r\n\tСлед като през март стана ясно, че над 2/3 от пешеходните пътеки в страната не отговарят на законовите изисквания и трябва да бъдат коригирани, сега във фокуса на прокурската инспекционна дейност попада сигнализацията по пътищата.\r\n\tПодобно на случая със \"зебрите\", тази проверка също е с двумесечен срок. Този път тя е възложена на Агенция \"Пътна инфраструктура\" (АПИ) и общинските кметове, които имат задължения да стопанисват пътищата.\r\n\t\"При реализиране на проверката от ВАП се акцентира на наличието и видимостта на пътните знаци и на другите средства за сигнализиране. При установяване на конкретни случаи на ограничаване на възможността за възприемане на пътните знаци, на отделните видове табели и т. н. от посочените оправомощени органи се предприемат мерките, изискуеми от закона. Освен това при проверката е нужно да се установи съответствието на пътната маркировка с нормативните условия, като при отклонения от тях следва спешно да се поднови\", посочват от прокуратурата.\r\n\tОсновната цел е \"осигуряване на необходими предпоставки за безопасно и удобно движение по републиканските и общинските пътища, особено в летния период на засилено използване\".\n\n\r\n\tСамо преди 5 месеца главният прокурор Сотир Цацаров инициира подобна инспекция, която тогава бе съсредоточена в пешеходните пътеки и спазването на законовите изисквания при тяхното изграждане и и изписване.\r\n\tОсновният видим резултат от продължилата два месеца проверка, проведена съвместно с МВР и регионалното министерство бе, че от пътищата изчезнаха всички цветни \"зебри\", тъй като не отговаряха на нормативната уредба. Какъв реален ефект имаше от този резултат, нито една от анагжираните институции не сметна за необходимо да обясни.", "date": "2018.05.21", "title": "След като се справи с пешеходните пътеки, прокуратурата се зае с пътните знаци"}
{"url": "http://www.mediapool.bg/pchelichkata-maya-nyama-da-umre-news279350.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт години природозащитници предупреждават, че пчелите измират и привличат вниманието към този проблем със сложни пиар акции. Има обаче едно голямо недоразумение - медоносните пчели не са застрашени.\r\n\tНа 20 май светът отбеляза Деня на пчелите и в навечерието му природозащитници положиха усилия, с прессъобщения и пиар акции, да привлекат вниманието към значимостта на тези насекоми. Супермаркет в германския град Хановер опита да покаже колко важни са пчелите. Магазинът свали от рафтовете си продуктите, които не биха съществували без опрашването, извършвано от тях - ябълки, кафе, шоколад, портокалов сок. Изчезнаха близо 60 процента от стоките.\r\n\t \r\n\tАко четете социалните медии, може да останете с впечатление, че след няколко години заради измирането на пчелите вече няма да има хранителни продукти. Струва си обаче да се вгледаме в детайлите.\r\n\t \r\n\tБезспорно е, че опрашването на растенията е важно за хората и околната среда. Според експерти от него се възползват приблизително 70 % от около 150-те най-важни растения, използвани от човечеството. Акцията в супермаркета обаче не показа реалистичен сценарий.\r\n\t \r\n\tПчелите далеч не са единствените насекоми, които извършват опрашване. Това се прави и от мухи, оси, бръмбари, пеперуди, молци - всички те пренасят полени от цвят на цвят. Освен това не всички пчелни видове са еднакво застрашени.\r\n\t \r\n\tПри дебатите непрекъснато се внушава, че измират медоносните пчели. Това е умен ход, тъй като всички познават малките, прилежни насекоми и са готови да участват в опазването им.\r\n\t\"Спасете пчеличката Мая\" - така Световният фонд за дивата природа (WWF) озаглави свое прессъобщение неотдавна.\r\n\t \n\n\r\n\tПроблемът обаче е, че медоносните пчели изобщо не са застрашени.Медоносни пчели ще има, докато хората ги отглеждат \r\n\tЗа пчелните кошери се грижат хората, а медоносните пчели са полезни животни. Когато много хора имат желание да се занимават с пчеларство и то е доходоносно, броят на пчелните семейства нараства. Когато интересът и печалбите намалеят, намалява и броят на пчелите.\r\n\t \r\n\tСтатистиката също доказва, че медоносните пчели не измират. Според данни на Организацията по прехрана и земеделие (FAO) на ООН броят на пчелните кошери по света почти се е удвоил от шейсетте години на миналия век. Броят на пчелите в Германия през същия период значително е намалял, но от няколко години вече има лека възходяща тенденция.\r\n\t \r\n\tОсвен желанието на хората да се занимават с пчеларство върху броя на медоносните пчели влияние оказват и външни фактори. През зимата например акарът \"Вароа\", чиято големина е едва 1,7 милиметра, унищожи множество пчелни семейства. За пчеларите това бе горчив хап, но популацията на медоносната пчела не е сериозно застрашена, тъй като пчелните семейства могат да се развъждат.\r\n\t \r\n\t\"Медоносната пчела ще бъде последното насекомо, което ще изчезне\", казва Петер Розенкранц, ръководител на регионалното бюро по пчеларство в университета \"Хохенхайм\".\r\n\t\"Докато има пчелари, тя не е застрашена\", уточнява експертът.Застрашени са дивите пчели, но те са познати на малцина \r\n\tНедоразумението е дразнещо, защото заради него истинският проблем остава на заден план. Всъщност, застрашени са много видове диви пчели. Повечето от тях живеят сами, а не в семейства, малко хора знаят за тях, но те все пак са важни за опрашването.\r\n\t \r\n\tСпоред Международния съюз за защита на природата (IUCN) около 10 % от видовете диви пчели в Европа са застрашени от изчезване. За броя на повече от половината видове обаче няма надеждни данни.\r\n\t \r\n\tОсвен това броят на насекомите като цяло намалява. Точният мащаб на проблема с измирането на насекомите е неизвестен, тъй като само при отделни случаи е документирано състоянието на популациите за дълги периоди.\r\n\t \r\n\tЗа причините също няма единно мнение.\r\n\t \r\n\tУчените приемат, че роля за изчезването им имат големите площи монокултури в селското стопанство, както и свиването на хабитатите заради разрастването на градовете.\r\n\t \r\n\tПриродозащитниците често посочват като причина за намаляването на насекомите и отделни пестициди като глифозата. Препаратът обаче се използва срещу растения, а не срещу насекоми, и служи за борба с плевелите. Все пак се приема за доказано, че три вещества от групата на неоникотиноидите могат да навредят на пчелите. Поради тази причина членките на ЕС неотдавна решиха да забранят употребата им на открити площи.\r\n\t \r\n\tОсвен политиците с техните мерки, отделните хора също биха могли да улеснят живота на пчелите, например, като не приемат градинарството твърде сериозно. Една пъстра поляна с цветя вместо английска ливада може да осигури на пчелите достатъчно полени от пролетта до есента. Дивите пчели имат нужда и от цепнатини в клоните или дупки в земята, за си направят гнезда. Можете да им помогнете с \"хотел за насекоми\".\r\n\t \r\n\tДа примамите в градината си освен пчеличката Мая и диви пчели има още едно решаващо предимство - повечето от тях не жилят.", "date": "2018.05.21", "title": "Пчеличката Мая няма да умре"}
{"url": "http://www.mediapool.bg/po-primera-na-sasht-i-paragvai-otkri-posolstvo-v-erusalim-news279355.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарагвай откри посолство в Ерусалим и стана втората страна, последвала примера на САЩ, предаде Ройтерс в понеделник.\r\n\t \r\n\tРешението за преместване на посолството от Тел Авив е деликатен политически въпрос.\r\n\t \r\n\tНа церемонията по откриването присъстваха парагвайският президент Орасио Картес и израелският премиер Бенямин Нетаняху.\r\n\t \r\n\tСАЩ преместиха посолството си в Ерусалим преди една седмица, предизвиквайки гнева на палестинците. В сряда миналата седмица Гватемала последва примера на Вашингтон.", "date": "2018.05.21", "title": "По примера на САЩ и Парагвай откри посолство в Ерусалим"}
{"url": "http://www.mediapool.bg/blizo-polovinata-balgari-ne-znayat-praviloto-za-palniya-chlen-news279356.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПочти половината българи имат сериозни проблеми с правилото за пълния и краткия член в българския език, установи национално представително изследване на социологическата агенция \"Галъп\", публикувано в понеделник. То е проведено по повод 24 май.\r\n\tВ анкетата участниците са попитани как е правилно да се напише: \"МагазинА се премести\" или \"МагазинЪТ се премести\". Въпросът има и уловка - \"И двете са верни\". Едва 53% от участниците дават правилен отговор, други 16% залагат на \"МагазинА се премести“, а 15% споделят, че и двата варианта са верни. Общо 16% си признават, че не знаят.\r\n\t\r\n\tИнтересното в случая е, че младите хора до 25 години отговарят по-скоро вярно - 61% от тях посочват правния отговор. Сред хората на възраст над 66 години отговорилите вярно са само 38%. В голяма степен правилно отговаря и групата на хората на възраст от 56 до 65 години. Хората с по-високо образование отговарят по-правилно.\r\n\t\"Галъп\" избира точно този пример, защото надписът е доста разпространен (и в двата си варианта) и много обсъждан.\r\n\tАнкетата проверява и отношението на българите към твърдението \"Не е необходимо да си прочел много книги, за да живееш добре\". Общо 53% се съгласяват с него, 35% са на обратното мнение, а 12% отговарят с \"Не знам\".\r\n\t\r\n\t\"Това твърдение звучи двусмислено – то може да е констатация, но може да изразява и съжаление, а дори и одобрение. Точно защото е многозначно, то разкрива достатъчно любопитна обществена картина. На практика няма разлика в отговорите на различните демографски групи\", се казва в изводите към изследването.\r\n\t\"Галъп\" пита хората и за отношението им към начина, по който се празнуват съвременните абитуриентски балове. Общо 56% не одобряват начина, по който баловете се провеждат сега, а 27% го одобряват. Сред групите на хората на възраст между 18 и 25 години, както и сред тези на възраст между 26 и 35 години, преобладават онези, които харесват начина, по който се провеждат баловете. При най-младите например има близо 70% одобрение. Точно 70% е неодобрението при хората над 70 години.\r\n\tИзследването е проведено от 11 до 18 май сред 816 души. То е представително за пълнолетното население на страната. Абсолютното максимално отклонение е ± 3.5% при 50% дялове. Един процент от извадката е равен на около 55 хиляди души.", "date": "2018.05.21", "title": "Близо половината българи не знаят правилото за пълния член"}
{"url": "http://www.mediapool.bg/tasko-ermenkov-i-galiche-noviyat-politiko-prokurorski-front-mezhdu-gerb-i-bsp-news279358.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДен след създадената от депутата от БСП Таско Ерменков истерия, че в София водата е отровена, ГЕРБ поиска оставката на народния избраник и внесе в прокуратурата сигнал срещу него за тероризъм.\r\n\t \r\n\tСоциалистите пък върнаха жеста като сезираха държавното обвинение за изборни нарушения на частичния вот в Галиче.\r\n\t \r\n\tВ петък социалистът публикува във Фейсбук ″информация″, че водата в София е отровена, а институциите крият това от гражданите. Фалшивата новина на Ерменков предизвика реакция дори от контраразузнаването, а в последствие той съобщи, че ДАНС са го успокоили, че няма опасност, с което опита да ″успокои″ гражданите.\n\n\r\n\t \r\n\tДепутатите от ГЕРБ Данаил Кирилов и Тома Биков внесоха в понеделник в прокуратурата сигнал до главния прокурор срещу депутата от БСП, причина за който, по думите им, са \"неверни\" и \"заблуждаващи\" изявления на Ерменков в социалната мрежа, което е довело до страх и смут в населението.\r\n\t\r\n\tНародните представители искат главният прокурор да разпореди проверка, за да се установи дали Таско Ерменков е извършил престъпление. Те са посочили два члена от наказателния кодекс, по които може да му се търси отговорност - единият е за \"предаване чрез средства за комуникация на неверни повиквания и заблуждаващи знаци за злополука и тревога\". Другият е за \"престъплението тероризъм, при извършване на действие за създаване на страх и смут в населението\".\r\n\t \r\n\tТома Биков настоя от БСП да се разграничат от действията на Ерменков и, ако той не подаде оставка, да бъде изключен от парламентарната група на партията.\r\n\t \r\n\t\"Надяваме се акцията на Таско Ерменков да не е координирана с БСП, но за да имаме доказателства, призоваваме опозицията да поиска оставката му\", каза Биков и определи действията на Ерменков като провокация за националната сигурност.\r\n\t \r\n\t\"Като народен представител г-н Ерменков, ако е бил загрижен, е имал възможност да провери. За нас неговото поведение е продиктувано или от тотална неадекватност, която е недопустима за народен представител, или от злоумишлени действия в нарушаване на националната сигурност на България. В този смисъл ние сме озадачени и от бившия кмет на Шумен, който в същия период от време публикува във Фейсбук информация, че Шумен е облъчен от радиоактивни вещества. Надяваме се, че това не е координирана акция на БСП\", каза Биков.\r\n\t \r\n\tШефът на правната комисия в парламента Данаил Кирилов пък обясни, че главният прокурор би могъл да поиска снемане на депутатския имунитет на Ерменков, защото престъпленията, за които е внесен сигналът, са тежки.\r\n\t \r\n\t\"Имаме предположение, че той се е опитал да маскира специалната цел, посещавайки председателя на ДАНС, твърдейки, че институциите разполагали с данни за слухове през последната седмица\", каза Кирилов.\r\n\t \r\n\tСпоред него това е началото на една бъдеща защитна стратегия с цел оневиняване на Ерменков.\r\n\t \r\n\tМалко след това от БСП реагираха на обвиненията. Заместник-председателят на партията Кирил Добрев обяви, че социалистите нямат обща съгласувана позиция по казуса, но пък той лично е говорил с Ерменков.\r\n\t \r\n\t\"Прочетох и написаното в социалните мрежи. В него има само въпроси, г-н Ерменков ме увери, че е бил сезиран от служители в Столичната община и РИОСВ. В ДАНС и в полицията също има сигнали за водата в София. Работата на един народен представител е да пита - ако нямаше въпроси нямаше да разберем за проблемите с водата в Хасково, например\", каза Добрев, с което защити депутата.\r\n\t \r\n\tВсе пак групата на БСП щяла да обсъди ситуацията на редовното си заседание във вторник, ден преди началото на пленарната седмица в парламента.\r\n\t \r\n\tСпоред Добрев обаче чрез скандала около Ерменков от ГЕРБ се опитвали да ″запушат″ друга ситуация – предсрочните избори в Галиче. ″Ще обявят и извънредно положение, за да се прикрият изборните резултати″, каза заместник-председателят на БСП.\r\n\t \r\n\tПо думите му партията вече е сезирала прокуратурата за казуса, а ″Галиче е олицетворение на това как ГЕРБ печелят избори 10 години, но вече с нови иновативни политики, както казва Мария Габриел″.\r\n\t \r\n\tТой обясни, че сигналът в държавното обвинение е срещу бащата на депутата от ГЕРБ Красен Кръстев, който е председател на Секционна избирателна комисия. Въпросният човек като от ″голямото добрутро″ решил, че към 17.30 часа, изборният процес е приключил.\r\n\t \r\n\t″Отваря урната, преброява бюлетините и записват гласовете. Естествено че на протокола, където трябва да бъде записан час – се записва 20.00 часа. Това е грубо нарушение на Изборния кодекс. Какви мислите, че са резултатите в тази изборна секция – от 52 гласували – 4 невалидни бюлетини, 44 гласа за ГЕРБ, 1 глас за патриотите и 3 гласа за БСП“, разказа Добрев.\r\n\t \r\n\t″Няма да коментирам как тази секция е влияла на изборния процес“, добави той и поясни, че понякога е озадачен от ГЕРБ и им „сваля шапка“. ″Това е една подвижна секция, в която едни хора обикалят други хора уж с основанието по-лесно да упражнят правото си на глас. Виждате какъв е крайният резултат – 52-ма участници в подвижна избирателна секция. Само за сравнение да кажа, че в областен град като Силистра са 12 до 20 човека, Гоце Делчев – 8-9. Тук са 52-ма“, коментира Добрев и заяви, че явно иновативните методи стартират от Галиче.\r\n\t \r\n\tПодвижните урни са предвидена опция в Изборния кодекс за хора, които са трудно подвижни, инвалидизирани или тежко болни, но искат да упражнят правото си на глас.", "date": "2018.05.21", "title": "Таско Ерменков и Галиче – новият политико-прокурорски фронт между ГЕРБ и БСП"}
{"url": "http://www.mediapool.bg/radev-debyutira-v-moskva-s-iskane-za-balgarski-potok-news279346.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъзстановяване на \"Южен поток\" като \"Български поток\" чрез изграждане на пряк газопровод между България и Русия бе основното послание на президента Румен Радев по време на първата му визита в Москва, започнала на 21 май. \"Русия винаги е била стратегически партньор в енергетиката – в качеството си на доставчик на природен газ, нефт, ядрено гориво, като участник в модернизацията и поддръжката на ядрените мощности в България\", заяви още Радев на среща с руския премиер Дмитрий Медведев, който пък изрази очакване за скорошна визита на Бойко Борисов в Русия, за \"да придвижим отношенията на ново ниво\".\r\n\tВ момента България е почти сто процента зависима от доставките на руски газ и напълно зависима от вноса на руско ядрено гориво за АЕЦ \"Козлодуй\", като същевременно е в ход рестартиране на спрения проект за АЕЦ \"Белене\", който предполага и руско участие, както както отбеляза Радев.\r\n\tКулминацията на неговата визита е във вторник, когато ще бъде приет от руския президент Владимир Путин в Сочи. Посещението на Радев бе подгрято с негово , в което говори основно за изграждането на \"Български поток\".\r\n\tБългария разчита да се преразгледа възможността за преки доставки на газ от Русия през Черно море, заяви той и на срещата с Медведев.\r\n\tПроектът \"Южен поток\", който трябваше да доставя газ по дъното на Черно море до България и от там до Южна и Централна Европа, бе спрян от Путин на 1 декември 2014 г. зради противодействието на Европейската комисия, която поиска проектът да бъде приведен в съответствие с европейското антимонополно законодателство. Тогава Путин обяви, че ще замени \"Южен поток\" с \"Турски поток\".\n\n\r\n\t\r\n\tОткакто \"Южен поток\" бе преустановен, премиерът Бойко Борисов работи активно за изграждане на газов хъб \"Балкан\" край Варна, който да бъде захранван и с руски газ. \"Иновацията\" на Румен Радев е, че предложи газопроводът, по който да идва този газ директно от Русия до България и да се нарича \"Български поток\". Президентът коментира пред \"Комерсант\", че подобно искане не се отличава с нищо от стремежите на Германия за \"Северен поток 2\" и че двата проекта ще са съобразени с Третия енергиен пакет на ЕС.\r\n\t\"Български поток\" обаче надали ще се случи, тъй като втората тръба на \"Турски поток\", за която България разчита да се разбере с Русия да \"кривне\" към нашето Черноморие, вече е стигнала турското икономическо пространство на Черно море.\r\n\t\"Средата за сигурност вече е станала толкова сложна, че не само България, ЕС осъзнава все повече, че е най-добре да има директен излаз за доставка на газ в държава член на Съюза. Ето тук можем да анализираме цялостната ситуация и затова аз призовавам двете правителства да преразгледат още веднъж възможността за пряка доставка на руски газ през Черно море в България, разбира се, с Европейската комисия\", каза Радев.\r\n\tПо думите му въпросът за сигурността на енергийните доставки е много важен за България и за ЕС като цяло. Отделен е въпросът, за че ЕС е много важен и въпросът за разнообразяване на енергийните доставки и страни като България да не са почти сто процента зависими от един доставчик – Русия.\r\n\t\r\n\tРуският премиер от своя страна съобщи, че очаква визита на българския министър-председател Бойко Борисов в най-скоро време и изрази надежда интензивността на официалните руско-български контакти да се зависили. \"Имам предвид, че освен вашата визита, в скоро време очакваме и премиерът Бойко Борисов да посети Русия. Разчитаме, че в резултат на посещението ви ще успеем да придвижим отношенията ни на друго ниво\", каза Медведев в началото на срещата си с Радев. \r\n\tБългарският държавен глава от своя страна определи визитата като \"пробив, който възстановява диалога между двете страни\". По думите му в последните седмици и българското правителство \"е излязло от летаргията по отношение на Русия\".\r\n\t\"Положителният импулс от срещите с премиера Медведев и с президента Путин утре трябва да бъде използван по най-добрия начин от българското правителство, защото срещите дават такъв импулс и отварят възможности за работа на министрите\", каза Радев. \r\n\tВ делегацията, която го придружава обаче, липсват министри или зам.-министри, каквато е обичайната практика при подобни визити. \r\n\tРадев съобщи, че Медведев не е поставил темата за европейските санкции спрямо Русия и коментира, че те не са \"повод за замразяване на отношенията, както си мислим много често\".\r\n\t\"Знаете  (да бъдат вдигнати - бел.ред), но това е въпрос от компетентността на Европейския съвет, където България се представлява от министър-председателя\", добави Радев.\r\n\t\r\n\tИзвън съобщението си, че чака Борисов, Медведев се ограничи с общи приказки, казвайки, че двете страни има \"широк дневен ред, включително свързан с необходимостта от активизиране на търговско-икономическата дейност\". \r\n\tБългарския президент също се спря на сериозните възможности за засилване на търговските отношения между двете страни. \r\n\tТова е дежурният акцент в последните две десетилетия при срещи на представители на високо ниво на двете държави, но без никакъв конкретен напредък, що се отнася до България.\r\n\t\"Нашите две държави имат едно огромно предимство - че нашите отношения не се базират само и единствено на икономически интерес. Свързани са с дълбоки исторически, духовни и културни връзки. Русия винаги е била важен търговско-икономически партньор\", каза Радев. \r\n\tПо думите му стокообмен от 3.6 млрд. евро за изминалата година е добро число, но е далеч от предишните ни резултати и от нашите възможности, и затова е много важно да се направи преглед, да се види в какви области можем и трябва да развиваме по-динамично отношенията. \r\n\tСпоред него трябва да се продължи работата на междуправителствената комисия за икономическо и научно-техническо сътрудничество, която е отлагана миналата година и се чака от руска страна да бъде предложена дата, защото следващата сесия трябва да е в Москва и се очаква да се случи до края на 2018 г.\r\n\t\r\n\tРадев и Медведев са обсъдили и произвежданите в България оръжия и военна техника по старите съветски оръжейни лицензи.\r\n\t\"Има изисквания на руската страна, които са неприемливи за страната ни и България трябва да отстоява своите интереси. Например, България предварително да съгласува с руската страна продажба на произведена в България военна техника и въоръжения в други страни. Това за нас е неприемливо\", каза Радев.\r\n\t\"Много ясно го обясних на премиера Медведев, но това не означава, че не трябва да има диалог и намиране на решение, което е взаимно изгодно и за двете страни\", добави той.\r\n\tВ навечерието на визитата вицепремиерът и военен министър Красимир Каракачанов коментира, че за България въпросът за съветските лицензи не съществува и страната ни не дължи нищо за тях.\r\n\tВ същото време обаче руски представители от години периодично повдигат темата и твърдят, че България незаконно произвежда съветско оръжие, като автоматите \"Калашников\", например. Според тях лицензите от време на СССР вече са недействителни и произвеждането на оръжие по тях е незаконно.\r\n\tПодобни казуси руснаците имат и с Румъния, Китай и Египет.\r\n\tБългарското правителство обаче от месеци твърди, че води разговори с руската страна около поддръжката на старата съветска техника, която все още е на въоръжение в българската армия. Тя минава през сключването на многомилионни договори с руснаците, но МО се надява част от ремонтите да се правят в български заводи.\r\n\tЗа целта обаче фирмите производители трябва да предоставят необходимите лицензи.\r\n\t\r\n\tToй коментира и руското участие в проекта за строежа на АЕЦ \"Белене\", за който миналата седмица правителството внесе в парламента предложение за отмяна на взетото през март 2012 г. решение на Народното събрание за спиране на реализацията му заради липсата на пари. Все още обаче рестарт на проекта няма.\r\n\t\"В течение сте, че имаме възобновяване на проекта за АЕЦ \"Белене\" като тема за дискусии и решения в българското правителство и в парламента, ще бъдете запознати с хода на тези дейности, понеже това съживяване на проекта предполага и руско участие (което е логично, тъй като атомната централа е по руска технология и без \"Росатом\" няма как да бъде довършена, ако въобще се случи това – б. ред)\", добави Румен Радев.\r\n\tТой добави, че \"в последните седмици българското правителство излезе от летаргията по отношение на Русия\". \r\n\tТой отбеляза и посещението на министъра на енергетиката Теменужка Петкова в Сочи - \"всичко това е похвално, но недостатъчно\", където тя обясни плановете за  на проекта за АЕЦ \"Белене\". \r\n\t\r\n\tВ делегацията на българския държавен глава  министри или зам.-министри, каквато е обичайната практика. \r\n\tЗадълбочаването на българо-руските отношения бе един от основните приоритети в президентската кампания на Радев, който и в момента се стреми да ръководи всякакви инициативи за целта. \r\n\tТой многократно се обяви за вдигане на европейските санкции срещу Русия, наложени заради незаконната анексия на Крим и ролята й в Източна Украйна, но правителството се придържа към общите решения на ЕС по този въпрос. \r\n\tРадев покани и руския президент Владимир Путин да посети България точно по време на ротационното ни председателство на ЕС, но впоследствие обясни, че той няма да може да дойде заради президентските избори в Русия през март. \r\n\tСега поканата ще бъде подновена.", "date": "2018.05.21", "title": "Радев дебютира в Москва с искане за \"Български поток\""}
{"url": "http://www.mediapool.bg/nikolas-maduro---ot-naslednik-na-chaves-do-negovo-bledo-kopie-news279357.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Моето твърдо, цялостно, неотменимо и категорично мнение е, че ако се наложи да бъдат насрочени нови президентски избори, трябва да изберете за президент Николас Мадуро\", каза през март 2013 г., няколко месеца преди да почине, покойният венецуелски президент Уго Чавес.\r\n\t \r\n\tНо според много венецуелци, ако Чавес тогава е знаел какво ще стане със страната при управлението на Мадуро, е щял сериозно да се замисли.\r\n\t \r\n\tПет години след като през април 2013 г. Мадуро наследи Чавес, южноамериканската страна, която доказано има най-големите петролни запаси в света, е в хватката на петцифрена годишна инфлация.\n\n\r\n\tДесетки хора загинаха при антиправителствени протести. Въпреки всичко 55-годишният президент пренебрегна международната общност и се кандидатира за нов мандат на избори, които масово бяха смятани за недемократични.\r\n\t \r\n\tНа изборите през април 2013 г., произведени пет седмици след като Чавес почина, Мадуро спечели с почти 51 процента срещу 49 процента за своя съперник, кандидата на обединената опозиция Енрике Каприлес.\r\n\t \r\n\tМинималната разлика в процентите на двамата беше потвърждение, че бившият синдикален лидер не притежава харизмата и влиянието сред избирателите на своя ментор и показваше, че ще му е трудно да запази обществената подкрепа, следвайки чавистката политика на социалистическа \"Боливарианска революция\".\r\n\t \r\n\tВ международен план Мадуро предизвика противоречиви реакции още преди смъртта на Чавес, когато каза, че раковото заболяване на покойния президент може би е било умишлено предизвикано. \r\n\t \r\n\tТой предизвика недоумение и с думите си, че след смъртта си Чавес му се явил като \"малка птичка\" и че покойният президент навярно е казал някоя добра дума в отвъдното за аржентинския кардинал Хорхе Берголио, та да бъде избран за папа.\r\n\t \r\n\tМадуро спечели доверието на Чавес, когато в началните стадии от раковото заболяване на президента неотлъчно беше до него. Чавес бе опериран през 2011 и 2012 г. в Хавана, а Мадуро тогава беше министър на външните работи. \r\n\t \r\n\tМадуро не завършва средното си образование и работи като шофьор на автобус в градския транспорт в Каракас. Става профсъюзен представител в системата на градския транспорт, след това е избран за депутат в Националното събрание (парламента), а впоследствие се издига и до председател на Националното събрание.\r\n\t \r\n\tПолитическа известност придобива по време на уличните протести през 1992 г., когато настоява за освобождаването на Чавес, който по онова време е в затвора, защото застава начело на неуспешен преврат срещу президента Карлос Андрес Перес. \r\n\t \r\n\tВ продължение на повече от шест години Мадуро е министър на външните работи, а през 2012 г. Чавес го назначава за вицепрезидент.\r\n\t \r\n\tКато първи дипломат на Каракас Мадуро се явява говорител на Чавес в отношенията със съюзниците и се предполага, че е изиграл ключова роля за сделки с Русия, Китай и Иран.\r\n\t \r\n\tМадуро често се опитваше да подобри политическото си положение, изтъквайки връзките си с Чавес, но това не му помогна често да бъде критикуван като неспособен и авторитарен управник.\r\n\t \r\n\tСвикването на Конституционното събрание през юли 2017 г. породи обвинения, че Мадуро се опитва да маргинализира доминираното от опозицията Национално събрание. Някои от водачите на опозицията отидоха в изгнание, а на други беше забранено да участват в политическия живот.\r\n\t \r\n\tВ същото време Мадуро се опитваше да се справи с все по-бързо разрастващата се икономическа криза чрез мерки, които изглеждаха като отчаяни - например със съобщение, че Венецуела ще махне три от нулите на почти тотално обезценената си валута и ще бъде създадена криптовалута, обезпечена от петролните запаси на страната.\r\n\t \r\n\tКогато натискът върху него нарасна, президентът засили риториката си срещу империализма, заявявайки, че виновни за икономическата криза са \"олигархични мафии\" и че не дава \"и пет пари\" за мнението на западните сили за него.\r\n\t \r\n\tНо този тип говорене вече не импонира на огромното мнозинство от венецуелците, показват социологическите проучвания. Въпросът, който сега всички си задават, е дали Мадуро ще съумее да изкара докрай втория си шестгодишен мандат.", "date": "2018.05.21", "title": "Николас Мадуро -  от наследник на Чавес  до негово бледо копие"}
{"url": "http://www.mediapool.bg/nikolas-maduro-preizbran-za-prezident-na-venetsuela-news279337.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДосегашният президент на Венецуела Николас Мадуро е победител на президентските избори, предаде Ройтерс. По официални данни Мадуро получава 5,8 милиона гласа, а главният му съперник Енри Фалкон - 1,8 милиона при избирателна активност от 46 на сто.\r\n\t\r\n\tМадуро извоюва лесна победа на оспорваните избори, въпреки че и двамата му основни съперници ги обявиха за нелегитимни заради множество нередности. \"Ние не признаваме този изборен процес, за нас избори нямаше. Във Венецуела трябва да бъдат организирани нови избори\", каза Фалкон пред журналисти и обвини правителството, че е оказало натиск над избирателите.\r\n\tТой добави, че близо до изборните секции властите са поставили около 13 000 щанда с проправителствена агитация.\r\n\t \r\n\tАктивността на избирателите на президентските избори вчера, след призива на опозицията за бойкот, е достигнала едва 32,3 процента в 18 ч. местно време, когато повечето секции са започнали да затварят врати, посочва Ройтерс. В избирателните списъци са вписани над 20,5 милиона души.\r\n\t \r\n\t\r\n\t \r\n\tНа предишните президентски избори през 2015 г. участието на избирателите достигна 80 процента, напомня Ройтерс. Тогава Николас Мадуро победи с минимална преднина популярния опозиционен политик Енрике Каприлес. Този път, макар президентът Мадуро да получи висок процент от гласовете, гласувалите за него са с 1,5 милиона по-малко от 2013 г., когато спечели първия си мандат. Избирателната активност беше около 46 процента, в сравнение с 80 процента на предишните президентски избори, отбелязва \"Гардиън\"\r\n\t\r\n\tТози път опозицията призова за бойкот на изборите. В резултат на това картината в различните части на столицата Каракас бе съвсем различна. Облепените с предизборни плакати улици на източен Каракас, който е крепост на опозицията, бяха почти пусти. Но в други части на града тълпи от хора се отправяха към избирателните секции. В най-голямото бедняшко предградие Петаре звучеше празнична революционна музика, а край избирателните секции бяха отворени и пунктове, на които активисти на социалистическата партия на Мадуро подпечатваха т.нар. \"отечествени карти\", след като се уверяваха, че притежателите им са изпълнили \"патриотичното си задължение\" да гласуват, най-вероятно за Мадуро, предаде Асошиейтед прес.\r\n\tДържавният секретар на САЩ Майк Помпейо нарече изборите във Венецуела фиктивни и изрази мнение, че те няма да променят нищо. А неговият заместник Джон Съливан, цитиран от Ройтерс, каза, че САЩ няма да признаят резултата от тях. Чилийският президент Себастиан Пинера също заяви, че неговата страна няма да признае резултатите, а според него същото ще направят и повечето демократични страни.\r\n\t\r\n\tМадуро отхвърли критиките на международната общност и обвиненията за купуване на гласове и изборни измами. Пред поддръжниците си той определи изборите като \"безупречни\" и довели до героична, по думите му, победа за демокрацията, конституционността и страната.\r\n\t \r\n\tПоддръжници на Мадуро отбелязаха победата с фойерверки и танци, но още преди победната реч на президента, голяма част от международната общност нарече изборите \"предизвестена измама\".\r\n\t \r\n\tВ победната си реч обаче Мадуро отхвърли подобни критики и обеща да работи усилено за бързо стабилизиране на икономиката, която изпитва катастрофален срив, свивайки се с 13 на сто миналата година.\r\n\tВъпреки победата на действащия президент, на хоризонта пред Венецуела няма признаци за предстоящо подобрение. Президентът почти няма достъп до международно финансиране, а контролираната от правителството петролна индустрия, осигуряваща почти целия резерв от твърда валута, е в тежко състояние.\r\n\t \r\n\tЗасега президентът не е показал признаци, че може да реши тежките проблеми на страната. Реакцията му на кризата често се изразяваше в предприемането на засилени мерки срещу политическите противници.\r\n\t \r\n\tВенецуела обаче е обхваната от една от най-тежките икономически кризи в новата история. По оценки на Международния валутен фонд инфлацията може да достигне 13 000 на сто тази година - най-високата в света. Цените растат главоломно и има недостиг на основни стоки, поради което много венецуелци са недохранени. Обикновено това не е рецепта за спечелване на нов мандат, но Мадуро се погрижи да си даде всички възможни предимства - основни опозиционни партии и ключови политици не бяха допуснати до участие в изборите.\r\n\t \r\n\tАнтиправителствените протести бяха брутални и много активисти и лидери бяха арестувани. Избирателната комисия премести изборите през май, вместо традиционния месец декември, в резултат на което опозицията нямаше време да организира предизборна кампания.\r\n\t \r\n\tПремахната беше дори една от мерките за предотвратяване на повторно гласуване.\r\n\t \r\n\tМадуро твърди, че икономическите проблеми на страната се дължат на икономическа война, водена от САЩ. Повечето икономисти обаче посочват като причини лошото управление, корупцията и погрешна политика.\r\n\t \r\n\tНякои избиратели са се чувствали задължени да подкрепят Мадуро, защото мнозина в страната смятат, че правителството следи по електронен път как гласуват, отбелязва в. \"Ню Йорк таймс\".", "date": "2018.05.21", "title": "Николас Мадуро преизбран за президент на Венецуела"}
{"url": "http://www.mediapool.bg/chlenovete-na-krainodyasnata-liga-odobriha-koalitsiyata-s-dvizhenie-5-zvezdi-news279338.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧленовете на крайнодясната партия \"Лига\" подкрепиха с голямо мнозинство - над 90 процента, предложената управляваща коалиция в Италия с антисистемното Движение 5 звезди на вътрешнопартийното гласуване вчера, съобщи ДПА.\r\n\t \r\n\t91 процента от 215-те хиляди привърженици на Лигата, участвали в гласуването, са гласували с \"да\" на предложението за коалиция с 5 звезди, съобщи партията и приветства \"чудесния резултат\".\r\n\t \r\n\tЧленовете на Движението 5 звезди гласуваха в петък за предложената коалиция, която предстои да бъде одобрена от президента Серджо Матарела. \r\n\t \r\n\tДвете партии все още не са обявили кандидатура за министър-председател.", "date": "2018.05.21", "title": "Членовете на крайнодясната \"Лига\" одобриха коалицията с Движение 5 звезди"}
{"url": "http://www.mediapool.bg/borisov-tezhi-na-bulgaria-kato-ruska-yutiya-news279223.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t″\r\n\t\r\n\t Разликата е, че разполагахме с една година, което ни позволи да изработим организационна формула. И това ни позволява сега да кажем на избирателите си, че сме направили нещо на здрава основа.\r\n\t\r\n\tХората, които се занимават пряко с политика, трябва винаги да следят пулса на обществените настроения. Със създаването на \"Демократична България\" отговорихме на очакванията на нашите избиратели, които миналата година останаха разочаровани. Дясноцентриският избирателен корупус има очаквания за политическо представителство и затова създадохме проекта. Второто важно обстоятелство – през последните 9-10 месеца, излизайки с общи позиции по различни теми, ние сме установили, че имаме еднакво отношение към властта. Създадохме политическо обединение, което е опозиция на тази власт.\n\n\r\n\tНашите симпатизанти и избиратели много добре разпознават олигархичния кръг, който е обсебил властта в държавата и бизнеса. Защото този олигархичен кръг, който изсмуква силите на държавата, на практика лишава от възможности останалия бизнес да съществува нормално.\r\n\t Вижда се едно много сериозно отношение от нашите активисти. Те разбират, че страната ни има нужда от реална алтернатива на управленския модел, колкото и да е трудно да се поддържа такава позиция. И разбират, че само заедно можем да я реализираме успешно. И трите политически сили, макар и с различна история, сме показали последователна способност да отстояваме такова опозиционно поведение спрямо управленския модел. Формулата ни има своя дълбок смисъл.\r\n\tСпециално за \"Зелените\" искам да кажа, че аз много се радвам, че заедно с тях можем да работим едни изключително силни пробизнес послания. Ако хората си направят труда да видят нашата обща декларация, в нея ще видят най-силното пробизнес говорене, което има в момента на българската политическа сцена. Ние споделяме мнението, че трябва да бъдем политически представители на перспективата за динамичен растеж, което значи да бъдем представители на българския предприемач.\r\n\t\r\n\tДа, можем да загубим, но само ако не бъдем разбрани. С всички наши позиции, а и с учредителната ни декларация, ние защитаваме чисто десни ценности.\r\n\tПо-големият проблем е в това, че е дошло време да не гледаме детайлно кой колко е десен, колкото да преценим дали тази власт, която в момента управлява България, изобщо има някакъв идеологически код. А идеологическият код на днешната власт се измерва само с една дума и тя е корупция.\r\n\tКакво още ни обединява, ще попитате – обединява ни и това, че ние сме политическите сили, които доброволно се отказахме от властта. Бяхме в комфортна ситуация, от която се отказахме доброволно, излизайки от кабинета \"Борисов 2\". Този факт се подценява. Т.е. още през 2015 година ние казахме: \"Не искаме да се упражнява власт по този начин\".\r\n\t Наистина е много важно да се гледат конкретните ни позиции. Ние оперираме в една тежка информационна асиметрия. Отстрани могат да казват всичко за нас - че сме десни, че сме леви, че сме марсианци, че сме мъртви. И това ще се чуе 100 пъти в публичното пространство, докато това, което ние имаме да кажем, ще се чуе трудно.\r\n\tА по въпроса какви сме – първата позиция, с която излезе \"Демократична България\", бе против АЕЦ \"Белене\". Първото решение, което взехме на председателски съвет, бе съставянето на работна група, която да изготви конкретни решения за лустрация, в сегашните условия. Останалите ни позиции пък са най-силните в защита на частната собственост и частната инициатива. Изразили сме силни позиции срещу ревизията на приватизацията с изменения в конституцията, срещу законодателството, което само на думи е антикорупционно, срещу заявката с изменения в НК да се даде възможност на прокуратурата да преразглежда частни сделки. Неведнъж сме се обявили в защита на свободата на словото. Т.е. няма дясна ценност, която ние да не сме защитили. Но ние казваме нещо повече от това – големият политически избор в България в момента не е между леви и десни политики. Изборът е дали в страната ще се развива демократична перспектива или ще я оставим да се свлече към един авторитарен режим от нов тип.\r\n\tПърво да припомня, че изборите, след които ние влязохме в управленското мнозинство, бяха след протестите от 2013 г. Тогава ГЕРБ успяха да си създадат образ, че и те са част от тази опозиция, която иска промяна на модела. Не ни трябваше много време – около половин година беше – за да разберем, че всичко е една измама. Т.е. Борисов, докато вървяха протестите, изглежда се е договорил с тогавашните управляващи, че ще бъде по-удобният. Така ние на седмия - осмия месец бяхме наясно с реалностите, а темата със съдебната реформа бе последната капка, която преля чашата.\r\n\t Аз нямах никакво съмнение, че Борисов няма желание да прави реформи. Големият въпрос бе до каква степен общественият натиск и международните очаквания ще го принудят и то при положение, че има политици както в парламента, така и в изпълнителната власт, които са готови да лансират тези реформи. Въпросът не бе дали Борисов ще копнее да го стори, а дали ако има някой, който да вдига топката, ще има някакъв резултат.\r\n\tАко процесът на конституционна и законодателна реформа, който стартирахме, беше завършен, можеше да направим съществени промени. И в името на това, дори след като беше ясно, че Борисов играе в другия отбор, беше важно да довършим това усилие. Буквално в мига, в който то се изчерпа, ние напуснахме.\r\n\t\r\n\t В колаборация от какъвто и да е вид с този модел на упражняване на властта няма да влезем никога. Ако при \"Борисов 2\" имаше опити за прикриване на това, че Доган и Сарайско-библиотекарската групировка са ортаци на Борисов, сега това се разгърна. В това правителство са събрани два антипода – т.нар. патриоти и корпоративната организация ДПС. Има министри в това правителство, които са предложени от националистите, а обслужват интересите на ДПС. Вижда се какъв модел бе изграден и съществува. А целта му е да обслужва обръчи от фирми на едрата олигархия.\r\n\t\r\n\tНапротив. Ние плащаме съществена политическа цена, за да си отстояваме позицията. А позицията ни е, че, както казва Атанас, с нашите гласове следващо управление на Борисов няма да има. И ако ние сме подложени на тази медийна \"диета\", на която сме, е именно заради тази наша позиция - съединяването на Борисов с Пеевски, изравняване на ролята на Борисов с тази на комунистите, демистифицирането на факта, че Борисов лично е най-големият фактор за ерозия на българското членство и принадлежност към ЕС и НАТО. Има само една по-висока политическа цена, която можем да платим и тя е, след като сме казали всичко това, да вземем и да подкрепим Борисов. Това би било самоубийство по особено жесток начин.\r\n\t\r\n\tРБ никога не се е фокусирал така нито върху Борисов, нито върху модела на управление.\r\n\t\r\n\t Мога да коментирам само своите действия. Опитах да свърша нещо конкретно и важно в кабинет, оглавяван от Борисов, видя се докъде води това. Емпирично съм доказал, че Борисов реформите в областта на правосъдието не просто няма да ги направи, той не може да си помисли да ги направи. Той лично е основна пречка пред такива реформи. Днес казваме това ясно и без заобикалки. Ако сме толкова луди, че след \"трика\", както припомняте, да сторим същото, политическото небитие ще е нещо напълно заслужено за нас, като минимум.\r\n\t Ние трябва да следим обществените очаквания и да отговаряме на тях – на нашите избиратели. През 2014 г. те очакваха ние да бъдем част от управлението, да бъдем \"намордник\" и коректив на Борисов. Ние отговорихме на тези очаквания, но за кратко време се убедихме, че тази роля не може да се изпълнява и минахме в опозиция. И като споменавате лидерите на РБ – именно Радан Кънев излезе в опозиция, и ДСБ излезе с него.\r\n\t\r\n\tТова е имитация. Имитацията на доброто и лошото ченге. Общо взето тази политическа организация е еднолична. Именно Борисов взема решенията, а останалите се подреждат по него.\r\n\tАз вярвам в ясните политически приоритети. Дали ще има ГЕРБ след Борисов, какво би представлявало това чудо, не е нещо, за което ние трябва да гадаем. Нашата задача е да кажем, че Борисов персонално тежи на страната ни като руска ютия. Ето защо, ние работим за политическата перспектива отвъд Борисов. И за това, тази перспектива да не бъде по-лоша или същата, а да бъде по-добра. Страната ни се нуждае от много ясна програма за удържане на България в ядрото на ЕС. Тази програма ще бъде ясен критерий за нас за това с кого разговаряме. Самата програма ще бъде рентген, който ще освети партньорите ни и ще направи ясни нашите решения.\r\n\tВажно е да можем да обясним на избирателите си, ако сме останали в опозиция, защо сме го сторили, но на първо място, ние искаме тяхното доверие за управление. И то управление, което има конкретна визия: едно - Борисов слиза от сцената и две - това, което се случва на сцената след него, е България в ядрото на ЕС. Защото, нека не си правим илюзии – Борисов е докарал страната до такова състояние, че неговото слизане от сцената изобщо не гарантира автоматично развитие към по-добро. Тя може да продължи да се свлича по Борисовски без Борисов. Той в момента е един баш майстор, който продължава да изгражда империята на пеевщината в България. Пеевщината, не Пеевски. Тази империя на пеевщината може да съществува и без Пеевски и без баш майстора – Борисов. И нейното разграждане няма да бъде лесна задача, която свършва със слизането на Борисов от сцената. То ще започне оттам. Наша задача е да предпоставим слизането на Борисов от сцената и да представим програмата за елиминирането на пеевщината, което най-добре ще стане не от опозиция, а със средствата на управлението.\r\n\t\r\n\tНие много внимателно следим политическия живот в страната и неслучайно още миналата година направихме един анализ на този политически модел на управление, който констатира, че в България институциите са обезличени. И когато питате за отношението ни към партиите, които са в парламента – какво като са там и са се разделили формално на опозиция и управляващи?\r\n\tВеднага ще ви дам пример: когато трябваше да се избере парламентарна квота във ВСС – политическо действие от съществен характер, там нямаше никакво противоречие, нима не помните? Сега се задава премахване на мораториума за строителство на \"Белене\". Да сте чули да има противоречие? Всички са на едно мнение. А са на едно мнение, защото това е едно корупционно блато, в което всички се надяват да си натопят човката.\r\n\tИменно по тази причина на 22 май от 18.30 часа организираме протест срещу рестартирането на \"Белене\". Възобновяването на този опасен, икономически несъстоятелен, технологично остарял проект, е пагубено за българските геополитически, финансови и екологични интереси. Това е завой към Кремъл и рестарт на краденето.\r\n\t\r\n\tНе бързайте с подобни изводи. Всяка партия ще трябва да прецени дали ще продължи тази си \"политика\", ако наричаме това политика изобщо.\r\n\tНе залагаме на възпроизводство на настоящия парламент. Искаме да представим ясна алтернатива. Искаме да представим на българския избирател, който иска да гласува против Борисов и \"за\" Европа, ясна опция за това. Това, заедно с изключително динамичната среда, може да се окаже важен фактор за промяна на политическия пейзаж.\r\n\t\r\n\tВсе повече хора виждат, че Борисов не е отличният ученик на Европа. Напротив – хората виждат, че Борисов води страната ни към второстепенно, периферно членство в ЕС. Извън Шенген, еврозона, банковия съюз, извън общата политика по сигурността, без равен стандарт на законност, под унизително наблюдение. Вечно в някакви чакални, вечно с обещанието за отворени врати с високи прагове пред нас... Когато това усещане изкристализира, то ще промени политическия пейзаж у нас.\r\n\tТова, на което залагаме ние е една проста яснота: Корнелия Нинова предлага на страната ни постепенно излизане от ЕС, дори и формално, а Борисов предлага второкачествено членство или някакво периферно битуване в ЕС под формата на троянски кон на Русия. Ние предлагаме воля и визия за отвоюване на полагащото ни се място в ядрото на ЕС.\r\n\t\r\n\t Забележете какви са посланията от Русия – Решетников казва и Путин показва, че те предпочитат да си играят с Борисов, а не с Корнелия Нинова или Радев. На тях не им трябва изваждането на България формално от ЕС, не им трябва дори още един ляв Орбан в пола или на самолет. На тях им трябва страната ни да бъде най-слабото звено на ЕС, което затруднява преминаването на следващо ниво на интеграция на Съюза, особено в областта на сигурността. Това е нещото, което Борисов може да осигури. И ако някой твърди, че това не е вярно: Решетников го каза изрично в свое интервю, а Путин недвусмислено го показа. В момента, в който московският патриарх набиваше канчето на президента Радев, правителствената информационна служба съобщи, че Путин и Борисов са си говорили много приятелски по телефона. Премиерът и президентът имат лично съревнование за благоволението на Путин и Борисов го печели безапелационно за сега.\r\n\t Какво стана със заявката на Борисов, че той ще работи за смъкване на санкциите срещу Русия? Нима забравихте за това? В присъствието на министър-председателят на Полша заяви публично, че ще работи за това. Впоследствие пък министърката на европредседателството обяви това за приоритет на България. Какво стана с тези заявки? Нещо започнаха да ги замазват и аз ще ви кажа защо: те продължават да работят за тях, но не искат да загубят част от електората си и затова не ги огласяват така гръмко както в началото.\r\n\t Защото същевременно, Борисов планира да нахлузи на врата на страната ни АЕЦ ″Белене\" и го прави по простата причина, че най-важна му е прегръдката на Путин. Освен това, колкото и да го прегръщат Меркел и Макрон пред камерите, мониторингът върху правосъдието остава и всъщност ще се засили чрез обвързването си с достъпа до Еврофондове, \"Шенген\" е все така недостижим за нас, а управляващите не смеят да поискат приемането ни в Банковия съюз. Зад всички тези реалности се крият реформи, които Борисов никога няма да направи и това ще дърпа страната назад все по-силно. С или без прегръдки пред камерите.\r\n\tДобра е тази загриженост на Борисов за Западните Балкани, но каква става в Източните, т.е. в България. Ние сме 11 години членове на съюза, а сме под мониторинг за правосъдие и вътрешен ред, извън Шенген и без ясна перспектива за Еврозоната и банковия съюз. При тези условия ние не сме нищо повече от лош пример за Западните Балкани и колкото и да са дипломатични лидерите на ЕС, да се прегръщат и усмихват любезно с Борисов, казаха на лидерите на Западните Балкани, че ще приемат държавите им в ЕС тогава, когато направят реформите, които България не е сторила все още.\r\n\t\r\n\tОт един месец е създадено обединението. Нашият диалог е с избирателните, не с партийни ядра на политически сили. Ние разчитаме на здравия разум на избирателя, този който иска ясни приоритети и правила. Разчитаме на здравия разум на българския бизнес. Бизнес, който трябва да си даде сметка, че за 11 години членство на България в ЕС, ние сме получили над 16 млрд. евро и не е ясно тези пари къде са.\r\n\tЕврокомисията ни казва, че 11 години ни пишат доклади, показват къде са проблемите, а ние не си мърдаме пръста. В този ред на мисли е основателна заплахата, че накрая ще ни спрат парите. Тези обстоятелства трябва да станат ясни на хората и от тях да си проличи: кой иска и работи за това България да остане в периферията на ЕС и кой иска и работи да се върнем в ядрото му.\r\n\t\r\n\tПри обявяването на \"Демократична България\" заявихме, че вратата е отворена за присъединяването на други политически сили, но казвам за пореден път – нашият разговор е с избирателя. Ние говорим на онези, които искат нормална държава, действащи институции, върховенство на правото.\r\n\tПо отношение на партиите, за които питате – да, ние поддържаме контакт с някои от тях и в зависимост от развитието на процесите в един момент ще преценим кой от тях би могъл да се присъедини към нас. Но трябва да е изрично ясно отношението на тези формации към модела на упражняване на власт у нас.\r\n\tНие ще търсим обединение около ясна кауза и оценка по отношение на модела \"Борисов\" и пеевщината. Имаме ли достатъчна убедителност на такова позициониране, подписването на споразумение е лесно.\r\n\tИ говорейки за случващото се вдясно, трябва ясно да кажем, че то може да доведе до избистряне, до по-съдържателна и почтена политика, но трябва да сме наясно и че може да сме свидетели на началото на политически инженеринг, който е програмиран в Банкя и цели да реши проблема на Борисов, че той няма смокинов лист за следващото обединение. На него му трябва малък партньор, който да го легитимира. Затова ние внимателно трябва да следим какво се случва.\r\n\tабелязваме как се търсят начини да се създаде отровен двойник на демократична алтернатива, за създаване на следваща патерица. Ние не можем да бъдем нито едното, нито другото. Ако друга сила избере това – отговорната е нейна, пред нейните избиратели.\r\n\t\r\n\tТова е опорна точка, която не отговаря на истината. Разбира се, че сме извели като приоритет реформа на институциите, които се занимават с правоохранителна дейност, но ако не се доверява човек на пропагандата, ще види, че имаме ясни позиции по редица икономически въпроси, геополитически и стратегически позиции. Създадохме експертен екип – за да изработим и вече изработваме във всяка една област политически послания. Т.е. цялостна програма, на чиято база ще поискаме властта.\r\n\t Ние сме единствената формация, която има позиция по \"Белене\". И това не е позиция по една конкретна сделка, тя е въпрос на абсолютно различна философия за развитие на българската енергетика. Това е позиция, без която никой не може да твърди, че се бори за намаляване на зависимостта от Русия в българската енергетика, което е основен проблем.\r\n\tИ още: ние сме единствената политическа сила, която има ясно и последователно отношение към възможността на държавата да мачка и рекетира бизнеса през нови органи и изменения в НК. Ние сме единствените, които ясно искаме страната ни да влезе веднага в Европейския банковия съюз. Това отново не е еднократно действие, а въпрос на воля за това гнилите ябълки в банковата система да бъдат изчистени. Ние сме единствените, които искаме цялостна реформа на независимите регулатори, на службите и прокуратурата, разбира се. Ние сме най-силните застъпници за радикална реформа и редукция на администрацията чрез въвеждане на реално електронно управление\r\n\tИ най-сетне – ние говорим най-силно, че България трябва да модернизира своите въоръжени сили, да инвестира и повече от 2% в една ясно осъзната листа от приоритети, за да имаме реална, а не куха отбрана.\r\n\tСигурно може да звучи абстрактно, но ние сме единствените, които говорим за необходимостта България да се адаптира към Четвъртата индустриална революция - технологичната. 30% от работните места, които имаме в момента, в следващите години ще изчезнат. България трябва да се адаптира към това.\r\n\tНай-продуктивната част от българското население е в чужбина – ние ясно говорим с тях и за тях, включително и с идеи в законодателството.\r\n\tЗа всички изброени области, ние разполагаме не само с ясна и решителна визия, но и с ексклузивен експертен капацитет. Това са ключовете към бъдещето. Всички останали предлагат затъване в блатото.\r\n\t\r\n\tТова говорене цели да създаде възможност ГЕРБ да изглеждат като умерено проевропейска политическа сила. Марешки е клиент на прокуратурата и има класическо поведение на клиент на прокуратурата на българската политическа сцена. Това са хора, които правят много резки ходове в неочаквана посока, в момент, когато потрябва. И очевидно потрябва да се появи карикатурно - антиевропейска политическа сила, на чийто фон реално антиевропейските партии БСП, ДПС и ГЕРБ да изглеждат системни и сериозни.\r\n\tБългарските избиратели са изправени пред сериозен избор дали страната ни ще има европейско бъдеще в ядрото на ЕС. Но големите политически сили имат интерес да подменят този избор и да го замажат. А замазването минава през създаването на фалшиви полярности. Но този избор ще трябва да бъде направен. И тогава много хора и в ГЕРБ, и в ляво ще трябва много сериозно да си помислят за кого ще гласуват на следващите европейски избори. И защото този избор предстои, затова с всички сили се мъчат да накарат хората да смятат, че Борисов е най-западната точка на политиката у нас. А пък тази най-западна точка се ангажира с евтини антиевропейски кампании, които ерозират доверието към ЕС у нас – последните примери са храните и превозите. Всяка страна членка има моменти, в които трябва да отбранява своя национален интерес в рамките на Съюза, но превръщането на подобни теми в антиевропейски излияния, каквито чуваме от Борисов, е съвършено друга игра.\r\n\tИмаме много странно съчетаване на външни и вътрешни хибридни атаки. За съжаление външните, продуцирани основно от Русия, а понякога и от Турция, не срещат никакво противодействие на българските институции. И те дават своите резултати в определени нагласи на гражданите.\r\n\tА във вътрешен аспект, това което Христо каза е много важно – понякога, да не кажа доста често, вътрешните хибридки се провокират с цел, за да може да се поддържа образа на ГЕРБ, че е проевропейска и пронатовска сила.", "date": "2018.05.21", "title": "Борисов тежи на България като руска ютия"}
{"url": "http://www.mediapool.bg/prezidentat-kam-rusiya-nikoi-sanktsii-ne-sa-vechni-news279339.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t заявява президентът Румен Радев в интервю за руския в. \"Комерсант\", публикувано на 21 май, когато започва първата му визита в Русия и срещите с руския премиер Дмитрий Медведев, а във вторник и с президента Владимир Путин. Радев очаква, че след тази среща \"правителствата на двете държави ще набележат конкретни мерки и проекти във всички сфери\", отбелязвайки, че през втората половина на година ще се проведе 16-тата сесия на българо-руската междуправителствена комисия.\r\n\tОсновното му послание, повторено и след проведената по-късно в понеделник среща с руския премиер Медведев, е за изграждане на пряк газопровод от Русия към България – \"Български поток\", който да съдейства за превръщането на страната в регионален енергиен център. Радев освен това е убеден в необходимостта от изграждане на АЕЦ \"Белене\", за да остане България \"атомна държава\".\r\n\tПървият въпрос на руското издание към Радев е по повод несъстоялото се негово намерение за визита на Путин у нас на 3 март т.г. по повод 140-годишнината от Руско-турската война. Президентът заявява, че е имал такава принципна уговорка с Путин, който обаче преди президентските избори в Русия (на 18 март -бел.ред.) не е могъл да посочи конкретна дата. \r\n\tПо-нататък Румен Радев заявява, че решението на България да не последва примера на другите страни от ЕС и НАТО и да не изгони руски дипломати заради отравянето на бившия руски шпионин Сергей Скрипал във Великобритания е било \". \r\n\tОтмяната на санкциите е свързана с изпълнение на Минските споразумения\n\n\r\n\tЗапитан дали София ще подкрепи евентуално по-нататъшно разширяване на санкциите на ЕС срещу Русия във връзка със ситуацията в Крим, Румен Радев казва:\r\n\t\r\n\t\r\n\tРадев отклонява въпроса за руска намеса във вътрешните работи на България \r\n\tЗапитан основателно ли е според него обвинението на предшественика му Росен Плевнелиев, че Русия финансира политически партии и се меси във вътрешните работи на България, Румен Радев отговаря:\r\n\tПреки доставки на руски газ до България по \"Български поток\"\r\n\tПрезидентът Румен Радев се обяви за преки доставки на руски газ през Черно море чрез изграждането на директен газопровод между двете страни.\r\n\tПредложеното от Радев име е по аналогия с \"Турски поток\", изграждан като заместител на спрения от Путин \"Южен поток\".\r\n\t \r\n\t, заявява Радев.\r\n\t \r\n\tВ същото време амбициите на премиера Бойко Борисов и правителството са за изграждане на газов хъб \"Балкан\" край Варна, който да бъде захранван от различни доставчици, включително и руски. Прокламираната цел на проекта е допринесе за диверсификацията на газовите доставки, каквато е и целта на ЕС.\r\n\t \r\n\t, заявява Радев. След като прави аналогия с газопровода \"Северен поток 2\", той уточнява: \r\n\t \r\n\tНа въпрос съществува ли към момента договореност между България и Брюксел за транзита на руски газ през България по газопровода \"Турски поток\" след 2019 г., Радев отговаря: \r\n\tНа въпрос за \"Турски поток\", който измества България като транзитна страна за руските доставки, президентът казва: \r\n\t \r\n\t, допълва Румен Радев, изброявайки страните по маршрута на спрения \"Южен поток\".\r\n\t \r\n\tПо думите му и за Русия, и за България логичен избор е това да става през българска територия.\r\n\t \r\n\tПодкрепа за АЕЦ \"Белене\": България е атомна страна и трябва да остане атомна\r\n\t \r\n\tПрезидентът Радев заявява пред \"Комерсант\" и подкрепата си за плановете на правителството да рестартира проекта за строителството на АЕЦ \"Белене\":\r\n\t \r\n\t, казва той и привежда аргументите си:\r\n\t \r\n\tПрезидентът очаква Народното събрание да гласува за снемане на мораториума за АЕЦ \"Белене\", в който \r\n\t \r\n\tПо думите му \r\n\t \r\n\t\r\n\t \r\n\tРумен Радев казва още, че България не може да закупи допълнително от Русия изтребители МиГ, тъй като според утвърдените от българското правителство изисквания самолетите трябва да са произведени и да са на въоръжение поне в една страна членка на НАТО или ЕС.\r\n\t \r\n\tТова изискване е логично от гледна точка на съюзническите задължения на България,,  посочва Радев. \r\n\t \r\n\tПрезидентът подчертава, че въпреки че България е член на НАТО, тя продължава да охранява въздушното си пространство с изтребители МиГ-29, и във връзка с това е необходимо да се осигури своевременната им техническа поддръжка. \r\n\t \r\n\tМО вече подписа договор за ремонта и поддръжката на старите МиГ 29, на които разчитат българските военновъздушни сили, който се очаква да излезе над 80 млн. лева.\r\n\t \r\n\tНад 450 хил. руснаци са придобили недвижима собственост в България\r\n\t \r\n\t, казва Румен Радев и изтъква, че България и Русия вече предприемат мерки за облекчаване на визовите изисквания и това носи добри резултати. Той посочва, че България е сред най-популярните туристически дестинации за руснаците.\r\n\tРадев и Путин ще проведат среща, след което ще ръководят пленарните разговори на официалните делегации и на двете страни. \r\n\t \r\n\tВ делегацията на българския президент няма нито един министър. \r\n\t \r\n\tРадев ще участва и в отбелязването на Дните на българската култура в Москва.", "date": "2018.05.21", "title": "Президентът към Русия: \"Никои санкции не са вечни\""}
{"url": "http://www.mediapool.bg/velikobritaniya-ne-podnovyava-vizata-na-abramovich-news279341.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВеликобритания не е продължила визата на руския милиардер и собственик на лондонския футболен клуб \"Челси\" Роман Абрамович за престой на територията на страната, съобщи изданието The Bell, позовавайки се на източник от обкръжението на руския бизнесмен.\r\n\tПредишната виза на Абрамович е изтекла преди три седмици – в началото на месец май, а нова не му е била издадена.\r\n\tИменно заради това собственикът на футболния отбор ”Челси” не е бил на стадион ”Уембли” в Лондон за финала на Купата на Футболната асоциация на Англия срещу ”Манчестър Юнайтед” в събота.\r\n\tДруг източник на The Bell съобщи, че няма официален отказ за издаване на виза на Абрамович, а британските власти продължават да разглеждат документите.\r\n\tДжон Ман, говорител на Роман Абрамович, обяви че това са лични въпроси и няма да има коментар.\r\n\tСъщевременно влиятелната комисия по външните работи към Камарата на депутатите в британския парламент поиска правителството на Тереза Мей да положи повече усилия за борба срещу потоците от \"корумпирани\" руски пари, които са в обращение в Лондон, предаде Ройтерс.\r\n\t \n\n\r\n\t\"Няма никакво оправдание Обединеното кралство да си затваря очите, когато клептократите на (руския) президент Путин и нарушителите на човешките права използват парите, изпрани в Лондон, за да корумпират нашите съюзници, да подкопават нашите партньорства и да рушат доверието в нашите институции\", се посочва в доклад на парламентарната комисия.\r\n\t \r\n\tРуските пари, изпрани във финансовите институции на лондонското Сити, вредят на усилията на правителството да заеме твърда позиция срещу агресивната външна политика на Москва, се посочва в доклада.\r\n\t \r\n\tВъв финансовия център на Великобритания са се излели големи потоци руски пари след разпадането на Съветския съюз през 1991 г. и Лондон остава предпочитана западна столица за руски олигарси и функционери, които парадират с богатството си на най-луксозните места в Европа, цитира Ройтерс доклада на парламентарната комисия по външните работи.\r\n\t \r\n\t\"Използването на Лондон като база за корумпираните авоари на хора, свързани с Кремъл, сега очевидно се вписва в по-широка руска стратегия, която влияе върху нашата национална сигурност\", се посочва в доклада.\r\n\t \r\n\tСпоред парламентарната комисия по външните работи президентът Путин и съюзниците му \"продължават да укриват и изпират корумпираните си авоари в Лондон\". \"Обединеното кралство трябва да заяви ясно, че корупцията, произтичаща от Кремъл, вече не е добре дошла на нашите пазари и че ние ще предприемем действия\", се казва в доклада.\r\n\t \r\n\tДепутатите настояват за по-твърди мерки и за засилено сътрудничество със Съединените щати, страните от Г-7 и Европейския съюз в борбата с корупцията и мръсните пари.", "date": "2018.05.21", "title": "Великобритания не подновява визата на Абрамович"}
{"url": "http://www.mediapool.bg/sofiya-tarsi-sdelka-po-kazusa-s-nebostargacha-v-strelbishte-news279359.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният архитект на София Здравко Здравков разбрал от медиите, че . То е заради отказа му да изпълни съдебно решение, с което да даде зелена светлина за изграждането на небостъргач кв. \"Стрелбище\". Инвеститор в проекта и компанията НИКМИ, която спечели едно от делата си срещу общината.\r\n\tВ съдебното решение е записано, че Здравков трябва да издаде подробен устройствен план за имота, който ще позволи застрояването му. Това обаче не е направено и главният архитект беше глобен на два пъти заради неизпълнение на съдебно решение - веднъж с 1000 лева и веднъж с 13 000 лева. Главният архитект за пореден път каза, че ако изпълни съдебното решение, ще извърши един куп други закононарушения.\r\n\t\"Това, което знам за разследването, го знам от медиите\", коментира в понеделник Здравков.\r\n\tТой припомни, че общинските съветници събраха сумата за плащането на втората му глоба и че е подадено искане за обявяване на съдебното решение за нищожно. В същото време текат и други дела с инвеститора.\r\n\tЗдравков каза още, че е възможно да се постигне някакво споразумение с НИКМИ по въпроса. Инициативата за преговори с инвеститорите била на кмета Йорданка Фандъкова и на общинския съвет. Миналата седмица е била първата среща с компанията. На разговора бил обсъждан вариант да се намери друг терен за застрояване.\r\n\tНа главния архитект било възложено да се изчисли каква би била разгърнатата застроена площ, която може да се построи на терена край бул. \"България\". След това ще се търси общински терен с подобни параметри. Здравков обаче отново уточни, че общината не е брокер на имоти и не разполага с безкрайно много възможности.\r\n\tТеренът на НИКМИ е бил общински до 2006 г. Фирмата го придобива след замяна. По това време на него е позволено застрояване, но до 20 метра. В Общия устройствен план от 2009 г. имотът е отреден за озеленяване. През 2014 г. с решение на общинския съвет е приет подробен устройствен план на кв. \"Стрелбище\".\r\n\tИмотът на НИКМИ обаче е изключен от неговия обхват, тъй като компанията е започнала процедура по изготвянето на самостоятелен план за терена. Вратички в закона позволяват в този план да се предвиди строителството на 150-метрова сграда. Този подробен устройствен план не е придвижен от бившия вече архитект на София Петър Диков. Компанията обжалва и печели делото, което задължава настоящия главен архитект да задейства плана.\r\n\tЗдравков формално стартира процедурата, но с решение на екокомисията в общинския съвет то е спряно. Мотивът е, че в имота има 61 дървета.\r\n\tДругата \"битка\" на главния архитект се очертава отново с бизнеса, но този път с рекламния. И рекламодатели и фирми, предоставящи рекламни услуги, имат забележки към измененията в наредбата за рекламата и преместваемите обекти. Според Здравков тя цели да въведе ред в града, който в момента приличал на битпазар. Затова се предлага изчистването на рекламата от историческия център на града, както и по-малки размери и по-големи отстояния между билбордовете в останалите части на столицата.\r\n\tЗдравков очаква сериозен отпор и прогнозира много тежко обсъждане на текстовете в общинския съвет. \"Ако не проявим воля сега, ще се радваме на този визуален шум дълго\", коментира архитектът.\r\n\tОбщината е задвижила и промяна на Общия устройствен план, свързана с бъдещото развитие на мрежата на метрото. Става въпрос за продължението на линията, която в момента стига до \"Младост 4\", към Околовръстния път при \"София ринг мол\".\r\n\tТам метрото трябва да се свърже със Симеоновския лифт, който също ще бъде удължен. Трасето му ще стига северно от Околовръстното шосе, преминавайки над търговския център в района. Сегашната първа станция на лифта, ще стане междинна, обясни Здравков.\r\n\tПлановете за това разширение на метрото обаче все още са далеч от осъществяване. По същия начин стои и идеята втората линия на метрото, която стига до бул. \"Черни връх\" и ул. \"Сребърна\", да бъде продължена в посока Студентски град.\r\n\tЗа все още далечното бъдеще е и отклонението на непостроената още трета линия към кв. \"Слатина\", а от там към бул. \"Цариградско шосе\" и търговския център The Mall.\r\n\tНай-реалистично към този момент е удължаването на първата линия на метрото в \"Люлин\". Идеята е тя да стигне до Околовръстното шосе, където да бъде направен голям буферен паркинг.\r\n\tТази година общината започна или предстои да открие и няколко архитектурни конкурса, за да се промени обликът на ключови места в града. Вече върви конкурсът за пространството около Централна гара. Според Здравков този район има голям потенциал за развитие и има предимства пред предпочитаните от инвеститорите южни територии. Сред плюсовете на мястото са, че е на 15 минути пеша от историческия център на града, а в същото време цените на имотите около гарата са много по-ниски.\r\n\tПредстои и обявяването на конкурса за пространството около \"Св. Неделя\". Основната цел е то да бъде изчистено от коли и да прави връзка с Ларгото и Градската градина.", "date": "2018.05.21", "title": "София търси сделка по казуса с небостъргача в \"Стрелбище\""}
{"url": "http://www.mediapool.bg/ministerstvoto-na-pravosadieto-shte-proveryava-fbr-zaradi-ruskoto-razsledvane-news279342.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканското министерство на правосъдието възложи на своя главен инспектор да провери дали е имало нередности или политически мотиви в начина, по който ФБР е водило контраразузнавателното разследване на хора, заподозрени в сговор с руски агенти, които са се намесили в президентските избори през 2016 г., предаде Асошиейтед прес.\r\n\t \r\n\tТова бе съобщено в декларация, след като вчера президентът Доналд Тръмп написа в Туитър, че ще изиска министерството да разследва дали ФБР е внедрило свои хора в предизборната му кампания с политически цели. Президентът освен това иска  да се разследва дали подобни действия са били поискани от правителството на Барак Обама.\r\n\t \r\n\tСпоред в. \"Ню Йорк таймс\" ФБР е поръчало на информатор да се срещне с двама души от кампанията на Тръмп - Картър Пейдж и Джордж Пападопулос, но това е било в разследването на евентуални връзки на тези хора с Русия, посочва Франс прес, цитирана от БТА.\r\n\t \r\n\tДепутати от Демократическата партия обвиняват Белия дом и републиканците, че всъщност се опитват да дестабилизират специалния прокурор Робърт Мълър, който от близо година разследва евентуален сговор между Москва и предизборния екип на Тръмп. \r\n\t \r\n\tКонгресменът демократ Адам Шиф, член на комисията по разузнаването към Камарата на представителите, заяви вчера, че твърденията на президента за някакъв \"шпионин\" в кампанията му са абсурдни, добавя АФП.", "date": "2018.05.21", "title": "Министерството на правосъдието ще проверява ФБР заради ”руското” разследване"}
{"url": "http://www.mediapool.bg/naslednikat-na-tsenko-chokov-shte-bade-izbran-sled-balotazh-news279340.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзборите за кмет на Галиче на мястото на осъдения Ценко Чоков не излъчиха победител на първи тур. Разликата между първия и втория - кандидатите на БСП и ГЕРБ Веселин Тушинов и Страхил Стоянов е само 20 гласа при общо отишли до урните 900 души.\r\n\t \r\n\tТрети на първия тур остана представителят на ВМРО Николай Банков. Избирателната активност е 58%.\r\n\t \r\n\tДвамата кандидати с най-голяма подкрепа ще привличат избирателите между двата тура с различни послания, съобщи бТВ.\n\n\r\n\t \r\n\t Тушинов залага на \"Да се обедини селото, да няма тези размирици, които бяха, и нашето село трябва да стане европейско село\". \r\n\t \r\n\tДокато \"Най-важното е инфраструктурата, осветление и най-важното е спокойствието\", е програмата накратко на Страхил Стоянов.", "date": "2018.05.21", "title": "Наследникът на Ценко Чоков ще бъде избран след балотаж"}
{"url": "http://www.mediapool.bg/predizboren-miting-v-saraevo-sabra-15-000-privarzhenitsi-na-erdogan-news279343.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на Турция Реджеп Таийп Ердоган събра 15 хиляди привърженици от цяла Европа на предизборен митинг в столицата на Босна и Херцеговина - Сараево.\r\n\tПред море от босненски и турски знамена Ердоган призова множеството да гласува за него и управляващата Партия на справедливостта и развитието на 24 юни. Голяма част от привържениците му дойдоха от Холандия, Германия и Австрия - все държави, които забраниха турски предизборни прояви на своя територия, съобщи БНР.\r\n\tПред събралите се хора Ердоган заяви, че Босна и Херцеговина се е показала като \"истинска демокрация\", за разлика от държави, които имат претенцията да са люлка на цивилизацията.\r\n\tНа митинга беше и Бакир Изетбегович - представител на мюсюлманите в тричленното босненско председателство. Той призова присъстващите да гласуват за нов мандат на турския президент. По-рано Ердоган обеща, че Турция ще инвестира милиарди долари в строежа на магистрала между Сараево и Белград. За съвместния проект между Босна и Херцеговина, Сърбия и Турция потвърди и членът на колективното президентство на Босна Бакир Изетбегович.\r\n\tПо думите на Ердоган пред Съюза на европейските турски демократи на парламентарните и президентски избори ще се направи избор за страната през следващия век.\r\n\tТурският държавен глава призова турците, живеещи в Западна Европа, да играят активна роля в политиката на страните, в които живеят и да вземат тяхно гражданство. Той допълни, че те трябва както да запазят майчиния си език, така и добре да усвоят езика на приемащата страна.\n\n\r\n\tЕрдоган обяви, че местата за представители на диаспората в турските университети ще бъдат удвоени, както и решаване на пенсионни и въпроси, свързани с отбиването на задължителната им военна служба.\r\n\tТурският лидер заяви, че е получил от Националната разузнавателна организация (МИТ) информация за готвен срещу него атентат, както и добави, че такива заплахи няма да го откажат да продължи по пътя си.\r\n\tВ събота вицепремиерът и говорител на кабинета Бекир Боздаг написа в \"Туитър\", че е получена заплаха за възможно убийство. Той посочи, че тези заплахи не са нови и са съществували винаги, като ги приписа на групи, недоволни от такъв \"голям лидер\". Живеещи в Скопие турци заявили на турските специални служби за непотвърдени данни за възможен опит за атентат срещу Реджеп Ердоган по време на негова визита на Балканите, предават турски медии.", "date": "2018.05.21", "title": "Предизборен митинг в Сараево събра 15 000 привърженици на Ердоган"}
{"url": "http://www.mediapool.bg/balgarin-e-zadarzhan-v-marsiliya-po-podozreniya-v-terorizam-news279344.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарин е задържан на гарата в Марсилия по подозрения за тероризъм след като пътничка подала сигнал за ”странно поведение”.\r\n\t \r\n\t48-годишният българин е пренасял материали, от които може да се направи взривно устройство. Властите гледат на случая изключително сериозно, като на този етап смятат, че може да са предотвратили атентат, съобщи кореспондентът на бТВ във Франция.\r\n\t \r\n\tПътникът първоначално говорел на руски и заявил, че е от чеченски произход. Именно човек от тази етническа група извърши преди дни нападение в Париж.\n\n\r\n\t \r\n\tЕдва по-късно, при проверка на отпечатъците станало ясно, че всъщност става въпрос за българин. Към момента не се съобщават подробности за заподозрения.\r\n\tПо повод ареста му, от МВР съобщиха единствено, че той е бил обявен за международно издирване с Европейска заповед за арест през 2012 г. Причината е влязлата му в сила 6-годишна присъда за опит за убийство, извършен през 2010 г.", "date": "2018.05.21", "title": "Българин е задържан в Марсилия по подозрения в тероризъм"}
{"url": "http://www.mediapool.bg/demokratichna-bulgaria-obvini-vlastta-v-opit-da-spre-protesta-sreshtu-belene-news279360.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Демократична България\" обвини персонално премиера Бойко Борисов в опит да се спре планираният за вторник протест пред Министерския съвет срещу рестартирането на проекта АЕЦ \"Белене\".\r\n\tКоалицията съобщава, че в столичната полиция е бил извикан представител на \"Демократична България\". Полицията е \"изискала\" от коалицията да промени деня, мястото или часа на протеста. Аргументът е бил, че по същото време е \"организиран\" контрапротест в защита на проекта \"Белeне\" от АБВ.\r\n\t\"Демократична България\" казва, че е заявила в Столичната община и публичното пространство организацията на протеста в указаните от закона срокове. Полицията няма право да иска промяна на графика на протеста, защото това може да стори само столичният кмет в 24-часов срок от уведомлението за провеждането му.\r\n\t\"Такава забрана няма. Властта, чрез СДВР, се опитва да спре протеста на \"Демократична България\". Изплашеният Борисов очевидно се крие зад гърба на Румен Петков, когото изпраща да защити кражбата \"Белене\". Никъде в публичното пространство (в медиите, на сайта на АБВ и в социалните мрежи) няма информация за подобно събитие на АБВ.\r\n\tЗаявяваме че, няма да позволим на слугите на енергийната мафия - ГЕРБ, БСП и АБВ, да попречат на свободните граждани да изразят своето несъгласие с това милиарди левове да бъдат излети в корупционния гьол \"Белене\" и в джобовете на сателитите на Путин\", се казва в съобщението на партията.\r\n\tВ него се допълва: \"Напомняме на Бойко Борисов, че годината е 2018 и с милиционерски и тоталитарни методи няма да наложи на свободните граждани поредния корупционен проект от руския енергиен шлем\".\r\n\t\"Демократична България\"  да излезе на протест срещу възобновяването на проекта АЕЦ \"Белене\".\r\n\tИдеята за рестарт на ядрения проект бе лансирана първо от премиера Бойко Борисов преди десет дни, въпреки че \"Белене\" бе спряна от първото правителство на ГЕРБ през март 2012 г. с мотива за липса на пари, съмнения за рентабилност и сеизмологична опасност.\r\n\tОт \"Демократична България\" определиха намерението за подновяване на ядрения проект като \"завой към Кремъл и рестарт на кражбите\".", "date": "2018.05.21", "title": "\"Демократична България\" обвини властта в опит да спре протеста срещу \"Белене\""}
{"url": "http://www.mediapool.bg/nyama-kak-da-bade-vaveden-dds-varhu-hazarta-news279362.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяма как да бъде въведен ДДС върху хазарта, заяви  юристът Димитър Терзиев, който е бивш председател на Държавната комисия по хазарт. Коментарът му бе по повод изказването на вицепремиера Валери Симеонов, че може да се мисли за въвеждане на такъв данък в отговор на силната съпротива на хазартния бранш срещу предложените от него законодателни промени за ограничаване на рекламата на хазарта и на продажбата на талони за търкане.\r\n\t\"ДДС върху хазарта няма как да се въведе, защото има европейски регламент, който освобождава изрично хазарта от този налог. Освен това не виждам как биха могли да се облагат залозите, което, първо, би оскъпило играта, второ, не биха се увеличили приходите в хазната и не това е характерът на данъчното облагане на хазарта. В цял свят облагането е ясно и категорично – процент от залозите и твърди суми върху експлоатираните игрални съоръжения\", каза Терзиев.\r\n\tВсъщност, хазартът е освободен от ДДС заради притеснението на фискалните власти, че игрите на щастието могат да се ползват много лесно в крупни схеми за източване на данъка.\r\n\tСпоред Димитър Терзиев предложенията на патриотите, ако бъдат прецизирани, могат да изчистят спорните въпроси в действащия Закон за хазарта.\r\n\t\"След като я има нея (политическата воля за промяна, б. р.), сега е моментът да се изчистят всички спорни въпроси в сега действащия закон, включително и с рекламата. Текстовете, които сега са предложени, трябва да се прецизират, защото леко противоречат с действащи норми от сегашния закон и би се получила колизия между тях\", каза юристът.\r\n\tДимитър Терзиев се обяви за ограничаване на рекламата на хазарт, която според него в момента има стимулираща роля за разрастването на продажбите. По думите на експерта проблемът е, че в момента излъчваните реклами могат да са на моменти агресивни, но не са незаконни, ако не се брои клипът \"Шоколад\", за който бяха наложени глоби.\r\n\tСпоред Терзиев държавата трябва да ограничи максимално продажбата на билети и участието в хазартните игри, като е особено важно в тях да не се допуска участието на непълнолетни граждани.\r\n\tТерзиев смята, че може да се ограничи продажбата на лотарийни билети, но текстовете на патриотите трябва да се прецизират.\r\n\t\"В сега действащия закон няма механизъм за разпространение на лотарийните билети, т.е. те могат да се продават навсякъде. За да се промени това, би трябвало да се промени раздел втори от глава трета на закона, където да се регламентира как и в кои пунктове могат да се продават лотарийни билети. От друга страна, сегашният текст на проекта, който се предлага, да се ограничи до игралните зали, казина и букмейкърски пунктове, е в противоречие с действащия текст на чл. 9 от закона, който забранява в един обект да се организират хазартни игри, за които няма издаден лиценз за съответния обект. Всички обекти, в които в момента се продават талончета, би следвало да минат първо на лицензиране през Държавната комисия по хазарта и едва тогава да се продават тези билети. Ще трябва да име един буферен период, в който ще трябва или да се спре тотално продажбата на билети навсякъде, или до лицензирането на тези обекти, те да се продават по досегашния ред, но това трябва да се прецизира в закона\", каза юристът.", "date": "2018.05.21", "title": "Няма как да бъде въведен ДДС върху хазарта"}
{"url": "http://www.mediapool.bg/drevni-nahodki-po-gazovata-vrazka-do-gartsiya-shte-se-prouchvat-s-3-mln-lv-news279363.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОще един търг по реализацията на медусистемната газова връзка България-Гърция – за археологически проучвания на регистрирани по трасето древни селища и некрополи, бе обявен от проектната компания \"Ай Си Джи Би\" в понеделник. За изследванията ще бъдат похарчени 3 млн. лв. без ДДС, а кой ще ги извърши ще стане ясно след преговори с предварително поканени потенциални изпълнители.\r\n\tПроучванията се предвижда да продължат три месеца. Набелязани за изследване са потенциални археологически обекти, сред които праисторически селища, могилни некрополи, антични селища и др. Целта е те да бъдат проучени подробно, да се провери дали няма и други важни находки на терена, да се прецени дали строежът на връзката няма да ги увреди, налагат ли се действия за опазването им.\r\n\tПоканените участници в търга са избрани на база поискани от тях оферти за извършване на археологическите дейности. Те ще имат време до 5 юни да преценят дали ще участват в процедурата.\r\n\tТова е четвъртият търг за строежа на интерконектора, за който в момента се търсят и инженер-консултант, доставчик на тръбите, както и проектант и изпълнител на самия строеж.\r\n\tСлед няколко месечно забавяне заради обжалване от винарна и фирма за имоти, в края на април би подновена процедурата за инженер-консултант на проекта. След като Върховният административен съд отхвърли претенциите, останалите кандидати за поръчката на стойност 8.45 млн. евро без ДДС, имат нов срок за внасяне на оферти – 28 май,\r\n\tНапредък има и по търга за доставка на тръбите за изграждането на газопровода, чиято дължина на трасето от Стара Загора през Хасково до Комотини е 183 км. От подалите заявление за участие десет компании, до втория етап на конкурса , съобщава компанията на сайта си.\r\n\tТова са българската \"Топливо 2\", турската \"Ерсиваш Челик Бору Санайи А.Ш\" и гръцката \"Коринт Пайпуъркс С.А.\". Те ще имат право да подадат оферти за поръчката, чиято индикативна стойност е 160 млн. евро без ДДС.\r\n\tКато неотговарящи на предварително зададените критерии за допускане до етапа с офертата са отстранени турските \"Ноксел Челик Бору Санайи А.Ш\" и \"Умран Челик Бору Санайи А.Ш\" индийската \"Велспун Корп Лимитед\", руските тръбни заводи в Загорск и Челябинск и германската \"Залцгитер Манесман Интернешънъл\".\r\n\tОще на по-ранен етап стана ясно, че от процедурата е отстранена и индийската \"Джиндау\", защото е включила в заявлението си и ценово предложението, което е нарушение.\r\n\tПредстои да се види какъв ще е интересът към най-скоро обявената поръчка -. за изпълнител на проекта, чиято стойност е 145 млн. евро без ДДС.\r\n\tМиналата седмица стана ясно, че най-сетне проектната компания е получила одобрението на Европейската комисия за прехвърляне в бюджета и на 39 млн. евро от българската оперативна програма \"Иновации и конкурентоспособност\". Парите първоначално бяха предназначени за интерконектора със Сърбия, но проектът се забави и стана ясно,че не може да бъде въведен в експлоатация в срока на действие на оперативната програма. Чака се и решение 10-12 млн. евро да постъпят в проекта от гръцките еврофондове.\r\n\tОстаналото финансиране за оценяваната на 240 млн. евро газова връзка да дойде чрез заем от Европейската инвестиционна банка. Българският бюджет от години записва държавна гаранция за 110 млн. евро, която да се ползва за по-изгодни лихвени условия при кредитирането на проекта.\r\n\tТази гаранция се очаква да се активира в скоро време и да се подпише заемът с ЕИБ, за да се премине към същинската част от изграждането на връзката. Плановете са тя да бъде пусната в експлоатация през 2020 г.", "date": "2018.05.21", "title": "Древни находки по газовата връзка до Гърция ще се проучват с 3 млн. лв."}
{"url": "http://www.mediapool.bg/trigodishno-dete-zagina-pri-padane-v-neobezopasena-shahta-v-sliven-news279364.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДете на три години е загинало, след като е паднало в необезопасена шахта за отпадни води в Сливен, съобщи бТВ в понеделник. Момиченцето е било с родителите си на гости на приятелско семейство в покрайнините на града.\r\n\t \r\n\tТо е било оставено да се разхожда около къщата без надзор. В един момент родителите открили, че детето го няма, и подали сигнал до полицията.\r\n\t \r\n\tС помощта на следови кучета тялото на момиченцето било открито на километър от мястото, където паднало в шахтата – в пречиствателната станция до село Самуилово. По случая е образувано досъдебно производство.", "date": "2018.05.21", "title": "Тригодишно дете загина при падане в необезопасена шахта в Сливен"}
{"url": "http://www.mediapool.bg/nad-51-000-mladezhi-se-yaviha-na-matura-po-balgarski-ezik-news279354.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИнтерпретативно съчинение или есе по темата \"Човекът и вярата\" върху стихотворението \"Вяра\" от Никола Вапцаров. Това е последният компонент от матурата по български език и литература, на която днес се явиха над 51 000 дванадесетокласници.\r\n\tТемата е 41-ия въпрос от матурата по български език и литература и не се съобщава при започването на изпита заради засилените мерки срещу преписване и изтичане на информация.\r\n\tОстаналите част от матурата се състои в 40 въпроса със затворени или отворени отговори, разделени в два модула.\r\n\tМатурата по български език и литература е задължителна за завършването на средно образование. Резултатите от нея се признават от университети за прием в първи курс.\r\n\tОсвен зрелостниците на изпит по български език и литература в понеделник се явиха и близо 55 300 седмокласниците. Те също отговарят на въпроси и пишат преразказ върху непознат текст - откъс от романа \"Седем хайдути и едно магаре\" на Бранислав Нушич. Към него има и дидактическа задача.\r\n\tС оценките от външното оценяване в седми клас се кандидатства за гимназия.\r\n\tПо-късно през деня тестовете и отговорите на въпросите от двата изпита бяха публикувани на сайта на Министерството на образованието и науката. Страницата се срина временно.\r\n\tРезултатите от външното оценяване за седмокласниците ще са готови до 6 юни, а от матурите – до 13 юни.", "date": "2018.05.21", "title": "Над 51 000 младежи се явиха на матура по български език"}
{"url": "http://www.mediapool.bg/madrid-blokira-noviya-sastav-na-katalunskoto-pravitelstvo-news279367.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИспанското правителство призна правомощията на новоизбрания регионален премиер на Каталуния Ким Тора, но възрази срещу избора му на министри, някои от които се намират в ареста, и отказа да утвърди избрания от него екип, предаде Ройтерс, като се позова на официални документи.\r\n\t \r\n\tТози развой означава, че Мадрид ще продължи да налага пряко управление над североизточната област.\r\n\t \r\n\tТора е сепаратист, искащ да възстанови състава на правителството, което обяви независимост от Испания през октомври, и за целта предложи за министри четирима души, които или са в ареста, или живеят в самоналожено изгнание.\r\n\t \r\n\tМадрид и Барселона са в продължаващо вече месеци наред противопоставяне помежду си, след като през декември на свиканите от централното правителство предсрочни избори в Каталуния сепаратисткият блок запази мнозинството си в регионалния парламент.\r\n\t \n\n\r\n\tПо силата на извънредното законодателство, позволило да бъде въведено прякото управление над делата на Каталуния, Мадрид трябва да сложи край на прякото управление, щом бъде напълно съставено каталунско правителство с назначени министри.\r\n\t \r\n\tЦентралната власт обаче заяви, че номинирането на четиримата, които са обвиняеми за престъпления, вариращи от бунт до злоупотреби с публични средства, представлява умишлена провокация.\r\n\t \r\n\tСега вече не е ясно кога ще бъде отменено прякото управление на Мадрид, отбелязва Ройтерс. Днес испанският премиер Мариано Рахой заяви, че се надява Каталуния скоро да състави жизнеспособно правителство, което да спазва законите.\r\n\t \r\n\t\"Надявам се скоро да има правителство, което да е жизнеспособно, което да спазва закона и да влезе в диалог с нас\", каза той в реч в Галисия. \"Да бъде такова правителство, което ще работи за връщане на институционалната и политическа нормалност в нашата страна.\"\r\n\t \r\n\tИспанските съдилища постановиха, че референдумът за независимост от 1 октомври и провъзгласената след това независимост от Испания са незаконни, защото противоречат на испанската конституция, в която е записано, че Испания е неделима.\r\n\t \r\n\tВ събота Рахой разговаря по телефона с двама опозиционни лидери - Педро Санчес на Испанската социалистическа партия и Алберт Ривера на формацията \"Гражданите\", за да обсъдят обстановката и да поиска подкрепата им.\r\n\t \r\n\tДвете партии, които заедно с десноцентристката Народна партия на Рахой представляват мнозинство в испанския парламент, се обединяват около мнението, че докато не дойде на власт ново регионално правителство, прякото управление на Каталуния трябва да продължи.\r\n\t \r\n\t\"Ние, всички тези партии, които подкрепяме конституцията, трябва да приемем действителността и заедно да приложим конституцията\", каза Ривера в телевизионно интервю днес. \"В Каталуния има нужда от мир и стабилност заради нейната икономика и социална хармония.\"\r\n\t \r\n\tМиналата седмица регионалният каталунски парламент одобри кандидатурата на Тора за регионален премиер. Тя бе предложена от намиращия се в момента в Германия бивш лидер на Каталуния Карлес Пучдемон.\r\n\t \r\n\tПучдемон изчаква в Германия решението на германския съд, който трябва да се произнесе по искане на Испания за екстрадирането му по обвинения в злоупотреба с публични средства, свързана с организирането на незаконния референдум за независимост на Каталуния, провел се през октомври, отбелязва Ройтерс.", "date": "2018.05.21", "title": "Мадрид блокира новия състав на каталунското правителство"}
{"url": "http://www.mediapool.bg/kabinetat-shte-prieme-mehanizam-za-izplashtane-na-zaplatite-v-bolnitsite-v-lovech-i-vratsa-news279365.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов е разпоредил на министрите на финансите и на здравеопазването да предложат механизъм, който да гарантира редовното изплащане на възнагражденията на лекарите и медицинския персонал в болниците във Враца и в Ловеч, въпреки наложените на лечебните заведения запори от кредиторите им, съобщиха от правителствената информационна служба. Общата сума на дължимите заплати за месеците февруари-април в МБАЛ \"Христо Ботев“ и МБАЛ \"Параскев Стоянов“ са в размер на 1 873 113 лв.\r\n\tВ разговор с двамата министри премиерът е посочил, че разбира техните аргументи като финансисти, но не може да допусне професионалисти, положили висококвалифициран труд, да бъдат лишени от добросъвестно изработените си заплати. Демотивирането на тези специалисти би могло да има тежки последици за здравето и живота на хората в областните центрове и в областите Враца и Ловеч, посочи Борисов.\r\n\tТой е подчертал, че спазването на финансовата дисциплина по отношение разходването на публични средства е основен фактор за гарантирането на адекватни здравни грижи, но контролните функции не са задължение на редовия медицински персонал и той не може да бъде държан отговорен за действия или бездействия на ръководствата на болниците. Министър-председателят е настоял за по-строг контрол върху законосъобразността на сключваните от лечебните заведения договори и изрази очакване, че виновните за лошото финансово състояние на болниците в Ловеч и Враца ще понесат отговорността си.\r\n\tСлед разговора с премиера Борисов и в резултат на анализите, направени от страна на министерствата на финансите и на здравеопазването, на заседанието на правителството в сряда министърът на здравеопазването ще предложи осигуряване на необходимите средства за разплащане на просрочените задължения за възнаграждения и осигурителни вноски на медицинския персонал и служителите от двете болници. Приемането на това решение ще защити в максимална степен обществения интерес и ще гарантира нормалното функциониране на лечебните заведения.", "date": "2018.05.21", "title": "Кабинетът ще приеме механизъм за изплащане на заплатите в болниците в Ловеч и Враца"}
{"url": "http://www.mediapool.bg/pompeio-zaplashi-iran-s-nai-tezhkite-sanktsii-v-istoriyata-news279370.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавният секретар на САЩ Майк Помпейо заплаши, че САЩ ще подложат Иран на безпрецедентен финансов натиск и ще му наложат \"най-тежките санкции в историята\", ако иранското правителство не промени курса си, предаде Асошиейтед прес.\r\n\t \r\n\tВ реч пред консервативната фондация \"Херитидж\" във Вашингтон Помпейо призова за ново ядрено споразумение с Иран, след като президентът Доналд Тръмп се изтегли от сключеното през 2015 г. По думите на държавния секретар администрацията на Тръмп предпочита това да е договор, който да се ратифицира от Конгреса.\r\n\t \r\n\tПомпейо изброи 12 изисквания към Иран, които според него трябва да бъдат част от следващо споразумение.\r\n\t \r\n\tУсловията\n\n\r\n\t \r\n\tТой заяви, че Иран трябва да прекрати обогатяването на уран и никога да не се занимава с предварителна обработка на плутоний. Иран също така трябва да даде на ядрените инспектори \"безусловен достъп до всички обекти в страната\" и да спре да развива програмата си за балистични ракети.\r\n\t \r\n\tПомпейо поиска Иран да освободи всички американски граждани, да прекрати подкрепата си за бунтовниците хуси в Йемен, да изтегли всичките си въоръжени сили от Сирия и да престане да заплашва Израел.\r\n\t \r\n\tИран \"никога повече няма да има картбланш да доминира Близкия изток\", заяви Помпейо и обеща \"да преследва иранските агенти и машите им от Хизбула в цял свят, за да ги смаже\".\r\n\t \r\n\tПомпейо заяви, че иранското ядрено споразумение от 2015 г. е било \"губещо\" и това е имало огромни последици в Близкия изток.\r\n\t \r\n\tОткакто споразумението от 2015 г. влезе в сила, Иран \"напредна из целия Близък изток\", а администрацията на Обама \"беше заложила\" на това, че Иран ще спре неправомерните си действия и ще спазва световните норми, каза държавният секретар на САЩ.\r\n\t \r\n\tПомпейо заяви, че Тръмп се е оттеглил от споразумението, защото то не е гарантирало безопасността на американците от създаваните от Иран рискове. Споразумението от 2015 г. \"постави света в риск заради фаталните си недостатъци\", добави той.\r\n\t \r\n\tПотенциални отстъпки\r\n\t \r\n\tПомпейо предложи редица значителни потенциални отстъпки от САЩ за Иран, ако Техеран се съгласи да извърши \"съществени промени\" и призова за ново, по-силно ядрено споразумение с Иран.\r\n\t \r\n\tАко бъде постигнато споразумение, което удовлетворява администрацията на Тръмп, САЩ ще са склонни да отменят всички икономически санкции, заяви Помпейо. Освен това САЩ ще възстановят пълни дипломатически и търговски отношения с Иран и ще му позволят да получи достъп до най-модерни технологии.\r\n\t \r\n\tПомпейо заяви, че САЩ дори биха подкрепили модернизацията на иранската икономика и биха й помогнали да се върне в световната финансова система.\r\n\t \r\n\tДържавният секретар на САЩ поиска подкрепата на съюзниците, по-специално европейските, но ги предупреди, че фирмите, които развиват дейност в Иран в забранени от американските санкции отрасли, \"ще бъдат държани отговорни\".\r\n\t \r\n\t\"Иран ще бъде принуден да направи избор: или да се бори икономиката му да не изпадне \"на системи\", или да продължи да изразходва ценни средства за борби зад граница. Той няма да има ресурсите да прави и двете\", заяви Помпейо, цитиран от ДПА.", "date": "2018.05.21", "title": "Помпейо заплаши Иран с \"най-тежките санкции в историята\""}
{"url": "http://www.mediapool.bg/szo-e-mnogo-po-dobre-podgotvena-za-spravyane-s-ebola-otkolkoto-prez-2014-g-news279366.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазпространението на вируса ебола в град Мбандака в Демократична република Конго буди тревога, но изгледите са много по-оптимистични, отколкото при епидемията в Западна Африка през 2014 г., заяви генералният директор на Световната здравна организация (СЗО) Тедрос Аданом Гебрейесус, цитиран от Ройтерс.\r\n\t \r\n\tПотвърждаването на случаи на ебола в Мбандака - голям пристанищен град на река Конго, предизвика тревога, че смъртоносният вирус може да се разпространи надолу по течението към столицата Киншаса, чието население наброява 10 милиона души.\r\n\t \r\n\t\"Обезпокояващо е, че сега имаме случаи на ебола в градски център, но сме много по-добре подготвени да се справим с разпространението (на вируса), отколкото бяхме през 2014 г.\", каза генералният директор на СЗО.\r\n\t \r\n\tПо думите му ваксинацията срещу вируса е започнала днес.\r\n\t \r\n\tПредишното ръководство на СЗО беше силно критикувано заради бавната му реакция на обявената през март 2014 г. епидемия от ебола, която продължи до януари 2016 г. и отне живота на над 11 300 човека.Този път СЗО предприе бърз отговор за справяне с разпространението на вируса.\r\n\t \n\n\r\n\tПо най-нови данни на министерството на здравеопазването на ДР Конго вирусът е взел 26 жертви. Властите заявиха, че има 22 потвърдени случая, 21 вероятни и 6 предполагаеми - общо 49, посочва Франс прес.", "date": "2018.05.21", "title": "СЗО е много по-добре подготвена за справяне с ебола, отколкото през 2014 г."}
{"url": "http://www.mediapool.bg/siriyskata-armiya-obyavi-che-ima-palen-kontrol-nad-damask-za-parvi-pat-ot-2012-ta-news279368.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСирийската армия обяви в понеделник, че е установила пълен контрол над столицата Дамаск и нейните околности, за първи път от началото на конфликта в страната преди повече от седем години, предадоха световните агенции.\r\n\t \r\n\tВ изявление, прочетено по държавната телевизия, армията обяви, че е превзела изцяло след едномесечна кампания палестинския бежански лагер Ярмук и квартал Хаджар ал Асуад, в Южен Дамаск, части от които бяха държани от джихадистката групировка \"Ислямска държава\".\r\n\t \r\n\t\"(Сирийската столица) и нейните околности са в пълна безопасност\", увери армията, цитирана от Асошиейтед прес.\r\n\t \r\n\tАгенцията отбелязва, че и сирийските правителствени сили, и джихадистите са дали много жертви в сраженията, които са нанесли и сериозни щети на лагера Ярмук и околните жилищни квартали.\r\n\t \r\n\tЕвакуацията на бойците от \"Ислямска държава\" и техните семейства от последния им бастион в Южен Дамаск приключи днес, предаде по-рано Франс прес, позовавайки се на Сирийския център за наблюдение на правата на човека.\r\n\t \n\n\r\n\tДиректорът на неправителствената организация Рами Абдел Рахман каза пред агенцията, че тази нощ с 32 автобуса са били евакуирани около 1600 бойци и цивилни, които са били откарани към пустинните райони в Източна Сирия.\r\n\t \r\n\tАбдел Рахман посочи още, че сирийските правителствени сили са влезли в лагера Ярмук, след като освободиха кварталите Тадамун, Кадам и Хаджар ал Асуад.\r\n\t \r\n\tСпоред Сирийския център за наблюдение на човешките права евакуацията е започнала тази нощ, по-малко от 24 часа след като режимът на Асад и \"Ислямска държава\" се споразумяха за примирие след месец на ожесточени сражения. Сирийското правителство не потвърждава информациите за това споразумение за евакуация, но цитиран от агенция САНА военен източник заяви, че в южната част на столицата е имало евакуации на жени и деца преди военните действия да бъдат възобновени след краткото прекратяване на огъня.\r\n\t \r\n\tНа 19 април сирийският режим започна масирана акция срещу \"Ислямска държава\" в Южен Дамаск, по време на която загинаха повече от 60 цивилни, 250 правителствени войници и 233-ма джихадисти.\r\n\t \r\n\tСлед превземането на Ярмук и съседните на него квартали, режимът на Асад контролира целия Дамаск за първи път от 2012 г.\r\n\t \r\n\tИнформацията за изтласкването на екстремистите от Хаджар ал Асуад и от Ярмук беше потвърдена и от сирийски държавни медии и от агенция ТАСС, позоваваща се на сирийския новинарски сайт \"Ал Масдар\".", "date": "2018.05.21", "title": "Сирийската армия обяви, че има пълен контрол над Дамаск за първи път от 2012-та"}
{"url": "http://www.mediapool.bg/zashto-be-spryan-yuzhen-potok-i-vazmozhen-li-e-dnes-news279373.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроектът за изграждането на газопровода \"Южен поток\" по дъното на Черно море от руския град Анапа до българския Варна със сухопътно разклонение през Сърбия и Унгария до Австрия бе прекратен на 1 декември 2014 г. от руския президент Владимир Путин. От Анкара той обясни, че в замяна ще бъде построен \"Турски поток\".\r\n\tКато причина за отказа на Москва и руския газов гигант \"Газпром\" от проекта за 900-километровия газопровод с четири тръби, всяка от които с годишен капацитет от 15.75 млрд. куб. м, Путин посочи липсата на съгласие от ключовия партньор България. Тогава той обвини ЕС в неотстъпчивост и нежелание да си сътрудничи с Москва и дори заплаши, че газовите потоци към Европа може да бъдат намалени и пренасочени към Азия. Това обаче не само не се случи, но и \"Газпром\" в момента прави всичко възможно да реализира разширението на газопровода \"Северен поток\" по дъното на Балтийско море, въпреки съпротивата на Украйна, Полша и част от прибалтийските държави, неодобрението на Брюксел и натиска на САЩ.\r\n\tБългария бе посочена от Путин като причина за провала на проекта, но реално той беше обречен заради прекомерното му оскъпяване, а и заради пречките, които му създаваше Третия енергиен пакет на ЕС, изискващ \"Газпром\" да допусне до тръбата и други транзитьори, а не да резервира капацитета само за себе си. Това повлия позициите на други ключови участници в компанията за реализацията на трасето. Италия, която имаше дял в международната компания \"Южен поток Транспорт\", например отказа да инвестира допълнителни средства в газопровода.\r\n\tБългария, въпреки огромното желание на няколко правителства да реализират проекта, бе принудена да замрази работата по него на своя територия заради проблемите именно с европейското законодателство.\r\n\tПрез лятото на 2014 г. правителството на Пламен Орешарски реши да спре работата по проекта след започналата в началото на юни  заради конкурса за строител на газопровода на българска територия. Съмненията на Брюксел бяха, че с избора на българо-руски консорциума от фирми, приближени до Кремъл и българската власт и по-специално до депутата от ДПС Делян Пеевски, са нарушени европравилата на конкуренцията и на обществените поръчки.\r\n\tОтделно Европейската комисия смяташе, че газопроводът не може да бъде реализиран на българската територия в условията на тотален монопол при ползването на тръбата от \"Газпром\".\r\n\tТака беше сложен край на осемгодишната сага по \"Южен поток\". Заменилият го \"Турски поток\" трябваше също да е от четири тръби с по 15.75 млрд. куб. м годишен капацитет, но след поредица преговори между Москва и Анкара бе решено да е от две тръби – едната за турския пазар, другата трябва да стига до Западна Европа. Първоначално бе обявено, че това ще става през Гърция, но България реши да ухажва \"Газпром\" като доставчик за планирания от премиера Бойко Борисов газоразпределителен център край Варна.\r\n\tВ края на април от \"Газпром\" обявиха, че вече е построена първата тръба http://www.mediapool.bg/postroena-e-parvata-traba-na-turski-potok-news278551.html на \"Турски поток\" до турското крайбрежие, а втората е частично е построена.\r\n\tСпоред български газови експерти това означава, че реално не е възможно вече втората тръба директно до стига до Варна, за да захранва подготвяния хъб там хъб \"Балкан\".\r\n\tСамият Бойко Борисов неведнъж е коментирал, че възможно втората тръба да захранва хъба през турско-българската граница и преговорите са този център да снабдява Сърбия. За целта се строи 20-километров лупинг на сегашния транзитен газопровод между двете държави, който превърне тръбата в реверсивна и по нея ще може да се внася газ от южната ни съседка. При инспекция на работата по съоръжението Борисов обяви, че  \"15.7- 16 млрд. куб. м. газ . Преди това пък при подписване на споразумение за сътрудничество между \"Булгартрансгаз\" и \"Газпром\" той каза, че  за \"Турски поток\" до Варна.\r\n\tЗа да получи България нова тръба от Русия – независимо дали по дъното на Черно море, което надали ще стане, или сухопътното трасе на \"Турски поток\" ще стига до Варна, бъдещият газопровод трябва да отговаря на изискванията на Евросъюза и до него достъп да имат и други търговци на газ освен \"Газпром\".\r\n\tЕдинственият вариант в реализацията на нов руски газов проект на българска територия е , дадено от Европейската комисия за определен период от време, заявиха малко преди края на \"Южен поток\" от Брюксел. Тогава обаче \"Газпром\" не желаеше да внесе искане за т.нар. дерогация, а искаше това да стори България, но властите у нас предпочетоха да пасуват.\r\n\tРеално това е възможно, тъй като Брюксел разреши през 2015 г. на Транадриатическия газопровод изключение от Третия енергиен пакет.\r\n\tРуската компания \"Газпром\" обаче като цяло има лош опит с изключенията на газопроводите й от европейските правила.", "date": "2018.05.21", "title": "Защо бе спрян \"Южен поток\" и възможен ли е днес"}
{"url": "http://www.mediapool.bg/trite-vaprosa-koito-radev-tryabva-da-postavi-v-moskva-news279369.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"България има силна нужда от нормални, равнопоставени и взаимноизгодни отношения с Русия и именно заради тази потребност е необходимо проблемите да бъдат назовавани категорично, пряко, с необходимото уважение и да се търсят механизми и общи пространства на взаимен интерес, в които тези проблеми да бъдат решавани“. Това коментира политологът Огнян Минчев по повод визитата на президента Румен Радев в Москва. \r\n\t \r\n\tТой посочи, че възродената геостратегическа конкуренция неизбежно ще се отрази на отношенията на България както с нейните партньори, така и със страни като Руската федерация, които влизат в „конкурентна схватка“ с тях. \r\n\t \r\n\t\"Но ако ние наистина претендираме, че имаме специални отношения с Русия, изградени върху някакви специфични близости – културни, исторически, религиозни – изградени между България и Русия, ние би следвало да използваме този исторически потенциал, ако претендираме, че той е наличен, именно, за да вървим в посока, която е обратна на това геополитическо противопоставяне, да вървим в посока смекчаване и в посока регулиране на отношенията – не само между България и Русия, но и между по-широките блокове, чиито представители се явяват те в съвременния свят\", обясни Минчев пред БНР. \n\n\r\n\t \r\n\tТой коментира, че посещението на президента Румен Радев в Русия потвърждава изразените от него публично позиции за вдигане на санкциите срещу Москва. \r\n\t \r\n\tСпоред Минчев правомощията на българския президент не са високи, особено в сферата на икономиката, но \"той може съвсем спокойно да постави въпросите, които засягат българския национален интерес, независимо от това дали те се намират в обхвата на неговите пълномощия и възможности за цялостно решаване“.\r\n\t \r\n\tМинчев изброи въпросите, които според него би следвало да се поставят пред руския президент. \r\n\t \r\n\t от тях е за цената на руския газ за България, която, по думите му, вече три десетилетия сериозно надвишава средната цена на този природен ресурс в Европа.\r\n\t \r\n\t - през последните 30 години остава нерешен и въпросът за руските входни мита за български стоки, като обмитяването на нашата продукция е по-високо от това за други бивши страни членки на Източния блок, воден от бившия Съветски съюз.\r\n\t \r\n\t, допълва анализаторът и подчертава, че както за Южен, така и за Северен поток, постигането на съгласие по този въпрос няма да е лесно от международна гледна точка и от гледна точка на законодателството на Европейския съюз. \r\n\t \r\n\tОгнян Минчев посочи, че българският президент като държавен глава на страна член на ЕС и НАТО, трябва да изрази тревога от нарастващото напрежение в региона, особено в района на Черноморието и на Балканите.\r\n\t \r\n\tПритеснително е и активно разширяващата се милитаризация на Черно море след анексията на Крим, както и опитите на руските специални служби да интервенират във вътрешните работи на балканските страни и да създават напрежение от типа на това, което се случи в Черна гора – опит за преврат, чиито следи водят до специалните служби на Русия.", "date": "2018.05.21", "title": "Трите въпроса, които Радев трябва да постави в Москва"}
{"url": "http://www.mediapool.bg/ombudsmanat-pita-kzk-ima-li-kartel-pri-rozovarite-news279372.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОмбудсманът Мая Манолова ще сезира Комисията за защита на конкуренцията (КЗК) по подозрение за наличие на картелно споразумение в отрасъла на розопроизводството, което по думите й убива конкуренцията и сваля цените. Това съобщи Манолова при срещата си с производители на рози, провела се на масив между Сопот и Карлово в понеделник.\r\n\tВ събота те протестираха срещу ниските изкупни цени на розовия цвят. В отговор министърът на земеделието Румен Порожанов им обеща държавна помощ от 30 ст./кг на всички регистрирани производители на рози, както и приемане на Закон за розата, който да регулира бранша.\r\n\tМного е притеснителен фактът, че седмици преди активното предаване на розовия цвят и преди кампанията се изяснява каква ще бъде цената, както и обстоятелството, че тя е еднаква за всички дестилерии и розопроизводители, без оглед качеството на розовия цвят, каза Мая Манолова.\r\n\tСпоред производителите на рози изкупната цена тази година е 2 лв./кг с тенденция да достигне 1.60 лв./кг. За сравнение преди години маслодайната роза се е изкупувала на цени от  4 лв./кг. Сега производителите настояват за цена поне от 3 лв./кг. Причина за ниската изкупна цена са нарасналите площи и добрата реколта през тази година, както и нерегламентиран внос от Иран, Турция и Тунис, по думите на земеделския министър. \r\n\t\"Обещаната при края на кампанията помощ по de minimis за розопроизводителите е по 30 ст./кг, но може и да е повече - по 50 ст./кг\", смята Манолова.\r\n\tТя заяви, че ще настоява земеделското министерство през общинските служби по земеделие да изпрати екипи на място за всички, които искат да се регистрират като земеделски производители. \"Това ще ви даде възможност първо да получите финансова помощ от министерството след приключването на кампанията по беритбата и второ - да можете да си направите сдружения на земеделските производители, на розопроизводителите, с които другата година да си защитавате своевременно и организирано интересите си\", каза  Манолова.\r\n\tТова е малко възможно да се случи обаче. Срокът за подаване на заявленията за подпомагане по Кампания 2018 без санкции изтече на 15 май. От 16 май до 11 юни земеделските производители могат да подават заявления, като за всеки просрочен ден търпят санкция от 1%. Приемането на заявленията също така е свързано с куп изисквания и набор от документи, които трябва да изпълни фермерът. Освен това се прави т.нар. чертаене на парцелите, което няма как да стане на полето.\r\n\tВ миналогодишната кампания заявления за подпомагане бяха заявили 1164 производители на рози, като средният размер на отглежданите от тях площи е 3.5 ха, по данни на Държавен фонд \"Земеделие\".\r\n\tОмбудсманът заяви още, че е разговаряла и с ръководството на Националната агенция по приходите да започнат проверки на прекупвачите, които изкупуват на цена под 2 лв., а при установени нарушения да бъдат налагани сериозни санкции.\r\n\t\"Според мен няма как държавата да избяга от отговорност, да не застане зад гърба ви и да не ви подкрепи, в един толкова важен за вас момент. Става дума за бранш, който е традиционен за България, който е лицето, образът на страната ни. Прекрасно е, че една от атракциите на европредседателството бе килимът от рози, който показахме на чужденците, жалко е, че съвсем буквално сме на път да потъпчем един от най-красивите символи на страната ни - българската роза\", каза Мая Манолова.\r\n\tВ тази връзка тя посочи, че е крайно време държавата да създаде правила за бранша, като приеме в най-кратки срокове Закон за розата, както и да се намеси срещу вноса на продукти, които замърсяват и компрометират българското розово масло.\r\n\tПо-късно омбудсманът се срещна и с розопроизводителите от община Стрелча, които заплашват с поредна блокада на пътя към Панагюрище.", "date": "2018.05.21", "title": "Омбудсманът пита КЗК има ли картел при розоварите"}
