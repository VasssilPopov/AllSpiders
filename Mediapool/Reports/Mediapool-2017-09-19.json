{"url": "http://www.mediapool.bg/novi-iztrebiteli-skoro-nyama-da-ima-sagata-zapochva-otnachalo-news269439.html", "text": "Сагата с покупката на нови изтребители за армията започва отначало, тъй като проектът ще бъде променен и ще бъде гледан отново от парламента. Такова е заключението на доклада, който трябва да бъде приет в сряда от парламентарната комисия за проверка на процедурата. В списъка на офертите, от които ще избира правителството, ще се включат и нови Ф-16, предложени от САЩ.\r\n\tКраят на парламентарното разследване доведе до опасно покачване на напрежението между премиера Бойко Борисов и президента Румен Радев, който открито настоява правителството бързо да сключи договор за покупка на изтребител \"Грипен\", избран от назначеното от него служебно правителство.\r\n\t\r\n\tВ същото време Борисов и министърът на отбраната Красимир Каракачанов твърдят, че превъоръжаването на българските Военновъздушни сили не било належащо, като Каракачанов и във вторник заяви, че имаме достатъчно бойни самолети, които обаче не летят и че той имал \"ясна идея\" за ремонтиране на старите МиГ-ове в български предприятия.\r\n\tКъм момента не е ясно колко ще се забави покупката на нов изтребител и България ще си остане все така изцяло зависима от Русия за наличните съветски МиГ-ове.\n\n\r\n\t\"Дали ще стартира процедурата следващия месец или след една година е важно, разбира се, но не фатално, но ние един ден ще стигнем до този разговор и ние трябва отсега да го водим и затова няма смисъл да бързаме излишно\", коментира във вторник министър Каракачанов.\r\n\t\r\n\tДокладът на комисията предлага МО да започне нова процедура с нови правила и нови запитвания до държавите производители на такъв тип машини. Настоява се също така за отстраняване на неяснотите и съмненията за ограничителни изисквания, свързани със схемите за изплащане на самолетите.\r\n\tМиналата седмица председателят на анкетната комисия Емил Христов (ГЕРБ) обясни, че по проекта е свършена много работа и той не трябва да бъде рестартиран изцяло, но да бъде осигурена равнопоставеност за всички оферти, каквато не е била налице.\r\n\tОсновният проблем в проекта е промяната на правилата за избор на изтребител по време на самата процедура, вследствие на което е декласирано предложението на САЩ и Португалия за Ф- 16. Това стана с мотива, че офертата не отговаря на българските изисквания за разсрочено плащане. По този начин на първо място бе класирана единствената останала оферта – за нови шведски изтребители \"Грипен\".\r\n\tПарламентарната проверка обаче разкри много неясни моменти около въвеждането на това изискване и последвалото му тълкуване, довело в крайна сметка до отстраняването на американската оферта.\r\n\tПървоначално изискването за финансовата схема не е било задължително и не е заложено като такова в одобрения от парламента инвестиционен проект. През юни 2016 г. обаче бордът, който управлява проекта, променя методиката за оценка на офертите и изискването вече се превръща в задължително.\r\n\tКомисията препоръчва още проектът за закупуване на нови изтребители да бъде актуализиран с офертите, постъпили след изпращането на предложенията за участие в конкурса до държавите производители. Министерството на отбраната изпрати искания за оферти до Италия за \"Еврофайтър Тайфун\" втора ръка, до Швеция за нови \"Грипен\" и до САЩ и Португалия за употребявани Ф-16 с опция за модернизация. Предложението от САЩ за нови Ф-16 бе получено след това.\r\n\tОчаква се в новите предложения, от които трябва да избира правителството, да бъдат включени и новите Ф-16.\r\n\tАко проектът започне отначало, процедурата по класиране на офертите трябва да се проведе пак от конкурсна комисия, формирана в МО. Докладът на министерството ще се внесе в Министерския съвет, който трябва да проведе преговори и да сключи междудържавен договор за покупката. Накрая договорът трябва да се ратифицира от Народното събрание.\r\n\tВременната парламентарна комисия \"високо оценява\" досега свършената работа по проекта, но отбелязва, че е \"имало липса на политическо ръководство и контрол на процеса\".\r\n\tСъздаден е бил и \"нормативен вакуум\". \"В целия процес се забелязва липсата на ясни правила за утвърждаване на разработените документи\", се казва в проектодоклада на комисията.\r\n\tОтбелязва се също, че участието на външни експерти е било ограничено. Освен това в сегашната процедура е била създадена възможност за промяна в задължителните условия и критерии, което довело до отпадане на един от вариантите.\r\n\t\"Изкривен е крайният резултат и се създали сериозни съмнения за ефективността на изразходването на значителни публични средства\", се казва в проектодоклада. България смята да отдели 1.5 млрд. лв. за 8 самолета, обучение и наземно оборудване.\r\n\tРъководителят на проекта за многоцелевия самолет и главен секретар на президенството Димитър Стоянов даде да се разбере, че институцията не зачита мнението на комисията.\r\n\t \r\n\t\"Каква е истината – комисията си е изработила мнението на основата на една пресконференция, която беше организирана от председателя на ПГ на ГЕРБ преди няколко месеца. Тогава имаше реплика \"крадецът вика дръжте крадеца\". Не случайно тогава ние казахме, че това е комисията \"Анти Радев\". Нещата според мен са явно свързани\", коментира Стоянов пред бТВ.\r\n\t \r\n\tВ същото време от шведската компания, класирана на първо място в конкурса, обявиха, че не са търсили нечестно предимство в процедурата и схемата за плащане.\r\n\t \r\n\tКаракачанов с \"ясна идея\" за ремонт на старите МиГ-ове\r\n\t \r\n\tМинистърът на отбраната Красимир Каракачанов коментира, че България има достатъчно самолети, които могат да бъдат ремонтирани, а стоят на земята. В същото време се водят спорове как да се похарчат милиарди левове за едва половин ескадрила, добави той. По негово мнение трябва да се купи нов самолет, а не втора ръка.\r\n\t \r\n\t\"Ние така или иначе ще трябва да купим изтребители. Въпрос на време е. Дали ще стартира процедурата следващия месец или след една година е важно разбира се, но не фатално, но ние един ден ще стигнем до този разговор и ние трябва отсега да го водим и затова няма смисъл да бързаме излишно. Но подчертавам - имаме достатъчно възможности - с много по-малко средства да ремонтираме наличните ни самолети в изтребителната авиация, бомбандировъчната авиация. Моята идея е ясна - трябва да се ремонтират в нашите предприятия - имаме \"Авионамс\", имаме ,\"Терен летец'' в София\", каза Каракачанов. предприятия лицензи за вършат тази работа\r\n\t \r\n\tПо думите му, ако страната ни закупи осем самолета, това е половин ескадрила за 1.5 млрд. лв. \"Ще трябва да дадем още 1.5 млрд. за цяла ескадрила, а след това още 2 млрд. за въоръжение. Това са огромни пари и българските граждани трябва да знаят за какво се изразходват\", допълни той.\r\n\t \r\n\tПремиерът иска да каже, че няма нужда да се бърза излишно\r\n\t \r\n\tСлед всичко това Каракачанов каза, че всякакви спекулации дали се отказваме или не от нови самолети са грешни.\r\n\t \r\n\t\"Премиерът не е казал, че не е на дневен ред купуването на самолети. Иска да каже, че няма нужда да се бърза излишно и дава пример със сухопътните войски – те са много по-пренебрегвани от авиацията и флота. Аз нямам право да разделям въоръжените сили. Смятам, че трите проекта трябва да се движат едновременно\", заключи министърът.", "date": "2017.09.19", "title": "Нови изтребители скоро няма да има – сагата започва отначало"}
{"url": "http://www.mediapool.bg/afganistan-poluchi-ot-sasht-parvite-chetiri-helikoptera-blek-houk-news269418.html", "text": "", "date": "2017.09.19", "title": "Афганистан получи от САЩ първите четири хеликоптера \"Блек хоук\""}
{"url": "http://www.mediapool.bg/prokurorka-ot-dobrich-be-osadena-na-probatsiya-po-dve-obvineniya-news269411.html", "text": "Софийският градски съд осъди на шест месеца пробация прокурорката от Добрич Румяна Желева по повдигнатите й обвиненията за използване на служебно положение и за лъжесвидетелстване.\r\n\tТя беше предадена на съд през миналата година за случай от 30 юни 2012 г. Тогава нейният съпруг е бил спрян на пътя от полицаи, защото колата му лъкатушела. Подозренията, че той е шофирал пиян, се засилили, защото човекът силно миришел на алкохол. Прокурорският мъж обаче отказал да бъде тестван с дрегер, отказал и да даде шофьорската си книжка. Вместо това се обадил на съпругата си, която към онзи момент бе прокурор в окръжната прокуратура в Добрич.\r\n\tСлед обаждането прокурор Желева пристигнала при полицаите с документите на мъжа си. Тя се представила на служителите на реда, като им заявила, че е прокурор и попитала дали може да направи нещо, за да няма последствия за съпруга ѝ. След нейната поява обаче мъжът ѝ станал агресивен към полицаите, хванал единия за ръката и го ударил с юмрук в гръдния кош, като отправял закани за убийство и обиди. Полицаите поискали подкрепление и на мястото дошъл втори екип, след което мъжът бил задържан и отведен в полицията.\r\n\tПо време на инцидента прокурор Желева обяснявала на униформените, че нямат право да задържат мъжа ѝ и им напомнила, че е прокурор. Поради тази причина бе предадена на съда за неправомерно използване на служебно положение. После тя бе обвинена и за лъжесвидетелстване по делото, заведено срещу съпруга й.", "date": "2017.09.19", "title": "Прокурорка от Добрич бе осъдена на пробация по две обвинения"}
{"url": "http://www.mediapool.bg/kyurdskiyat-referendum-e-po-skoro-sredstvo-za-natisk-otkolkoto-za-nezavisimost-news269413.html", "text": "Кюрдите в Ирак ще гласуват на 25 септември за независимост, но според експерти този референдум е по-скоро средство за предоговаряне с Багдад на дела на кюрдите в икономиката и политиката, отколкото начало на разделяне на страната.\r\n\tМасуд Барзани, президентът на този автономен регион в Северен Ирак, обяви през юни датата на референдума, който Багдад не признава.\r\n\tОт този момент улиците на Ербил бяха окичени с кюрдски знамена, а през последните дни огромни ентусиазирани тълпи приветстваха, на препълнени стадиони и амфитеатри, с бурни ръкопляскания Барзани, който кръстосва Кюрдистан и организира все повече митинги.\r\n\tОще щом бе направено съобщението, от чужбина заваляха призиви за отмяна на допитването. Представителят на Ербил в Техеран Назем Дабаг обаче каза на АФП, че референдумът цели по-скоро да \"уреди проблемите с Ирак\", отколкото \"отделяне\".\r\n\t\r\n\tСамо Израел каза, че подкрепя независимостта на Кюрдистан. Съседните страни, Вашингтон и други призовават Кюрдистан, автономен от 1991 г., да уреди разногласията си с Багдад, без да се отцепва от Ирак, където джихадистите още държат два бастиона.\r\n\tБританският министър на отбраната Майкъл Фалън бе в понеделник в Ербил, за да повтори, че Лондон е против референдума, а ООН представи \"алтернативи\" на Барзани. Същевременно тонът между Багдад и автономния регион се втвърди с решението на иракския върховен съд да спре вота. До момента обаче Барзани изглежда решен да продължи натиска, за да засили позицията си спрямо Багдад и свои опоненти.\r\n\tЗащото в Кюрдистан избиратели и политици не обсъждат толкова идеята за държава - отколешна мечта на всички - колкото говорят за план, който според тях цели да запази на власт Барзани, чийто мандат изтече преди две години.\r\n\tДруги, като Турция, притеснена, че Ербил може да разпали сепаратистките настроения сред нейното кюрдско малцинство, заплашиха Кюрдистан, че ще плати \"цена\", ако отговор \"да\" победи.\r\n\tБарзани предупреди, че този резултат няма да доведе до незабавно обявяване на независимост, а по-скоро ще даде начало на \"сериозни дискусии с Багдад\" за \"уреждане на всички проблеми\".\r\n\tМного трънливи въпроси тепърва трябва да бъдат решавани, но \"Масуд Барзани иска да получи предимства във всички направления\", обясни за АФП Карим Пакзад от Института за международни и стратегически отношения (ИРИС).\r\n\tТой настоява за \"по-голяма политическа и икономическа роля, както и за признаване на правото на кюрдите да добиват и изнасят петрол от северната част на страната\", заяви този специалист по Ирак. А от САЩ се надява на повече помощ, главно военна.\r\n\tОт месеци, разказва на АФП Нозад Мохамед, учител в Сулеймания, местното правителство \"казва, че е криза\" и намали заплатите на работещите в бюджетния сектор. \"Плащаха ми по 1,2 милиона иракски динара (около 860 евро), но сега получавам едва 400 000\", се оплаква той.\r\n\tПриоритет на Ербил е да договори, от позиция на силата, на Кюрдистан да се изплаща полагаемия му се дял от националния бюджет. Тези плащания в момента са блокирани, защото автономният регион изнася петрол едностранно, без участието на Багдад. Също така и бюджетът на кюрдските милиции пешмерга, казва Пакзад.\r\n\tДруга голяма тема са зоните, които Ербил и Багдад си оспорват, изтъквайки демографската тежест на арабите и кюрдите. Кюрдистан вече фактически разшири територията си и пешмергите установиха контрол над зони, извън неговите граници, като се възползваха от отстъплението на джихадистите в Северен Ирак.\r\n\tВ тези зони, където след боевете срещу групировката \"Ислямска държава\" останаха безброй паравоенни шиитски, кюрдски, сунитски и тюркменски групировки, отново се появи призракът на междурелигиозната вражда и сблъсъците между малцинствата.\r\n\tВсички погледи са насочени към Киркук - богата на петрол провинция, където са налице всички необходими съставки за експлозия. Провинцията, където живеят много малцинства, реши да позволи произвеждането на референдума на нейна територия. В замяна на това Багдад уволни нейния губернатор, кюрд, който отказва да напусне поста. На терен се засилват слуховете, че различните общности се въоръжават.\r\n\tХайдер ал Амери, шеф на организацията \"Бадр\", влиятелна паравоенна шиитска групировка, подкрепяна от Техеран, предупреди, че има опасност от \"гражданска война\". Появяват се и вражди между самите кюрди.\r\n\t\"Преди референдума трябва да се уредят всички кюрдски въпроси и да се проведе истински диалог със съседните страни, за да ни подкрепят\", каза за АФП Ребуар Худер, говорител на близката до Иран групировка \"Джамаа исламия\".\r\n\tНа този референдум с предизвестен изход истинското предизвикателство е не резултатът, а избирателната активност, обясниха за АФП кюрдски представители. Ако тя не достигне 70 процента, това според тях ще бъде провал.", "date": "2017.09.19", "title": "Кюрдският референдум е по-скоро средство за натиск, отколкото за независимост"}
{"url": "http://www.mediapool.bg/uraganat-mariya-razrushi-vsichko-koeto-mozhe-da-se-kupi-s-pari-na-ostrov-dominika-news269392.html", "text": "\"", "date": "2017.09.19", "title": "Ураганът Мария разруши \"всичко, което може да се купи с пари\" на остров Доминика"}
{"url": "http://www.mediapool.bg/nyu-york-taims-pentagonat-ima-voenni-optsii-sreshtu-phenyan-bez-risk-ot-otveten-udar-news269419.html", "text": "Пентагонът разполага с военни варианти за разрешаване на кризата със Северна Корея, пише във вторник авторитетният американски всекидневник \"Ню Йорк таймс\", цитиран от БТА.\r\n\tИзданието фокусира материала си върху изявлението на министъра на отбраната Джеймс Матис отпреди ден, че САЩ \"държат отворена вратата\" за военно разрешаване на въпроса с провокативното поведение на режима в Пхенян.\r\n\tАко САЩ и техните съюзници досега не са свалили никоя севернокорейска ракета, то е защото Пхенян все още не е изстрелял такава, която пряко да заплашва американска или японска територия. Това обаче може да се промени, цитира \"Ню Йорк таймс\" шефа на Пентагона.\r\n\t\"Засега севернокорейските ракети падат \"в средата на океана\". Ако те обаче се окажат насочени срещу Гуам или американска територия, това ще наложи друг отговор\", добавил Матис.\r\n\tТой споделя още че САЩ са намерили военни начини да разрешат ядрената криза, без да излагат на голям риск южнокорейската столица Сеул, която се намира само на около 50 км от демилитаризираната зона по границата между двете Кореи и е силно уязвима. Матис обаче така и не разкрива какви са тези начини, отбелязва вестникът.\r\n\tТъй като превантивен първи удар вероятно няма да елиминира всички севернокорейски конвенционални или ядрени оръжия – да не говорим за нейните химически или биологически такива, онези, които взимат политическите решения в САЩ, се придържат към традиционното виждане, че един превантивен удар вероятно би изложил на риск недопустимо голям брой цивилни хора.\r\n\tОтговорните американски политици също така нямат силно доверие, че военните могат да открият и да унищожат целия севернокорейски арсенал от ракети с голям обсег и ядрени бойни заряди. В такъв случай ще се наложи американската противоракетна отбрана да сваля всяка оцеляла ракета, с които Пхенян би могъл да атакува САЩ или техните съюзници, пише \"Ню Йорк таймс\".\r\n\tМатис не казва как Вашингтон може да заобиколи тези рискове, прибягвайки към \"военната опция\". Той не споделя и дали тези опции ще бъдат \"кинетични\", което на военен език означава смъртоносни действия, като бомбардировки, въздушни удари или наземни военни операции.\r\n\tПо този повод изданието цитира военни експерти, според които има опции, които могат да не предизвикат незабавен ответен удар на Пхенян срещу Сеул. Те могат да включват кибервойна или дори опит за убийство на Ким Чен-ун, макар че такъв опит гарантирано трябва да бъде успешен.\r\n\tДруги потенциални опции са военноморска блокада на Северна Корея или изпращане на допълнителни войски в региона. Но засега не са се появили признаци, като например предислокация на военни ефективи или евакуация на американските граждани от региона, които да подсказват, че САЩ реално готвят \"военна опция\" в Северна Корея. Матис все пак изразил мнение, че дипломацията и санкциите засега оказват натиск срещу Пхенян, който се оказва във все по-голяма изолация.", "date": "2017.09.19", "title": "\"Ню Йорк таймс\": Пентагонът има \"военни опции\" срещу Пхенян без риск от ответен удар"}
{"url": "http://www.mediapool.bg/aresti-i-globi-v-istanbul-zaradi-parti-s-elektronni-tsigari-news269420.html", "text": "Полицейски екипи за борба с контрабандата атакуваха нощен клуб в Истанбул заради организирана реклама на електронни цигари.\r\n\tАрестувани са трима души, а на 800 участници са наложени парични глоби, предава във вторник БГНЕС.\r\n\tВ Турция употребата и продажбата на електронни цигари е забранена, пушенето им в закрити публични помещения също е под забрана така, както и на стандартните тютюневи изделия.\r\n\tВ социалните мрежи обаче се появила групата \"Vape Party İstanbul\" със съобщението за предстоящо парти в ресторант на популярния булевард Истиклал, обещаващо запознаване с ползите и вредите от употребата на електронната цигара, с моделите, пулверизаторите, режимите, както и безплатно неограничено пушене във въпросната нощ. В партито се включили и топ-модели.\r\n\tОбявата е проследена от полицията и малко след началото на вечерта екипите нахлуват в клуба, проверяват документите на участниците, а тримата организатори са задържани и ще бъдат съдени за неспазване на закона и за причиняване на вреди на човешкото здраве.\r\n\tЗдравното министерство и агенцията за лекарствените средства до момента не е издавала разрешение за вноса на електронни цигари от всички възможни марки. Въпреки това те могат да бъдат поръчани по интернет или да влязат в Турция по пътя на контрабандата, цената им варира от 150 до 450 турски лири.", "date": "2017.09.19", "title": "Арести и глоби в Истанбул заради парти с електронни цигари"}
{"url": "http://www.mediapool.bg/nad-20-000-dushi-sa-evakuirani-zaradi-bombeni-zaplahi-v-moskva-news269421.html", "text": "Анонимни съобщения за заложени бомби в близо 30 сгради бяха получени в Москва и в три руски региона – Московска и Ростовска област и Ямал.\r\n\tДокато тече проверка на сигналите, бяха евакуирани над 20 000 души, предаде ТАСС, като се позова на местните власти.\r\n\t\"Постъпиха анонимни обаждания с бомбени заплахи в 27 сгради – 10 административни учреждения, 14 търговски центъра, два ресторанта и едно училище\", съобщи източник от силите на реда.\r\n\t\"Част от информацията не се потвърди, а в други обекти продължава проверка\", уточниха от службите за сигурност.", "date": "2017.09.19", "title": "Над 20 000 души са евакуирани заради бомбени заплахи в Москва"}
{"url": "http://www.mediapool.bg/za-da-spasi-biznesa-si-emko-s-nov-shef-i-pak-na-protest-news269412.html", "text": "Оръжейното предприятие \"Емко\" отново излиза на протест в сряда – този път в София, срещу държавната преса над неговия бизнес. Отделно - за да предпази лиценза си, е предприело юридически хватки.\r\n\tОт близо два месеца дружеството е обект на външни атаки и вътрешни промени. В края на юли 2017 г. бе прекратен лицензът му за внос и износ заради нарушения на правилата за противопожарна сигурност за срок от шест месеца или до отстраняването на нередностите. Паралелно бе спрян и лицензът на русенския военен завод \"Дунарит\" заради повдигнати от прокуратурата обвинения за източването му и престъпното му придобиване от претендиращия за собственост Емилиян Гебрев, който притежава и \"Емко\". За да предотврати следващи атаки срещу \"Емко\", в началото на август 2017 г. Емилиян Гебрев, който дотогава е едноличен собственик на \"Емко\", допуска сина си Христо Гебрев като мажоритарен акционер. Христо Гербев става и управител на фирмата, за да не попадне дружеството в приложената срещу \"Дунарит\" схема с повдигнати обвинения срещу шефовете.\r\n\tСлед като обаче и Христо Гебрев по реда си миналата седмица е обвинен от прокуратурата за участие в престъпна група, на извънредно заседание на акционерите в неделя – 17 септември 2017 г., той е бил сменен с Марийка Радомирлиева -Букорт, сочи справка в Търговския регистър.\r\n\tЦелта на промяната е да не бъде заплашено възстановяването на лиценза на \"Емко\" и мотивите като при \"Дунарит\", обясниха от дружеството. На русенското предприятие лицензът бе спрян заради обвинение на шефовете му и на Емилиян Гебрев точно в момент, в който за няколко дни се извърши поредица от сделки със задължение на \"Дунарит\" към фалиралата КТБ, придобито от фирма, свързвана с депутата от ДПС Делян Пеевски.\r\n\t\"Атаките срещу \"Дунарит\" и \"Емко\" са координирани и започнаха в момент, в който Върховният административен съд разреши увеличението на капитала на \"Дунарит\" с 60 млн. лв. от \"Емко\", което щеше да позволи изплащането на дълга към КТБ\", обясни пред Mediapool Димитрина Маркова, която е в организационния комитет на планирания за сряда между 11.30 и 15 часа пред Народното събрание протест в защита на \"Емко\".\n\n\r\n\tПо думите й не е ясно кой е сценаристът на атаката срещу двете частни предприятия, но изпълнителите са премиерът Бойко Борисов, икономическият министър Емир Караниколов и главният прокурор Сотир Цацаров.\r\n\t\"Ако и на Радомирлиева бъдат повдигнати обвинения, ще бъде назначен нов управител от редиците на фирмата и така до последния работник, ако трябва. Нека да видим как прокуратурата ще повдигне обвинения на всички 1300 работещи в \"Емко\", каза Маркова.\r\n\tРаботниците в тревненското предприятие са твърдо решени да отстояват бизнеса си, който вече пострада от това, че държавният оръжеен търговец \"Кинтекс\" прекрати три договора с \"Емко\" за износ на негова продукция за Индия и пренасочи поръчките към държавния военен завод ВМЗ в Сопот. Обявената от Караниколов причина бе, че прекратеният временно лиценз на \"Емко\" за износ на негова продукция застрашавал самия договор на \"Емко\" и неустойките на \"Кинтекс\" били много по-големи от тези, които държавната фирма можело да претендира към частната.\r\n\tСпоред Маркова обаче това са пълни лъжи. По думите й \"Емко\" е спечелило преди години поръчката от Индия. Това е станало в търг, в който е имало и други участници, включително от България, но възложителят в лицето на Министерството на отбраната на Индия предпочел изрично продукцията на \"Емко\".\r\n\t\"Всеки детайл по изработката на продукцията, дори и опаковката, е съгласуван във времето с индийския поръчител. Става въпрос за наша продукция, която няма как да бъде изработена другаде\", заяви Маркова. \"Договорът е за боеприпаси с марка върху тях \"ЕМКО-ЕС\", вече от поръчката са изнесени 10 хиляди бройки, а други 20 хиляди бяха спрени от товарене от митницата по поръчка на Бойко Борисов\", каза Маркова.\r\n\tСпоред нея Караниколов лъже като казва, че прекратеният лиценз на \"Емко\" би създал проблеми на \"Кинтекс\", защото е спряно разрешителното за износ на \"Емко\", тъй като в случая износител е \"Кинтекс\". \"Продукцията е предадена на \"Кинтекс\", издадени са фактури за доставката към \"Кинтекс\", на името на \"Кинтекс\" е митническата декларация за износа, така че временната липса на лиценз на \"Емко\" за износ не е проблем, но силово на митниците е наредено да спрат пратката\", допълни тя.\r\n\tПо думите на Маркова Индия чака пратка на продукция с инициали \"ЕМКО-ЕС\", както на вече доставената, и няма начин да приеме друга стока. \"ВМЗ-Сопот няма как да изработи нашата продукция по начина, по който изисква индийския поръчител и да сложи нашата марка\", допълни тя.\r\n\tСпоред нея загубата на \"Емко\" от тези прекратени договори е за около 100 млн. долара, но по-важното е, че България може да загуби напълно индийския оръжеен пазар, който старателно бил разработван от \"Емко\" в последните години. Освен това не е ясно как юридически ще оформи нещата \"Кинтекс\", при положение, че вече е извършило част от доставката на \"Емко\", която сега е прекратило със задна дата.\r\n\tМаркова коментира още, че твърденията на Борисов и Караниколов, че частни фирми точат държавните чрез посредници са несъстоятелни. \"Ако премиерът има съмнения за сделките, сключвани от ВМЗ-Сопот, от придобитото от държавата преди месеци \"Авионамс\" и от ТЕРЕМ, нека предприеме мерки\", посочи още представителят на \"Емко\". Държавата е назначавала ръководствата в тези предприятия, има всички лостове да прекрати порочните практики и да поиска проверка от прокуратурата на обществените поръчки, а не да впряга държавното обвинение срещу частните фирми, допълни тя.\r\n\tПо думите й държавата е използвала цялата си мощ срещу \"Емко\", отнемайки лиценза за внос и износ на продукция заради много дребни нарушения на противопожарната безопасност, за които е можело първо да издаде предписания за отстраняването им, а не веднага да се спира разрешителното. Маркова допълни, че в понеделник е започнала проверката на полицията дали са отстранени установените в края на април нередности и това е било ясно на Караниколов, докато е обяснявал как може на 18 септември заводът да си върне лиценза, ако вече спазва изискванията за безопасност. В крайна сметка решението на Междуведомствената комисия за по отбранителна индустрия и сигурност на доставките се отложи за след 25 септември. За да е изрядно, дружеството \"Емко\" дори било сключило договор за съхранение на продукция в други терени, посочи Маркова.\r\n\tОбявявайки протеста си в сряда, работниците от дружеството заявиха, че \"грубото и незаконосъобразно вмешателство в търговските взаимоотношения между две български дружества, предполагаме не е останало незабелязано от чуждите посолства у нас, както и от чуждите правителства и е много лош сигнал за бизнес средата в България\".\r\n\t\"Усилията да бъде унищожено нашето предприятие ще доведат до огромни по своите размери загуби и ще нанесат непоправимо клеймо на България като надежден доставчик в областта на специалната продукция в редица чужди държави, в които сме се доказали като качествен производител и коректен търговец\", пишат още в позицията си работниците от \"Емко\".", "date": "2017.09.19", "title": "За да спаси бизнеса си, \"Емко\" с нов шеф и пак на протест"}
{"url": "http://www.mediapool.bg/kmetove-vzeha-43-mln-lv-za-selsko-obnovyavane-news269422.html", "text": "\"До следващите местни избори да сте готови всичките\". Такава заръка отправи премиерът Бойко Борисов към кметовете на 15 малки общини, с които бяха подписани договори за 43 млн. лв. по Програмата за развитие на селските райони (ПРСР) 2014 – 2020 г. в Министерския съвет.\r\n\tТова са първите договори с общини за ремонт на пътища, улици, ВиК мрежа. Близо година отне на Държавен фонд \"Земеделие\" (ДФЗ) да класира подадените 925 проекта от 232 . Имаше и недоволство сред местната власт заради променени условия по време на оценяването по схемата.\r\n\tФинансиране ще получат около една трета от подадените проекти – около 330 за около 380 – 390 млн. евро, заради правилото да се одобряват всички проекти с равен брой точки, каза земеделският министър Румен Порожанов. По думите му очакванията са до два-три месеца да се приключи с подписването на договорите.\r\n\tДо момента по подмярка 7.2 са подписани договори по 63 проекта за близо 80 млн. лева. От тях за пътища са 9 проекта за над 45 млн. лв., за улици - 9 проекта за над 15 млн. лв., за училища – 3 проекта за над 3.5 млн. лв., за детски градини – 3 проекта за близо 3 млн. лв. и за културни дейности – 39 проекта за над 12,650 млн. лева.\r\n\tПремиерът Борисов благодари на фонд \"Земеделие\" и на министър Порожанов за \"бързата и ефективна работа\" и ги призова да оказват съдействие на кметовете, за да се случват нещата \"максимално бързо и ефективно\".\n\n\r\n\t\r\n\tНа официалното връчване на първите общински договори по ПРСР в Министерския съвет бяха събрани кметове и представители на всички политически сили. Най-вероятно това е направено, за да няма след това обвинения, че пари се дават само на кметовете на ГЕРБ и ДПС, както отбеляза неотдавна лидерът на социалистите Корнелия Нинова.\r\n\tВсе пак от 15-те местни управници близо половината бяха от ГЕРБ (7 кмета), но това е така, защото \"за радост или за беда, огромната част от кметовете са от ГЕРБ, другите са от ДПС и тук-таме има някой от БСП\", . Във вторник той отказа да отговаря на журналистически въпроси, вероятно като превенция за репортерски въпроси относно разговорите му с генералния прокурор на Русия Юрий Чайка, с когото се срещна преди това.\r\n\tОстаналите кметове, които получиха договори, бяха по двама представители на БСП и издигнати от Инициативни комитети и по един от ДПС, ВМРО, ЗС \"Ал. Стамболийски\" и Партията на Зелените.\r\n\t\"Имам една молба към вас – да си направите чисти, публични, ясни обществените поръчки. Целият контрол е при вас. Бъдете много внимателни, за да няма после разследвания по телевизиите - къде шахта, къде асфалт. Защото после виждате милион, два, четири, пет отиват в най-малките населени места. Цялата програма е за близо милиард\", обърна се Борисов към кметовете.\r\n\tТой отбеляза, че всички тези пари отиват директно при хората: \"Това са читалища, училища, детски градини, водоснабдяване, пътища. Колкото сте по-бързи и ефективни, толкова по-бързо ще се усети. Понеже сте от всички партии, точно догодина ще може да излязат проектите, така че до следващите местни избори да сте готови всичките\", каза Борисов.\r\n\tСега предстои местната власт да пусне обществени поръчки за избор на изпълнители за ремонта на улици, общински пътища, училища и читалища. Очакванията са през 2018 г. те да са ясни, а до есента на 2019 г. проектите да бъдат изпълнени, когато са и следващите местни избори.\r\n\tНа церемонията в Министерския съвет договори получиха кметовете на общините Кнежа (ГЕРБ), Златарица (ВМРО), Вълчедръм (ЗС \"Александър Стамболийски\"), Средец (ГЕРБ), Вършец (ГЕРБ), Павликени (БСП), Долна баня (ГЕРБ) – \"един от отличниците\" по думите на Борисов за кмета, Хисаря (Партия на Зелените), Дряново (Инициативен комитет), Балчик (Инициативен комитет), Велики Преслав (БСП), Угърчин (ГЕРБ), Лясковец (ГЕРБ), Белица (ДПС) и Нови пазар (ГЕРБ).\r\n\t\r\n\tПремиерът Бойко Борисов отбеляза, че са подбрани кметове за пример.\r\n\tКметът на Нови пазар Ивайло Камаджиев разказа пред Mediapool, че е кандидатствал с три проекта по ПРСР и са одобрени и трите му.\r\n\tВъв вторник му беше връчен проектът за изграждане на спортна инфраструктура и оборудването на 15 кабинета на училището в местното училище, в което учат около 800 деца, за над 1.1 млн. лв.\r\n\tДругите два одобрени проекта са за пълен ремонт на 8 улици в града за 4 млн. лв. и за подмяна на водопроводната система в три села в общината за още около 4 млн. лв.\r\n\tОтделно до дни започва работата по санирането на 8 панелни блока за около 7.5 млн. лв. по Националната програма за енергийна ефективност. С други 7.5 млн. лв. от оперативна програма \"Региони в растеж\" ще се санират сградите на общината, полицейското управление и на пожарната в града, както и на още 12 частни кооперации с по 36 апартамента. Хората не вярваха, че държавата ще им оправи къщите без пари, бяха подозрителни, сподели впечатленията си Ивайло Камаджиев, който е първи мандат кмет на Нови Пазар от ГЕРБ.\r\n\tТака за година-две в общината с население около 20 000 души ще бъдат вложени около 25 – 26 млн. лв., пресмята кметът. Това са големи инвестиции на фона на 2.5 млн. лв. собствени приходи, които събира общината годишно от населението.\r\n\t\r\n\tКметът на Велики Преслав д-р Александър Горчев може да се похвали с още по-добра успеваемост от колегата си от Нови пазар. Той е кандидатствал по ПРСР с четири проекта, като и четирите са одобрени.\r\n\tПървият е за обновяването на местното читалище \"Развитие\" – за него договор вече е подписан и в момента тече процедурата за избор на изпълнител. Проектът е за около 400 хил. лв.\r\n\tВъв вторник му беше връчен също договор за ремонта на общинска пътна мрежа към три села в общината за близо 2.5 млн. лв. Предстои му да подпише и договорите за ремонт на улици за 1.7 млн. лв. и за водопроводната мрежа в 5 села за около 2 млн. лв.\r\n\tПрез миналия програмен период (2007 – 2013 г.) Велики Преслав е изпълнил успешно три проекта по ПРСР – за централната градска част на древната столица и в две села (2.5 млн. лв.), реновиране на спортната зала (1 млн. лв.) и за ремонта на 17 км общинска пътна мрежа (2.7 млн. лв.). Завършен е и водният цикъл за 12 млн. лв. по програма \"Околна среда\", отчита д-р Горчев, който е втори мандат кмет от БСП.\r\n\tСлед като изпълни новите четири проекта, цялата община ще е напълно обновена с европейски пари и очакваме инвеститорите, ще направим всичко възможно да ги привлечем, казва д-р Александър Горчев.\r\n\t\r\n\t\"Работете здраво, защото съвсем скоро ще отворим втория прием по подмярка 7.2, който ще е последен\", призова министърът на земеделието Румен Порожанов кметовете.\r\n\tВторият прием ще бъде отворен за целия остатъчен бюджет по подмярката, който се очаква да бъде около 150 – 200 млн. лв.\r\n\tВсе още не е ясно какво точно ще се финансира с тези средства. Това предстои да се уточни в диалог с Националното сдружение на общините. Прогнозите са, че повече пари за пътища и ВиК няма да се дават, защото ресурсът ще бъде изчерпан от около 30 общини.\r\n\tНай-вероятно ще се заложи на дребномащабна инфраструктура – чешми, детски площадки, градинки. Аргументите: по-малко пари, но за повече общини с бързи и видими резултати преди местните избори през 2019 г.", "date": "2017.09.19", "title": "Кметове взеха 43 млн. лв. за селско обновяване"}
{"url": "http://www.mediapool.bg/irak-zapochna-ofanziva-sreshtu-islyamska-darzhava-do-granitsata-sas-siriya-news269423.html", "text": "", "date": "2017.09.19", "title": "Ирак започна офанзива срещу \"Ислямска държава\" до границата със Сирия"}
{"url": "http://www.mediapool.bg/sadat-varna-na-prokuraturata-deloto-sreshtu-kmeta-na-plovdiv-news269424.html", "text": "Окръжният съд в Пловдив върна на прокуратурата делото за обновяването на зоопарка в града, заведено срещу кмета на Пловдив Иван Тотев, заместник-кмета Димитър Кацарски и кмета на район \"Западен\" Димитър Колев. Тримата бяха обвинени за престъпления по служба, но съдът е открил съществени процесуални нарушения в обвинителния акт.\r\n\tСпоред прокуратурата тримата са извършили престъпление като съучастници, но съучастието им е описано с противоречия в обвинителния акт. Указанията към прокурора са да напише подробно какви свои права са превишили и какви задължения не са изпълнили, за да бъдат обвинени за престъпления по служба. Според съда в обвинителния акт не е обяснено ясно наличието на общ престъпен умисъл между тримата съучастници.\r\n\tРешението може да се обжалва в срок от седем дни пред Пловдивския апелативен съд.\r\n\tПо делото за зоопарка прокуратурата твърди, че Иван Тотев е нарушил служебните си задължения, сключвайки договор след пряко договаряне с изпълнителя \"Запрянови 03\". Твърди се, че това е допуснато в нарушение на Закона за обществените поръчки. Процедура е проведена, без да е одобрен идеен инвестиционен проект. Липсвала и стойностна сметка за проекта. За зоокъта не е бил изготвен комплексен доклад за оценка на съответствието на инвестиционния проект със съществуващите изисквания на строежите и не е било издадено разрешение за строеж.\r\n\tЗаконовите изисквания не са били изпълнени и към момента на сключването на договора с фирмата. Прокуратурата смята, че Иван Тотев е допуснал всички тези нарушения, за да осигури облага за \"Запрянови 03\" ООД в размер на близо 690 хиляди лева.\n\n\r\n\tДимитър Кацарски и Димитър Колев са предадени на съд като помагачи на кмета. Обвинението твърди, че те са улеснили Тотев при извършване на престъплението.\r\n\tЗаместник-кметът Димитър Кацарски е бил назначен от Иван Тотев за председател на комисията за провеждане на процедурите за избор на строителя на зоопарка. Именно Кацарски е предложил на Тотев откритата процедура по Закона за обществените поръчки да бъде прекратена и да се премине към пряко договаряне без обявление.\r\n\tДимитър Колев ще отговаря пред съда, защото е сключил договор с консултант и строителен надзор по проекта без район \"Западен\" да е възложител на поръчката. Така районният кмет е дал възможност на Иван Тотев да даде началото на строителството.\r\n\tИван Тотев е на свобода срещу парична гаранция от 20 000 лв., а останалите двама са с най-леката мярка за неотклонение \"Подписка\". Прокуратурата твърди, че престъплението е извършено в периода от 30 април 2014 г. до 29 юли 2015 г.\r\n\tПо това дело кметът бе за кратко отстранен от поста си с решение на Пловдивския окръжен съд, но после бе върнат от апелативните магистрати.", "date": "2017.09.19", "title": "Съдът върна на прокуратурата делото срещу кмета на Пловдив"}
{"url": "http://www.mediapool.bg/zapochva-deloto-sreshtu-po-visokite-tseni-na-parnoto-i-toplata-voda-news269395.html", "text": "Във вторник започва делото срещу решението на Комисията за енергийно и водно регулиране (КЕВР), с което бе увеличена цената на топлинната енергия.\r\n\tВ края на април стана известно, че прокуратурата е завела дело пред столичния административен съд.\r\n\tС решението си регулаторът реално е увеличил цената на парното и топлата вода с повече от 25 процента, аргументираха се през април от Върховната административна прокуратура. Според протеста с решението си енергийният регулатор на практика се е съгласил да не спази закона, за да осигури повишаването на съответните цени.\r\n\t\"Подобна ситуация не е в унисон и с целите по член 2 от Закона за енергетиката и с основните, ръководните начала за дейността на независимия държавен орган, чиято дейност се осъществява по силата на закона въз основа на независимост, безпристрастност, професионализъм, почтеност, последователност, публичност и прозрачност. Създадено е положение на предопределеност, тъй като производството е реализирано в обстановка на сигурност, че цената на природния газ, обуславяща настоящото решение неминуемо ще бъде утвърдена\", се казваше в съобщението на прокуратурата.\r\n\tПрокуратурата оспори решението на КЕВР и за цената на газа, в сила от 1 април, при което суровината поскъпна с близо 30 на сто, заради допуснати съществени нарушения.", "date": "2017.09.19", "title": "Започва делото срещу по-високите цени на парното и топлата вода"}
{"url": "http://www.mediapool.bg/borisov-i-radev-pak-se-schepkaha-za-iztrebitelite-news269396.html", "text": "Премиерът Бойко Борисов е подведен от своите съветници по въпроса за избора на боен изтребител за армията, заяви президентът Румен Радев от Ню Йорк по повод изразените от министър-председателя съмнения, че \"Грипен\" не е най-добрият изтребител за българските Военновъздушни сили (ВВС).\r\n\tРадев, който е в САЩ за сесията на Общото събрание на ООН, коментира и поредните , че превъоръжаването на ВВС не е първостепенна задача за държавата, тъй като по-належащо била модернизацията на сухопътните сили, както и да се намерят пари за учителите, пенсионерите и пр.\r\n\t\"Национална сигурност не се гради с ежедневна смяна на позицията. Важно е дългосрочното, ясно планиране\", заяви държавният глава.\r\n\tБорисов: Не е добра практика отвъд океана да ми се дават съвети\r\n\t \n\n\r\n\t\"Мисля, че не е добра практика отвъд океана да ми се дават съвети\", контрира Бойко Борисов във вторник. \"Аз изразявам уважение към всички и си носим своята отговорност. Като си дойде президентът, ще седнем, ще говорим\", допълни премиерът.\r\n\t \r\n\tМеждувременно временната анкетна комисия в парламента за процедурата по избора на изтребители се очаква да приеме в сряда окончателния си доклад, който препоръчва тя да се промени и да протече по нови правила, включващи декласираната оферта на Ф-16.\r\n\t \r\n\tРадев е имал отношение към оспорваната процедура за избор на нов боен самолет и като бивш командир на ВВС, и като президент, след като назначеното от него служебно правителство форсира класирането на офертите, отреди първо място на \"Грипен\" и декласира предложението на САЩ и Португалия за Ф-16. Формираната по предложение на ГЕРБ временна анкетна комисия в парламента обаче установи, че  по време на самата процедура. В окончателния доклад комисията се очаква да предложи процедурата да се върне на ниво подаване на оферти, а след това да се проведе ново гласуване за избор на изтребители.\r\n\tДържавният глава определи избора на \"Грипен\" като напълно прозрачна процедура и отрече да е давал становище за този тип самолети на бившия премиер Пламен Орешарски. Президентът Радев посъветва премиера да не дели проектите за модернизация на армияа.\r\n\tПо посъветвам премиера: Нека да не го заблуждават с глупави становища\r\n\t \r\n\t\"Мога пак да посъветвам господин Борисов – да е наясно, че ресурсите са в него, но и отговорността е в него, да не дели страната и важните сектори на порции, и да ги тегли – на един повече, на друг по-малко, и всеки ден да си мени решенията. Национална сигурност не се гради с ежедневна смяна на позициите. Това е стратегическа сфера. Мога да посъветвам, да помоля министър-председателя наистина да си организира добре всички съветници, които работят за него, и своята парламентарна група да четат! Нека да не го заблуждават с глупави становища. Не може да си прочел един хвърчащ документ, а има още 100 такива, и да излизаш и да казваш най-странни и нелепи твърдения, препоръча Румен Радев от Ню Йорк, коментирайки пред български медии там.\r\n\tПо отношение на процедурата Радев каза, че толкова добра не е правена в България, като е организирана по всички международни правила и стандарти за равнопоставеност, прозрачност и обективност.\r\n\t\r\n\tПо повод твърдението, че има документ, според който бившият премиер Орешарски е поискал от тогавашния шеф на ВВС Румен Радев становище за самолетите \"Грипен\", президентът заяви: \"Премиерът не е искал моето мнение за \"Грипен\", а за един съвсем друг самолет, по повод посещението на една делегация, която беше в България\".\r\n\tПрез юни 2014 г. Румен Радев е подготвил за тогавашния премиер Пламен Орешарски опорни точки, които са били използвани по време на среща с представител на \"Сааб\" (SAAB) – компанията, която произвежда изтребителите \"Грипен\", заяви депутатът от ГЕРБ Анотон Тодоров във вторник пред бТВ. Според него това е \"Президентгейт\", но все пак той на няколко пъти отказа да заяви в прав текст, че вижда лобизъм в случая. Тодоров обаче отбеляза, че това категорично опровергава твърденията, че президентът не е давал становище за \"Грипен\".\r\n\tДепутатът публикува във Фейсбук документ, подписан от Радев в качеството му на ръководител на интегрирания проектен екип за купуване на нов изтребител и на зам.-командир на ВВС. Не е ясно дали подобни опорни точки са били подготвяни от него и по отношение на другите оферти.\r\n\t\r\n\t\r\n\t\"Румен Радев не е приятел на истината. Когато един президент не е приятел на истината, започваме да си задаваме въпроси – този човек и кръжеца около него имат ли интерес да назначават шефа на антикорупционното бюро? (…) Шефът на кабинета му (журналистът Иво Христов - б.р.), който организира всички срещи,  до класифицирана информация – мълчат като комунист на разпит. Има съветник маниак, който се облича в дрехите на Хитлер (вероятно се визира  - б.р.)\", коментира депутатът Антон Тодоров, според когото рейтингът на Радев се е стопил значително през последните месеци.", "date": "2017.09.19", "title": "Борисов и Радев пак се счепкаха за изтребителите"}
{"url": "http://www.mediapool.bg/do-15-oktomvri-v-mon-shte-se-sabira-informatsiya-kolko-uchenitsi-ne-sa-v-klasnite-stai-news269398.html", "text": "Малко над 200 хил. деца на възраст между 5 и 18 години липсват от образователната система. Това каза министърът на образованието Красимир Вълчев във вторник пред бТВ, позовавайки се на засичане на данни от информационните системи на ГРАО и Министерството на образованието.\r\n\tГоляма част от тези деца са трайно извън страната, други живеят на различни адреси, които ще трябва да бъдат обходени, трети вече са се записали (към 15 септември) в образователната система.\r\n\tЩе имаме информация за всички деца и ученици най-рано към 15 октомври, посочи Вълчев. За всяко дете ще има данни дали е в системата, или е в чужбина, ще имаме и предписани мерки за тези деца, каза още министърът.\r\n\tДо вчера 1100-те екипа за съвместна работа са посетили 50 хил. адреса. Екипите включват педагогически специалисти, представители на Агенцията за социално подпомагане, на Държавната агенция за закрила на детето, на детски педагогически стаи. Първото, което правят, когато посетят адреса, е да убедят родителите или настойниците да запишат детето, обясни министърът. Има и санкции, а посещаемостта е обвързана със семейните помощи за деца. Заедно с Министерството на труда и социалната политика ще предложим и други социални плащания да се обвържат с посещаемостта на училище, каза гостът. Става въпрос за възможността да се плаща наемът за общинско жилище на самотни родители.\r\n\tПроцентът на преждевременно отпадане у нас е между 13 и 14, или между 130 хил. и 150 хил. деца – те не са завършили гимназиален етап, една значителна част от тях са отпаднали по-рано. Това е значително предизвикателство пред страната, посочи Вълчев.\r\n\tМного важно е децата да посещават и детска градина, за да може в първи клас най-малкото да знаят български език, каза още министърът. За между 18 и 24% от първокласниците българският не е майчин език, посочи той.\r\n\tПомолен да коментира агресията в училище, Вълчев заяви, че агресията като цяло е един от проблемите на цялото общество. В него се проектират много фактори на средата и не можем да го решим с единични мерки. Вълчев посочи, че се надява от следващата година да има повече психолози в училищата.", "date": "2017.09.19", "title": "До 15 октомври в МОН ще се събира информация колко ученици не са в класните стаи"}
{"url": "http://www.mediapool.bg/spad-s-55-na-prekite-investitsii-u-nas-news269417.html", "text": "И през юли продължава сериозният спад на преките чуждестранни инвестиции (ПЧИ) у нас.\r\n\tПрез месеца вложенията в българската икономика са на минус 19.2 млн. евро, при положение че през същия месец на миналата година те са били над 152 млн. евро, сочат предварителните данни на Българската народна банка (БНБ).\r\n\tЗа първите седем месеца на годината – от 1 януари до 31 юли 2017 г., в страната са влезли инвестиции за 431.8 млн. евро, което е спад с над 55% спрямо същия период на миналата година.\r\n\tЗа сравнение за периода януари – юли 2016 г. у нас са инвестирани 967 млн. евро.\r\n\tПрез предходните месеци регистрираният спад на годишна база беше дори още по-сериозен – с над 68%.\n\n\r\n\tПостъпленията от вложения на чужденци в недвижими имоти у нас са 5.6 млн. евро при 54.4 млн. евро за януари – юли 2016 г., тоест сумата е близо 10 пъти по-малка. По традиция най-голям дял в инвестициите в недвижими имоти у нас има Русия, следвана от Украйна и Казахстан.\r\n\tКато цяло най-големите инвеститори у нас са Холандия – 392 млн. евро, и Швейцария – 71 млн. евро.\r\n\tТази година инвестициите у нас са изцяло под формата на заеми, тоест в дългови инструменти – 460 млн. евро.\r\n\tПри по-съществените вложения под формата на дялов капитал и реинвестирана печалба има даже отлив на капитали – в размер съответно на 17.8 млн. евро и 10.5 млн. евро, при положение че миналата година ръстовете при тях са били съответно 380 млн. евро и 310 млн. евро.\r\n\tИнвестициите, които българските компании правят в чужбина, през периода януари – юли 2017 г. са в размер на 113.5 млн. евро, което е увеличение с близо 20 млн. евро в сравнение със същия период на 2016 г.\r\n\tОт БНБ уточняват, че предварителните данни подлежат на ревизия.", "date": "2017.09.19", "title": "Спад с 55% на преките инвестиции у нас"}
{"url": "http://www.mediapool.bg/sblasatsi-mezhdu-kyurdi-i-tyurkmeni-v-irak-zaradi-predstoyashtiya-referendum-news269415.html", "text": "Н", "date": "2017.09.19", "title": "Сблъсъци между кюрди и тюркмени в Ирак заради предстоящия референдум"}
{"url": "http://www.mediapool.bg/nova-e-usluga-pomaga-pri-patuvane-s-gradskiya-transport-v-sofiya-news269414.html", "text": "Нова електронна услуга пусна Центърът за градска мобилност (ЦГМ) в София. През вече може да се провери как да се стигне с градски транспорт от едно до друго място в столицата.\r\n\tЗа целта трябва да се въведе началната и крайна точка, деня и часа на планираното пътуване. На базата на това се изчисляват най-бързия маршрут, този с най-малко ходене и този с най-малко прекачвания. Услугата показва и колко би струвало пътуването, ако се ползват еднократни билети.\r\n\tСекцията „До къде ще пътувате“ постепенно ще бъде надграждана с нови възможности, както и усъвършенстване на виртуалната карта, на която пътуващият директно да може да избере маршрута си. Ще има информация за близките велопаркинги и велоалеи и дори колко крачки ще се минават при смяна на превозно средство.\r\n\tНовата е-услуга е част от обновения сайта на ЦГМ.", "date": "2017.09.19", "title": "Нова е-услуга помага при пътуване с градския транспорт в София"}
{"url": "http://www.mediapool.bg/tramp-iska-da-pravi-voenen-parad-za-4-ti-yuli-news269399.html", "text": "Президентът на САЩ Доналд Тръмп обяви, че обмисля да организира военен парад във Вашингтон на националния празник на САЩ Деня на независимостта (4 юли), като се е вдъхновил от парада по повод Деня на Бастилията, на който присъства в Париж, предадоха световните агенции, цитирани от БТА.\r\n\tНа среща с френския президент Еманюел Макрон в кулоарите на Общото събрание на ООН Тръмп заяви, че е поискал от началника на администрацията на Белия дом, пенсионирания генерал от морската пехота Джон Кели, да разгледа възможността за подобна демонстрация на военната мощ на САЩ.\r\n\t\"Хората не знаят какви големи войни има във Франция\", заяви американският президент, коментирайки парада в Париж, на който присъства тази година.\r\n\tНай-вече заради това, на което станах свидетел, обмислям да направим нещо подобно на четвърти юли във Вашингтон, по булевард Пенсилвания“, разкри американският президент. „Ще се опитаме да надминем французите“.\r\n\tТой отбеляза, че парадът във Франция е включвал представители на различни войници, от различни войни и въоръжени сили, носещи различни униформи. \"Беше наистина добре направено\", подчерта той.\r\n\tТръмп обсипа с комплименти френския си колега, заявявайки, че той върши страхотна работа в своята страна и е уважаван от американци и французи.\r\n\tРазчитайки на добрите си отношения с американския си колега, Макрон планира да стане говорител на голяма част от международната общност, като поиска от американския президент да продължи да поддържа сключеното през 2015 г. споразумение между Иран и шестте големи сили, както и за връщането на САЩ в Парижкото споразумение за климата.\r\n\tТръмп оттегли страната си от споразумението през месец май тази година, но вчера държавният секретар на САЩ Рекс Тилърсън обяви, че САЩ могат и да не напуснат договора.\r\n\t\"Имаме много общи възгледи\", подчерта Макрон.\r\n\tТръмп и Макрон обсъдиха и други международни проблеми, включително тероризма и сигурността.\r\n\tВеднага в социалните мрежи се появиха коментари и предположения, че Тръмп иска всъщност да имитира парадите на Червения площад, на които Русия показва ракетите и танковете си. Не случайно в книгата си \"Какво стана\" Хилъри Клинтън пише, че милиардерът е обсебен от диктатори като Путин и иска да управлява по същия начин и САЩ.", "date": "2017.09.19", "title": "Тръмп иска да прави военен парад за 4-ти юли"}
{"url": "http://www.mediapool.bg/izraelskata-armiya-svali-bezpiloten-samolet-na-hizbula-news269416.html", "text": "", "date": "2017.09.19", "title": "Израелската армия свали безпилотен самолет на Хизбула"}
{"url": "http://www.mediapool.bg/vitseprezidentat-ne-smyata-che-rusiya-e-zaplaha-pravitelstvoto-kopiralo-chuzhdi-tekstove-news269400.html", "text": "Посочвайки Русия като заплаха за националната ни сигурност, последният доклад на Министерския съвет буквално цитира международни текстове, несъобразени със ситуацията у нас. Това каза пред бТВ вицепрезидентът Илияна Йотова.\r\n\t“Темата за Русия наистина присъства в този доклад, но мога да ви кажа, че и в качеството си на евродепутат много пъти съм чела това становище за Русия, което влиза в официалните комюникета от срещите на върха на НАТО. Това е буквално преписан и преведен текст. Той не е съобразен с условията в България, това го гарантирам. Това е един текст, който присъства във всички европейски документи, просто е пренесен в този доклад“, каза тя.\r\n\t“В доклада обаче не видях много други неща, които би трябвало да са на дневен ред – темата за миграцията е мината мимоходом, за заплахите, за прогнозите в това отношение, за предстоящата реформа за убежищата, къде ще бъде позиционирана България, има ли заплахи за нея като външна граница“, продължи Йотова.\r\n\t“Една от най-големите грешки на този доклад е неговата анонимност“, каза още тя.\r\n\tЗа думите на председателя на Европейската комисия (ЕК) Жан-Клод Юнкер, че България и Румъния трябва да бъдат приети в Шенген и еврозоната Йотова коментира: “Много пъти съм слушала г-н Юнкер и много пъти съм чувала неговите уверенията, че ЕК иска България и Румъния да бъдат част от Шенгенската система. Не го приех много на сериозно, честно да ви кажа. Първо, от ЕК почти нищо не зависи за приема на която и да било страна в Шенген. Второ, г-н Юнкер още през 2014 г., когато стъпи на председателския пост, каза, че той е за това до края на мандата двете страни да бъдат част от Шенген, а не виждам особени усилия – през тези години той можеше да въздейства на различни председателства този въпрос да се придвижи напред. Възниква въпросът дали тази тема изобщо фигурира и в нашето председателство, аз не съм убедена в това“.\r\n\tСпоред Йотова позицията на Германия по въпроса може да бъде смекчена след изборите след седмица.\r\n\tВицепрезидентът припомни думите на френския президент Еманюел Макрон, че преди която и да е страна да се присъедини, трябва Шенгенската система да бъде реформирана. “Според мен критериите ще бъдат затегнати и ще бъдат прибавени и политически критерии, което не е добре за страни като нашата, защото двойните стандарти ги има“, смята Йотова.\r\n\tНа въпрос има ли война между институциите Йотова отговори: “Ние война с институциите не водим. Нямам право и не искам да говоря от името на президента, но съм сигурна, че това е така. Аз работя добре с част от министрите, с които имаме допирни точки във връзка с моите правомощия“.\r\n\t“Атаката, която идва от парламентарната група на ГЕРБ, от председателя ѝ Цветан Цветанов, квалификациите, които се отправят към президента Румен Радев, не прави чест на нито един политик“, каза още тя.\r\n\tСпоред Йотова правителството е закъсняло с реакцията си по повод закона в Украйна, който възпрепятства малцинствата да учат майчин език в училище. “Имам усещането, че и правителството разбра за това, което се случи в украинския парламент, буквално в навечерието на собственото си заседание. Тогава и премиерът Бойко Борисов каза, че иска отсрочка, за да получи пълната информация, което само по себе си е недопустимо, защото става въпрос за, по неофициални данни, 200 хил. души, които се идентифицират като хора с български произход. Да, закъсняха, защото не е сериозно да имаш позиция, когато законът вече е приет от украинската Рада. По моя информация на 15 септември той вече е одобрен от председателя на Радата, чака се в момента указът на президента Петро Порошенко“.", "date": "2017.09.19", "title": "Вицепрезидентът не смята, че Русия е заплаха, правителството \"копирало\" чужди текстове"}
{"url": "http://www.mediapool.bg/stolichnata-politsiya-zadarzha-40-bezhantsi-bez-dokumenti-news269394.html", "text": "13 от тях са непълнолетни. Те са заявили, че са от Ирак. През изминалата седмица статистиката на МВР показва, че от задържаните най-много са тези от Сирия и от Ирак.\r\n\tОт началото на годината до 14 септември при опит да влязат в страната са задържани общо 602 граждани. За сравнение - през 2016 г. за същия период задържаните на вход са били 3732.", "date": "2017.09.19", "title": "Столичната полиция задържа 40 бежанци без документи"}
{"url": "http://www.mediapool.bg/yuriy-chaika-obletya-sofiya-ot-ministerskiya-savet-do-svetiya-sinod-news269402.html", "text": "Руският генерален прокурор Юрий Чайка прекара много зает вторник в София. Неотлъчно придружаван от българския си колега Сотир Цацаров и руския посланик Анатолий Макаров, той посети Министерския съвет, Светия синод, президентството и Министерството на правосъдието. Информацията за всички разговори на Чайка идваше от държавното обвинение. .\r\n\tПремиерът Бойко Борисов отказа да отговаря на въпроси на медиите за посещението на Чайка в България, въпреки че двамата се срещнаха във вторник сутринта.\r\n\tСпоред пресцентъра на прокуратурата Борисов и Чайка са обсъдили темите за сигурността и борбата с тероризма. Премиерът е отбелязал, че България има интерес руски туристи да посещават България. Той е благодарил на службите на двете страни, че са осигурили спокоен сезон за тях.\r\n\tМинистър-председателят Борисов е обърнал внимание на търговско-икономическите отношения между България и Русия, като изтъкна, че ще е от взаимна полза тяхното развитие да продължи. В момента българският износ на хранителни стоки е силно ограничен заради санкциите, които ЕС и Русия си наложиха взаимно заради конфликта в Украйна.\r\n\tСъщият ден Юрий Чайка се срещна и с българския патриарх Неофит в сградата на Светия синод. Информацията и за тази среща бе оповестена от пресцентъра на прокуратурата.\n\n\r\n\t\"Вярата и православието са изключително важен спояващ елемент между хората в обществото и православните народи\", е казал руският генерален прокурор. В съобщението не се споменава какво е казал патриарх Неофит, но той е подарил на руския си гост книгата \"Летопис на Българската православна църква\" и диск с песнопения в изпълнение на самия Патриарх.\r\n\tОсвен Сотир Цацаров и Анатолий Макаров, на срещата са присъствали представителят на Русия към българския патриарх архимандрит Филип и заместник-главният прокурор Ася Петрова.\r\n\tВъв вторник следобед Юрий Чайка, Сотир Цацаров, Анатолий Макаров и Ася Петрова бяха в президентството на среща с вицепрезидента Илияна Йотова. От прокуратурата информираха, че основни акценти на разговора им са били борбата с тероризма, екстремизма и чуждестранните бойци.\r\n\tНакрая делегацията финишира в Министерството на правосъдието при Цецка Цачева. Там са били обсъдени правомощията и дейността на министерството и взаимодействието със съдебната власт. Цачева е запознала руската делегация с измененията в Наказателно - процесуалния кодекс, както и дебатите по обсъждането на Антикорупционния закон.\r\n\tНа този фон протестните акции в София срещу визитата на Чайка продължават. В нощта на понеделник срещу вторник в около Съдебната палата бяха разлепени плакати, върху които има колаж на главния прокурор Сотир Цацаров с тениска с надпис СССР и лик на Юрий Чайка. Не е ясно кой е автор на тази кампания.\r\n\tВ понеделник активисти на \"Да, България\" поставиха надпис на надлеза към \"София тех парк\" над бул.\"Цариградско шосе\", който гласеше: \"Чайка, вън от Европа!\". Той беше премахнат минути след това. По повод бързото премахване на протестния надпис \"Да, България\" отбеляза, че \"страхът пред съветския началник явно е огромен\".", "date": "2017.09.19", "title": "Юрий Чайка \"облетя\" София от Министерския съвет до Светия синод"}
{"url": "http://www.mediapool.bg/raianear-publikuva-vsichki-otmeneni-poleti-ima-nad-20-ot-i-do-sofiya-news269403.html", "text": "Нискотарифната авиокомпания \"Райънейр\" (Ryanair) публикува  с отменените полети до края на октомври. Те няма да се извършат заради недостиг на пилоти, обяснен от превозвача с объркване в отпуските на летците.\r\n\tОтменени са по около 50 полета на ден. Сред тях има от и до София. Става въпрос за над 20 полета от Лондон до София и обратно на 22, 28 и 30 септември и на 5, 7, 12, 14, 19, 21, 26, 28 октомври.\r\n\tПътниците, които имат билети за отменените полети, ще получат съобщение по електронната поща. Те могат да поискат парите за пътуването си обратно или да си изберат друг полет. От компанията обясниха, че най-засегнати са полети от и до големи летища, както и маршрути, по които има няколко полета на ден. Така неудобството за пътниците щяло да е по-малко, тъй като възможностите за пренасочване на пътуването в същия или на следващия ден са по-големи.\r\n\tВ следващите 6 седмици ще отпадне по една редовна линия от летищата на Барселона, Брюксел (Шарлероа), Дъблин, Мадрид, Милано (Бергамо), Порто и Рим (Фиумичино). Две линии отпадат от Лондон (Станстед).\r\n\t\n\n\r\n\tОт компания обясниха още, че са засегнати по-малко от 2% от хората, купили билети до края на октомври. Повечето от тях щели да получат предложение да летят в същия или на следващия ден. Клиентите, които не желаят да променят плановете си, ще получат обратно парите си, както и обезщетение според европейските правила, обещаха от превозвача.\r\n\tПо-рано от Еврокомисията призоваха \"Райънеър\" да спазва правилата на ЕС за правата на пътниците, включително да изплати компенсации на засегнатите, които се очертава да са над 400 000 души. Говорителка на авиокомпанията съобщи в понеделник пред Ройтерс, че се готвят обезщетения до 20 млн. евро за пасажерите, които бъдат засегнати от отмяната на полетите.\r\n\t\"Нямаме недостиг на пилоти - успяхме да осигурим изпълнението на полетната си програма в най-натоварените месеци - юни, юли и август, но объркахме отпуските на пилотите през септември и октомври, тъй като се опитваме да ги разпределим в период от само 9 месеца от април до декември. Такъв проблем няма да има през 2018 г., тъй като \"Райънеър\" отново се връща към 12-месечен график за отпуските\", обясни изпълнителният директор на компанията Майкъл О'Лиъри.\r\n\tМеждувременно стана ясно, че \"Райънеър\" спешно търси да назначи пилоти, предлагайки им стартови бонуси за 10 хиляди евро. Изтече и писмо до екипажите, в което те са предупредени, че до края на годината ще има проблеми с осигуряването на полетите. Служители на компанията твърдят, че причината е масовото напускане на пилоти, които отиват да работят в конкурентни компании.\r\n\tДо вторник от \"Райънеър\" бяха публикували само списъците с отменените полети до 20 септември, въпреки че от компанията обявиха, че проблеми ще има до края на октомври.\r\n\t\r\n\tСпоред правилата на ЕС, освен при извънредни обстоятелства, авиокомпаниите трябва да са дали поне двуседмично предупреждение, за да не дължат обезщетения. Според европейските правила те са 250 евро на пътник за полети до 1500 км и 400 евро при по-дълги маршрути в ЕС. Тези суми обаче рядко могат да покрият направени разходи при по-дълги почивки.\r\n\tВ понеделник от Европейската комисия призоваха хората да искат и обезщетения, ако  им са нарушени. Това става чрез националналните власти, които в българския случай са  Гражданска въздухоплавателна администрация и Комисията за защита на потребителите. От сайта на Гражданската въздухоплавателна администрация може да се изтегли и  при неспазване на правата на пътниците.\r\n\t\r\n\t- На пътниците трябва да бъдат предложени съдействие и компенсация, ако отмяната е станала по вина на авиокомпанията или е могло да бъде избегната.\r\n\t- Авиокомпаниите са длъжни да връщат пълната стойност на билета в продължение на 7 дни или в кратък срок да им бъдат предложени билети за друг полет, ако полет е бил отменен в кратък срок.\r\n\t- В допълнение към това пътниците могат да поискат компенсация.\r\n\t- Компенсацията в този случай е 250 евро за полет на кратко разстояние, 400 евро за полет на средно разстояние и 600 евро за далечно разстояние.", "date": "2017.09.19", "title": "\"Райънеър\" публикува всички отменени полети, има над 20 от и до София"}
{"url": "http://www.mediapool.bg/dvama-sa-zadarzhani-za-ubiystvoto-na-taksimetrov-shofyor-v-sofiya-news269405.html", "text": ", открити в контейнер на пристанище \"Варна-Запад\".\r\n\tПо време на пресконференцията във вторник разследващите се похвалиха и с разкрит грабеж на чужденец, извършен преди ден. Става въпрос за откраднати 80 000 лв., за което ще бъдат обвинени общо четирима души, всичките криминално проявени.", "date": "2017.09.19", "title": "Двама са задържани за убийството на таксиметров шофьор в София"}
{"url": "http://www.mediapool.bg/da-bulgaria-i-dsb-prizovaha-parlamenta-da-izslusha-boiko-rashkov-news269406.html", "text": "\"Съгласно Закона за СРС, Националното бюро за контрол на специалните разузнавателни средства, е независим държавен орган, който се конституира чрез избор от Народното събрание. За това настояваме да упражните правомощията си като председател на българския Парламент и да свикате заседание на Комисията за контрол на службите за сигурност, прилагането и използването на специалните разузнавателни средства и достъпа до данните по закона на електронните съобщения. На заседанието на Комисията да бъдат изслушани председателят и всички членове на Националното бюро и да се извърши детайлна проверка за всички случаи на злоупотреба със специални разузнавателни средства\", призовават Главчев от \"Да, България\" и ДСБ.\r\n\tДвете извънпарламентарни партии настояват след извършването на проверка от комисията за контрол на спецслужбите депутатите да информират обществото какво са установили \"поради чувствителността на тази тема\".\r\n\t\"Адекватната реакция на висшия орган на държавна власт в Република България по такъв основен проблем на демократичната държава би било лакмус за разделението на властите, за върховенство на закона и не на последно място за отговорността на народните представители пред избирателите. Надяваме се, че няма да се поддадете на натиск и ще защитите независимостта на българския парламент\", завършва призивът към Димитър Главчев.\r\n\t\"Вижте, не ме вкарвайте в тази история. Всеки в тази държава е свободен да твърди, каквото иска. Това твърди г-н Рашков, аз няма да влизам в диалог с него. Толкова. Има си органи, има си законова процедура, има си ДАНС, има си ДКСИ, има, освен всичко друго, и Върховен административен съд (ВАС)\", бе единственият коментар по темата на главния прокурор, който той направи на 31 август.\r\n\tМеждувременно Георги Гатев обжалва отнемането ан секретния му достъп пред Държавната комисия по сигурността на информацията, която потвърди решението на ДАНС. Затова и юристът подаде жалба и във ВАС.", "date": "2017.09.19", "title": "\"Да, България\" и ДСБ призоваха парламента да изслуша Бойко Рашков"}
{"url": "http://www.mediapool.bg/peevski-e-nael-advokati-v-sasht-da-go-zashtitavat-ot-obvineniyata-na-tsvetan-vasilev-news269401.html", "text": "Депутатът от ДПС Делян Пеевски си е наел американската компания \"Morgan Lewis Consulting\" да го защитава срещу обвиненията, отправени срещу него и срещу главния прокурор Сотир Цацаров от собственика на фалиралата КТБ Цветан Василев. Това става ясно от интервю на двама адвокати от компанията - Крис Кокс и Нейтан Хохман - в неговите медии.\r\n\t \r\n\tОсновната им теза е, че воденото в България разследване срещу Василев е легитимно и законно провеждано, поради което Глобалният закон \"Магнитски\" не може да бъде приложен в защита на Цветан Василев.\r\n\t \r\n\t\"Няма каквито и да било признаци, че ако бъде съден в България, г-н Цветан Василев няма да получи възможността да се защити в българския съд\", казва Хохман.\n\n\r\n\t \r\n\tТезата на наетите от Цветан Василев адвокати и лобисти е, че случаят с фалирането на КТБ и разследването срещу нейния мажоритарен акционер е ярък пример на корупция чрез санкционирана от държавата конфискация на успешен бизнес и ръководено от правителството корпоративно рейдърство. Това твърди видният американски политик и дипломат Бил Ричардсънв в статия, публикувана в \"Дъ Хил\" - специализирано издание, отразяващо работата на американския Конгрес.\r\n\t \r\n\tПрез август укриващият се в Сърбия банкер потърси защита по Глобалния закон \"Магнитнси\" и дори иска неговият казус да стане първото дело по закона. За целта Василев, който е обвинен от българското правосъдие за пране на пари и присвояване в особено големи размери във връзка с фалита на КТБ, нае юридическата фирма JWI Inc. срещу 50 000 долара на месец да подготви документи, с които да убеди Вашингтон, че е бил несправедливо очернен и да поиска защита по Закона \"Магнитски\". Защитниците на Василев настояват американските институции да наложат санкции на главния прокурор Сотир Цацаров и политика бизнесмен Делян Пеевски.\r\n\t \r\n\tНаетата от Пеевски кантора също е тежка категория. Крис Кокс е бивш съветник на американския президент Роналд Рейгън, в продължение на 17 години е бил конгресмен от Републиканската партия, както и председател на Комисията по ценни книжа и фондови борси. Нейтан Хохман е бил федерален прокурор и помощник генерален адвокат към Министерството на правосъдието на САЩ, където е оглавявал и отдела за борба с данъчните измами и има голям опит в разследването и обвиняването на лица, извършили банкови измами, пране на пари и други финансови престъпления, видно от представянето на двамата адвокати във визитката им към интервюто.\r\n\t \r\n\t\"Глобалният акт \"Магнитски“ е добра защита за лица, които са станали жертва на мащабна корупция. Той обаче категорично не е създаден, за да се намесва в легитимни, законно провеждани разследвания в дадена страна, срещу лица, които са извършили престъпления в съответната държава, твърди Хохман.\r\n\t\r\n\tЗащитниците на Пеевски посочват, че би било опасен прецедент правителството на САЩ да се намесва в легитимно разследване на институции на страна член на ЕС. В отговора си до Държавния департамент на САЩ адвокатите на Пеевски са написали, че обвиненията към него са неоснователни, тъй като не е извършил нищо от това, което твърди Василев.\r\n\t \r\n\tПървоначалният Закон \"Магтински\" бе утвърден през 2012 г. и бе насочен само срещу руски нарушители на човешките права. В резултат редица московски висши чиновници попаднаха в американски черен списък.\r\n\tЗаконът за глобалното действие дава правомощия да се забрани издаването на визи и да бъдат блокирани финансови активи на територията на САЩ на чиновници от целия свят, които са уличени в нарушаване на правата на човека, извършване или връзка със \"значителни\" корупционни действия.\r\n\t \r\n\tМиналата седмица администрацията на Доналд Тръмп приведе в действие нови санкции по Глобалния закон \"Магнитски\" срещу клептократи и нарушители на човешките права по целия свят. Белият дом предостави правомощия на Държавния департамент и Министерството на финансите на САЩ за налагане на санкции в съответствие със закона, утвърден през декември 2016 г.\r\n\tХристо Ботев, българският му адвокат на Цветан Василев, каза, че банкерът не търси закрила в смисъл на убежище в Америка, а иска да се осигури независимо американско разследване на фалита на КТБ. \"Обвиняемият настоява да бъде изслушан там - нещо, което българските разследващи не са осигурили\", каза още Ботев. Според него българските власти едва ли ще се \"трогнат\" от процедурата, но пък стратегически тя можело да се окаже ценна с разкритията, които биха могли да бъдат направени. Ботев допълни, че срокът за произнасянето на американската страна по искането по закона \"Магнитски\" е 120 дни.", "date": "2017.09.19", "title": "Пеевски е наел адвокати в САЩ да го защитават от обвиненията на Цветан Василев"}
{"url": "http://www.mediapool.bg/da-bulgaria-iska-ostavkata-na-karanikolov-vreden-e-za-ikonomikata-news269407.html", "text": "Партия \"Да, България\" поиска икономическият министър Емил Караниколов да подаде оставката си, тъй като с поведението си около казусите с оръжейните предприятия \"Дунарит\" и \"Емко\" показал, че поведението му е неадекватно и вредно.\r\n\tСпоред партията на бившия правосъден министър от втория кабинет на ГЕРБ Христо Иванов поредицата от цесии на кредита на \"Дунарит\" от фалиралата КТБ са били преднамерени и добре планирани, за да стигнат до \"Държавната консолидационна компания\", на която в крайна сметка \"Дунарит\" плати около 50 млн. лв. по дълговете си, за да предотврати придобиване от държавата. Това обаче е осветило търговски отношения на държавните институции с офшорката \"Виафот\", която е свързвана с депутата от ДПС Делян Пеевски.\r\n\tОт \"Да, България\" смятат, че тези действия на държавата, спирането на лицензите на \"Дунарит\", както и към \"Емко\", което претендира да е негов собственик, а също и прехвърлянето на поръчки на \"Емко\" към държавното ВМЗ, са непремерени реакции на държавните институции, чието острие се е оказал Караниколов.\r\n\t\"Сигналът е даден и той е недвусмислен – чрез държавните лостове ще бъдат погазени закони и Конституцията, по отношение защитата на частната собственост и осигуряването на еднакви правни условия за стопанска дейност. Това не е първата укорима изява на Караниколов, но категорично е достатъчна да го накара да поеме политическа отговорност предвид поста, който заема. В миналото, като директор на Агенция за приватизация, той има своята роля за прокарването на скандални сделки като продажбата на \"Булгартабак“ или пък Дипломатическия клуб в Бояна, удобно и безпроблемно озовали се в контрола на Делян Пеевски\", пише в становището на \"Да, България\".\r\n\tПредложенията на Караниколов за придобиване на „Дунарит“ от страна на държавата, съпътствано от предложение за създаване и оглавяване от негова страна на междуведомствен съвет за развитие на оръжейните предприятия, са не просто съшити с бели конци, а очевиден пример за впрягане на държавната мощ в посока на овладяване на субекти в бранш с приходи от над 1 млрд. евро годишно, смятат още в партията на Христо Иванов и настояват за оставката му.\n\n\r\n\tПризив за оттеглянето му оправиха миналата седмица и от АБВ – също извънпарламентарна партия, но Караниколов даде знак, че не смята да напуска поста като обясни, че всяко негово действие е продиктувано от загриженост за отрасъла и за предотвратяването на инциденти с взривове на площадките на военни заводи, каквито имаше в миналото.", "date": "2017.09.19", "title": "\"Да, България\" иска оставката на Караниколов – вреден е за икономиката"}
{"url": "http://www.mediapool.bg/bulgaria-shte-e-domakin-na-230-sabitiya-za-predsedatelstvoto-na-es-news269408.html", "text": "В България ще бъдат организирани 230 събития за председателството на Съвета на ЕС през първата половина на2018 г., като 30 от тях ще са на най-високо ниво. Това сочи окончателният график, заяви във вторник министър Лиляна Павлова.\r\n\tОкончателната програма за българското председателство ще бъде приета от правителството до 20 декември.\r\n\tНа 21 септември и 23 октомври предстоят дебати по приоритетите на председателството.\r\n\tОфициалното откриване на председателството ще е на 4 януари в „Народния театър“.\r\n\tВътрешният министър Валентин Радев обяви, че сред приоритетите ще е ефективното управление на миграцията, като се повиши процентът на връщане на незаконно пребиваващите. Според него важно е и страните от ЕС да имат обмен на информация и достъп до информационните си системи.\r\n\tЗа министъра на правосъдието Цецка Цачева най-важната тема е създаването на европейска прокуратура, като България била движеща сила, за да стане тя факт.\r\n\tКато общ приоритет на МВР и Министерството на правосъдието Цачева посочи предотвратяване на радикализацията и насилствения ислямизъм, борбата с тероризма, киберпрестъпността и организираната престъпност.\r\n\tМеждувременно, продължава работата на Министерството на българското председателство на Съвета на ЕС по осигуряването на логистиката на събитията.\r\n\tВ тази връзка е обявена обществена поръчка на стойност 250 хил. лв. за доставка на компютри и офис техника, съобщи БГНЕС.\r\n\tОбособените позиции са пет. За 71 500 лв. без ДДС ведомството ще закупи 34 лаптопа, 8 настолни компютри, оборудване за сървър, твърди дискове и др. За 88 000 лв. без ДДС ще бъдат закупени и общо 23 мултифункционални устройства – принтери, скенери, копирни машини. Близо 10 000 лв. без ДДС ще струва и придобиването на 29 броя операционни системи. Още 54 500 лв. без ДДС ще отидат за оригинални консумативи за копирни и печатащи устройства за нуждите на председателството. Други близо 30 000 лв. без ДДС ще бъдат платени за офис техника, която е включена в обществената поръчка за доставка на мебели. Срокът за подаване на оферти е 10 октомври.\r\n\tТова е втора поръчка за доставка на компютърна техника за нуждите на председателството. През ноември миналата година Центърът за подготовка на председателството пусна обществена поръчка за доставка на общо 33 компютъра – 31 лаптопа и 2 настолни на обща стойност малко над 40 000 лв. без ДДС. Поръчката обаче бе прекратена.\r\n\tВъв вторник министър Лиляна Павлова и генералният директор на служба „Устни преводи“ на Европейската комисия Флорика Финк-Хоойер подписаха споразумение, с което ще се осигури симултанният превод за събитията на най-високо ниво. Предвижда се осигуряването на достатъчно на брой акредитирани преводачи с опит, които да гарантират качеството на превода и поверителността на предоставените им документи и съдържанието на съответните заседания.\r\n\tРазходите за устните преводи трябва да са в размер до 3 млн. лв.", "date": "2017.09.19", "title": "България ще е домакин на 230 събития за председателството на ЕС"}
{"url": "http://www.mediapool.bg/vyara-ankova-stava-shef-na-novinite-na-nova-televiziya-news269409.html", "text": "Бившият генерален директор на Българската национална телевизия (БНТ) Вяра Анкова става шеф на новините и публицистичните предавания на Нова телевизия. Това съобщиха от \"Нова Броудкастинг Груп\".\r\n\t\"Вяра Анкова ще поеме стратегическото ръководство на новинарския екип на Нова и ще отговаря за развитието на новините, информационните предавания и публицистичните програми на телевизията от 9 октомври\", уточняват от компанията, собственик на частната национална телевизия. Анкова ще е генерален директор \"Информация“ и член на мениджърския съвет.\r\n\t\"Щастливи сме, че в \"Нова Броудкастинг Груп\" идва телевизионен мениджър с дългогодишна и богата експертиза в сферата на новините и актуалната информация. Вяра Анкова е обществено призната личност с изключително високи професионални стандарти. Вярвам, че с нейния 26-годишен телевизионен опит ще вдъхнови екипа на Новините на Нова и заедно ще продължат бъдещото развитие на медията като лидер в новините и актуалните програми“, коментира Силва Зурлева, член на Борда на директорите на \"Нова Броудкастинг Груп\".\r\n\tЗурлева ръководеше новините и публицистиката в телевизията след  през август. За напускането й не беше обявена конкретна причина. Името на Сарелска нашумя след оставката на журналиста Васил Иванов, който я обвини в цензура в полза на управляващата партия ГЕРБ, а в момента работи в Канал 3.\r\n\tНазначението на Анкова на поста е поредната промяна в телевизията, след като стана ясно, че , а ще прави лайфстайл предаване. Цолова бе в много близки отношения със Сарелска. Освен това от ефир беше свалено и неделното предаване \"Комбина\". Една от водещите му Лора Крумова вече води сутрешният блок на Нова в неделя. В \"Комбина\" рубрика имаше и преминалата от бТВ в Нова телевизия Миролюба Бенатова. Преди време тя обяви, че все още не е намерено ново време за излъчване на рубриката й.\n\n\r\n\tКариерата на Анкова е свързана с БНТ, където тя започва работа през 1991 г. в отдел \"Обмен за чужбина“. Била е репортер и редактор на съботно-неделния сутрешен блок \"Добро утро“ и водещ на \"По света и у нас“. От 2004 г. до 2010 г. е директор на \"Новини и актуални предавания“ към дирекция \"Информация“ на БНТ. От 2010 г. до началото на септември 2017 г. беше генерален директор на обществената телевизия, изкарвайки двата позволени мандата.\r\n\t\"Да стана част от водещата търговска телевизия и най-голямата мултиплатформена медийна група в България е голяма отговорност за мен. В наши дни журналистите са поставени пред много трудни задача – една от тях да отсеят достоверната от недостоверната информация, и да гарантират на зрителите обективни новини. Вярвам, че с опита си ще допринеса за усъвършенстването на този процес, поддържайки добрия имидж, който новините и актуалните предавания на Нова вече имат“, казва Вяра Анкова за назначението си.\r\n\t\"С идването на Вяра Анкова в екипа на \"Нова Броудкастинг Груп\" правим следваща стъпка в стратегията за привличането на най-успешните и утвърдени мениджъри на телевизионния пазар и затвърждаването на компанията като водещата медийна група в България. Радвам се, че Вяра избра \"Нова Броудкастинг Груп\" като следващ етап в своя професионален път. Гордеем се с един от най-опитните екипи във всички направления“, допълни Дидие Щосел, главен изпълнителен директор на \"Нова Броудкастинг Груп\".", "date": "2017.09.19", "title": "Вяра Анкова става шеф на новините на Нова телевизия"}
{"url": "http://www.mediapool.bg/patnata-agentsiya-sezira-dans-za-falshivata-novina-za-tol-sistemata-news269397.html", "text": "Агенция \"Пътна инфраструктура\" АПИсезира Държавната агенция \"Национална сигурност\" (ДАНС) относно разпространената фалшива новина за избран изпълнител на тол систематасъобщиха от АПИ.\r\n\tВ понеделник вечерта около 18:часа няколко медии разпространиха информация, че има избран изпълнител за платеното преминаване по пътищата - обединението \"Капш трафик солюшънс\". Новината беше публикувана в сайтовете на агенция \"Фокус\",\"24 часа\", ипоказва справка в \r\n\tМалко след публикациите от АПИ официално опровергаха информацията. Проверката на пътната агенция е показала, че фалшивата новина не е била изпратена от електронната поща на пътната агенция, а информационните й системи не са били обект на хакерска атака. Фалшивото електронното съобщение е било изпратено от интернет платформа, имитираща името на АПИ, се казва в съобщение на пътната агенция от вторник.\r\n\tВъпреки това до обяд във вторник новината за избрания изпълнител продължаваше да стои на сайтовете на иСвързваният с депутата от ДПС Делян Пеевски сайт я е разпространил със заглавие: \"Изключително важна новина за всички шофьори, която ще бръкне \".\r\n\t\r\n\tТова е поредната атака срещу внедряването на платеното преминаване по българските пътища. Обществената поръчка за избор на изпълнител беше обявена в началото на април 2016 г., но дълго време не можеше да се стигне до отварянето на офертите заради непрекъснатото й обжалване.\r\n\tТова беше причината да бъде даден само ден срок за подаване на оферти, но дори тогава заедно със шестте предложения бяха внесени и три жалби. Стигна се дотам премиерът Бойко Борисов да се закани държавата сама да изгради тол системата, за да не губи по 1.5 млн. лв. дневно от тежките камиони. Всичко това доведе до забавяне на отварянето на шестте оферти с близо три месеца.", "date": "2017.09.19", "title": "Пътната агенция сезира ДАНС за фалшивата новина за тол системата"}
{"url": "http://www.mediapool.bg/parlamentat-izbra-s-konsensus-noviya-shef-na-natsionalniya-osiguritelen-institut-news269393.html", "text": "Парламентът избра с консенсус Ивайло Иванов за управител на Националния осигурителен институт (НОИ) за срок от четири години. Кандидатурата на Иванов бе издигната от ГЕРБ и \"Обединени патриоти\" и беше единствената. Тя беше подкрепена от опозиционните БСП и ДПС.\r\n\t\"За\" избирането на Иванов гласуваха 183 народни представители, а един се въздържа.\r\n\tДебати по кандидатурата на практика нямаше. Тя беше определена като консенсусна от опозицията, а Иванов - като професионалист.\r\n\tДо избора на нов управител на осигурителния институт се стигна, след като доскорошният Бисер Петков стана министър на труда и социалната политика в кабинета \"Борисов 3\". Досега Ивайло Иванов беше негов заместник.\r\n\tИванов е част от държавната администрация от 2003 г, когато става зам-шеф на Агенцията за социално подпомагане. През 2009 г. става изпълнителен директор на агенцията. Заема поста до 2016 г., когато е назначен за зам.-министър на труда и социалната политика във второто правителство на Бойко Борисов. Запазва поста и по време на служебния кабинет, назначен от президента Румен Радев, както и в последващия редовен трети кабинет на Борисов.\n\n\r\n\tВ кулоарите на парламента Ивайло Иванов обяви, че като шеф на НОИ ще работи за законови промени, свързани с ограничаване на болничните, които се ползват неправомерно. Той каза още, че планира срещи с европейските институции, на които да постави въпроса българите в Европейския съюз да ползват пълните си осигурителни права.", "date": "2017.09.19", "title": "Парламентът избра с консенсус новия шеф на Националния осигурителен институт"}
{"url": "http://www.mediapool.bg/evropeiskata-prokuratura-e-sred-osnovnite-prioriteti-na-evropredsedatelstvoto-ni-news269410.html", "text": "Създаването на Европейска прокуратура попада сред основните приоритети на българското европредседателство догодина заедно с развитието на електронното правосъдие и регламентът \"Брюксел \" за компетентността по брачните въпроси и родителската отговорност.\r\n\tТова обяви правосъдният министър Цецка Цачева по време на дискусия в парламента, посветена на приоритети на България за предстоящото председателство през 2018 г. в областта \"Правосъдие и вътрешни работи\". Тя сподели, че се очаква Европейският парламент да одобри проект за създаване на европрокуъратура именно през настоящия пленарен сезон.\r\n\t\"Това означава, че точно по време на българското председателство ще бъдат предвидени редица фактически действия по структурирането на европейската служба на прокуратурата. В наш интерес е тази служба да започне работа час по-скоро, защото от нея се очаква да провежда ефективни разследвания, свързани с престъпления срещу европейския бюджет. Тя ще контролира начина, по който се разходват европейските фондове\", коментира Цачева.разследване по искане на разследващи прокурори, Ще се създаде и единна информационна система на европейската прокуратура, чрез която ще се следят делата и ще се насочват по-лесно към съответните разследващи органи\r\n\tПо отношение на т.нар. регламент \"Брюксел \" правосъдният министър заяви, че управляващите ще работят \"за повишаване на ефективността на механизма за връщане на дете, както и въвеждане на задължение да се дава възможност на детето да изрази мнението си\".окончателния вариант на националната програма с детайлно описание на приоритетите във всеки един сектор, анализ на всички досиета, които ще поемем от естонското председателство. Графикът предвижда в страната ни да се проведат по-ефективно управление на миграционните процеси. постигне максимален напредък в преговорите за регламента Дъблин България ще", "date": "2017.09.19", "title": "Европейската прокуратура е сред основните приоритети на европредседателството ни"}
{"url": "http://www.mediapool.bg/signal-za-koruptsiya-po-yuzhen-potok-poluchiha-prokuraturite-na-bulgaria-i-rusiya-news269425.html", "text": "Фондация \"Антикорупционен фонд\" подаде сигнал до прокуратурите на Република България и Руската федерация за проверка на данни за корупционни практики, свързани с проекта \"Южен поток\". Неправителствената организация използва посещението на генералния прокурор на Русия в България, за да сезира двете институции за случай отпреди четири години.\r\n\t \r\n\t\r\n\t \r\n\tСтар познат на Стоянов настойчиво го канил по телефона да се видят и да пият по едно. Те се видели след полунощ в бар, точно срещу Народното събрание в София. Заместник-министърът бил изненадан, че приятелят му не е сам. С него бил Александър Бабаков, член на Думата и специален пратеник на Путин. \"Ню Йорк таймс\" уточнява, че Бабаков е сочен от френски медии като посредника, уредил кредит от руска банка за Националния фронт на Марин льо Пен.\r\n\t\"Той (Бабаков) искаше да провери какво мисля за \"Южен поток\", спомня си Стоянов. Според него проектът няма да намали българската зависимост от руския газ и ще донесе символични икономически ползи, но Бабаков не се заел да обсъжда това.\r\n\t\"С не много думи той каза, че ще ми помогне много, ако участвам и помогна\", разказва Стоянов и допълва, че е съобщил за срещата на българското разузнаване. \"Не ми стана приятно от това, че той си мислеше, че просто ще си пасувам и ще забравя за българските национални интереси\", разказва заместник-министърът.\n\n\r\n\t \r\n\tСпоред \"Антикорупционния фонд\" този случай повдига \"сериозни съмнения за корупционни практики\". Организацията пише, че посещението на Александър Бабаков в София е било в нарушение на наложените му от ЕС санкции през ноември 2014 година. Александър Бабаков и неговият сътрудник Александър Воробьов са в списъка на ЕС и САЩ за забрана на влизане и запор на активи.\r\n\t \r\n\tФондът иска проверка на какво основание Александър Бабаков е бил в България, в какви срещи е участвал и с кои хора от високите етажи на властта в страната. Отделно от българската прокуратура се иска проверка дали ДАНС е събрала информация за въпросната визита.", "date": "2017.09.19", "title": "Сигнал за корупция по \"Южен поток\" получиха прокуратурите на България и Русия"}
{"url": "http://www.mediapool.bg/fainenshal-taims-omrazata-sreshtu-soros-stava-globalna-bolest-news269426.html", "text": "Авторитетният британски всекидневник \"Файненшъл таймс\" публикува статия на известния си коментатор Гидиън Рахман под заглавие \"Омразата срещу Сорос става глобална болест\".\r\n\tСтатията започва с иронично припомняне на всички приписани на Сорос световни конспирации само за 2017 година: той инсценирал химическа атака в Сирия, финансирал уличните походи срещу Тръмп във Вашингтон, измислил т. нар. \"план на Сорос\" за наводняване на Унгария с бежанци, наложил смяна на правителството в Македония, подкопал позициите на израелския премиер Бенямин Нетаняху, успял да наложи уволнението на няколко ключови съветници на президента Тръмп от Белия дом.\r\n\tНе са ли толкова обвинения твърде много срещу един мъж на 87 години, пита Рахман.\r\n\tВсички те, разбира се, са конспиративни теории. Но фактът, че се появяват тази година, и всички те се свързват с името на Сорос, не е само любопитна подробност. Те казват нещо важно и обезпокоително за световната политика, отбелязва авторът.\r\n\tПрез последното десетилетие на 20-и век Сорос, който е имигрант в САЩ от Унгария, бе в тон с духа на епохата, използвайки спечелените си чрез финансови операции милиарди в подкрепа на прехода към демокрация в Източна Европа и на други места. Сега обаче глобалният политически климат е променен и либералните идеи са в отстъпление. За едно ново поколение от националисти - от САЩ до Русия и Унгария - г-н Сорос се оказа идеалният злосторник. Той подкрепя индивидуални, а не групови права. Той е 29-ият по богатство човек в света според класацията на списание \"Форбс\". И освен това е евреин, така че е лесно да бъде представен в ролята на \"тъмния\" международен финансист - роля, която някога бе запазена за Ротшилдите.\n\n\r\n\tСрещу Сорос са надигнали глас дори привържениците на лозунга \"Америка преди всичко\" в САЩ. След като новият съветник на президента Тръмп Хърбърт Макмастър започна да уволнява техни съмишленици от Белия дом, те създадоха специален уебсайт, на който публикуваха карикатура как \"соросоиди\" и \"ротшилдоиди\" дърпат конците на Макмастър.\r\n\tВ статията, цитирана от БТА, се припомня и любопитен елемент от биографията на сегашния унгарски премиер Виктор Орбан, който през 80-те години на 20-и век е бил стипендиант на Соросовата фондация \"Отворено общество\" в Оксфорд. А днес, като премиер, той демонизира някогашния си благодетел в собствената му родина. И това не е изолиран случай, отбелязва \"Файненшъл таймс\". Срещу Сорос се нахвърлят политически лидери в Македония, Полша, Румъния, Турция, обвинявайки го, че заговорничи срещу тях.\r\n\tСпоред автора омразата срещу Сорос в САЩ датира от времето на опозицията му срещу войната в Ирак. Той подкрепя либерални каузи в САЩ, както и международни институции като ООН, а това направо вбесява крайната десница. Нейните антипатии намират отклик сред крайнодесните елементи по цял свят, които подемат същите конспиративни теории, измислени в САЩ.\r\n\tРазбира се, пише Рахман, някои авторитарни лидери имат и по-конкретни причини да се страхуват от Соросовата фондация \"Отворено общество\", която финансира институции на гражданското общество, стимулиращи образованието, свободните медии, правата на малцинствата и антикорупционни инициативи. Авторът припомня, че през 2015 г. правителството на Путин в Русия изхвърли \"Отворено общество\" заради подкрепата й за организации като \"Мемориал\", които провеждаха изследвания за сталинския терор.\r\n\tСорос стана мишена за атаки дори в Израел заради подкрепата си за правата на палестинците и за други каузи, които не се харесват на управляващата сега там десница. Това направо вбесява премиера Бенямин Нетаняху, който подозира, че Сорос вероятно стои в разследването за корупция, което все повече затяга примката около него и семейството му.\r\n\tПривържениците на конспиративните теории имат обяснение за всичко и те ще посочат факта, че \"Файненшъл таймс\" публикува статия в защита на Джордж Сорос, като поредно доказателство за неговото зловредно влияние, отбелязва Рахман. Той прави уговорката, че няма никакви лични отношения с финансиста. \"Без колебание обаче подкрепям неговата филантропия. Самият факт, че тя се нуждае от защита, казва нещо тъжно за времената, в които живеем\", заключава авторът.", "date": "2017.09.19", "title": "\"Файненшъл таймс\": Омразата срещу Сорос става глобална болест"}
{"url": "http://www.mediapool.bg/chez-otreche-da-e-spryana-prodazhbata-na-biznesa-y-v-bulgaria-news269427.html", "text": "Чешкият енергиен концерн ЧЕЗ отрече да е прекратена процедурата по продажба на активите му в България, както обяви в понеделник българският енергиен министър Теменужка Петкова. Тя съобщи пред журналисти, че има неофициална информация, че опитите за сделка са спрени, но не е ясно дали временно или въобще, но каквото и решение да вземе ЧЕЗ за евентуалния купувач той ще бъде проверен от енергийния регулатор дали има капацитета да управлява електроразпределителната мрежа в Западна България и доставките на ток в този регион.\r\n\tГоворителят на ЧЕЗ Груп Роман Газдик обаче обяви във вторник пред \"Блумбърг\", че процесът по продажба не е спиран и продължава, като компанията оценявала офертите и провеждала преговори с потенциалните купувачи.\r\n\tОсвен електроразпределителното и електроснабдителното дружество в Западна България, ЧЕЗ продава и две слънчеви централи, както и затворената заради екоизискванията ТЕЦ \"Варна\".\r\n\tПреди дни чешката преса писа, че получените оферти не удовлетворявали продавача и ако предложените цени не бъдат увеличени, сделка няма да има.\r\n\tПо неофициална информация търсената цена от ЧЕЗ е 300 млн. евро, но с тежки условия за банкови гаранция и критерии, които да удовлетворяват банките-кредиторки на българските дружества.\n\n\r\n\tАнализаторите на \"Патрия Файненс\" (Patria Finance) оценяват балансовата стойност на българските активи на ЧЕЗ на около 7.5 млрд. чешки крони (290 млн. евро), а направените от приватизацията на 67 на сто от електроразпределителната мрежа досега са за около 500 млн. Евро.", "date": "2017.09.19", "title": "ЧЕЗ отрече да е спряна продажбата на бизнеса й в България"}
{"url": "http://www.mediapool.bg/ivan-bregov-politicheski-poslushnite-stavat-i-oligarhichno-udobnite-chlenove-na-vss-news269428.html", "text": "Същинска номинация нямаше. По-скоро наблюдавахме изтикването на предни позиции на удобни за политическите партии фаворити, доказали лоялността си към зависимостите. Множеството от партиите стигнаха дотам, че да \"спуснат” толкова, колкото е нужно за ясната предварителна уговорка. Както е вече известно, негласната квота е 4:3:2:2 в пропорция ГЕРБ:БСП:ДПС:\"Патриоти\".\r\n\tЗа да не остане съмнение, че някой ще наруши негласната квота, ГЕРБ, като най-голямо мнозинство в 44-то НС стана гарант за това, излъчвайки само 4-ма кандидати. ДПС веднага потвърди това, номинирайки също само двама кандидати, отново в границите на негласното споразумение.\r\n\tНо липсата на публична процедура по номиниране има своето основание от пролетта на 2016 г. Тогава при изменението на Закона за съдебната власт (ЗСВ) ГЕРБ се постараха да отпадне елемент от текста на чл. 28, който задължаваше предложенията за членове на ВСС от квотата на НС да съдържат: . Така си постлаха пътя за задкулисни споразумения по номинациите. И това е факт, проверим в Стенограма № 60 от заседание на Комисия по правни въпроси на НС от 24.03.2016 г.\n\n\r\n\t\r\n\tТя води дотам, че пред магистратите и обществото няма зададени критерии кои отличителни черти на юристите са гаранция за високия им професионализъм и здравия им морал, така че да бъдат достойни членове на ВСС. А оттук насетне всички могат да бъдат назовани достойни, защото няма съдържателна (правно и етично) скала за оценяване на кандидатите. Процесът се лиши от конкурентна среда и основание за публична дискусия.\r\n\tПо този начин парламентарно представените партии се подиграха с обществото за пореден път, като изкрещяха в лицето на хората: Отлагането на гласуването е просто довършване на процеса по задкулисни договорки. Некомпетентните и непочтените отново ще изберат недостойните.\r\n\t\r\n\tПодозирам такъв тип порочна обвързаност. Ако Радев подпише указа за назначаване на Чолаков за председател на ВАС, то БСП следва да \"вкара\" повече от три свои кандидатури за членове на ВСС. Но тогава Радев не само няма да бъде президент на всички българи, но няма да бъде президент и на всички от БСП, а само на тия, които държат на задкулисните договорки и корупционните практики. Но за да не съдя субективно, бих изразил кои са юридическите аргументи за отказ от издаване на указ за назначаване на Чолаков. Ето ги:\r\n\t - Решението за промяна на времевата рамка за провеждане на избора за председател на ВАС или т.нар. хронограма.. В стенограмата от заседанието на Съвета от 11 май настоящият председател на ВАС Георги Колев предлага изменението, но то не е мотивирано и поради това основание влиза в противоречие със закона и процедурните правила.\r\n\t - На заседанието на Пленума на ВАС . Бе им отнета тайната на вота, като се въведе изискване да изразят гласа си явно. Това е в противоречие с триединството на пряко, тайно и равно избирателно право. Пленумът на ВАС не е колективен административен орган като ВСС и прилагането по аналогия на явния вот е недопустимо.\r\n\t. Поддръжниците на Чолаков така и не успяха да изложат относими аргументи защо той е по-подходящият кандидат и с какво превъзхожда опонента си Соня Янкулова. Най-смехотворният аргумент беше, когато Юлияна Колева изтъкна това, че и двамата с Чолаков са от Сливен и са работили заедно. Шуробаджанащината като водещ критерий при вземане на управленски решения? Това заслужава безспорна президентска санкция.\r\n\tАко следва да не бъде издаден указ за назначаването на Чолаков, то това би бил един убедителен морален акт на властта по посока нормалността и спазването на демократичните процедури. Проверката на това действие, подчертавам, следва да бъде извършена на база на мотивите, които ще дадат съдържателно лице на отказа на президента за назначаване на Чолаков. А това морално действие има дълбоко правно основание, добър и рядък случай, където правото и моралът не се разминават. В противен случай, от периферията на демокрацията тръгваме към ядрото на тоталитаризма, водени от фасадните процедури за легитимиране на порочни практики.\r\n\t\r\n\tОбяснявам си го с отказа от упражняване на прозрачна и публична процедура, основана на закона, което е своеобразен отказ от демокрация.\r\n\t\r\n\tКвалифицираното мнозинство цели да обедини партиите около общозначими позиции по дадена важна тема. В конкретния случай това е независимостта на правосъдието и следващата от нея въздадена справедливост. По замисъл зад постигането на квалифицираното мнозинство за избор на членове на ВСС трябва да стои общото съгласие на партиите кои лица са носители на безспорни нравствени и професионални качества и няма да им изменят при натиск в решителен момент. Във философията на правото това е т. нар. консенсус на припокриването, при който народните избраници трябва да отстояват обществено значими каузи и са постигнали съгласие по това кои са каузите и решенията на базата на приемане на своите аргументи. При нас, обаче, става точно обратното. .\r\n\t\r\n\tПо силата на доводите на президента ще разберем решителността му да бъде реформистки настроен. .\r\n\t\r\n\tПолитическото статукво, превзело всички клонове на властта, ще избира винаги нему удобните и ще смазва всеки опит за съпротива като ще се самовъзпроизвежда на всички нива докато докара институциите до краен упадък. Така единовластието и единоначалието ще ни направят функционираща диктатура в рамките на ЕС.\r\n\t\r\n\tБългарският парламент не е гарант за наличието на парламентарна демокрация. В 44-то НС има дефицит на идеи и липса на държавнически капацитет. Партиите и парламентарните им представители не желаят да признаят, че голямата по численост политическа квота във ВСС е проводник на политическо влияние в ущърб на независимостта на съдебната власт. Квотата на НС следва да съставлява юристи, различни от действащи съдии, прокурори и следователи, като например адвокати, представители на академичната общност и независими експерти , юристи с изявена гражданска позиция.\r\n\tВ България този подход е погрешно разбран, законово недоразвит и практически лошо използван и не постига главната цел - преодоляването на самозатварянето, тъй като за представители на НС в голямото си множество са избирани съдии, прокурори и следователи, близки до партийните кръгове. Политически послушните стават политически и олигархично удобните членове на ВСС. Отказът на Данаил Кирилов като председател на Правната комисия в НС да задава въпросите на НПО по време на изслушването е отказ от въвеждането на ценностен критерий. А въпросите на НПО бяха добър ориентир кой каква позиция отстоява. Ще посоча отново един от въпросите на ИПИ към кандидатите: Според Вас задоволителни ли са извършените проверки и обявените резултати от проверките по скандалите в съдебната власт, известни като \"Яневагейт\" и \"Цумгейт\"?\r\n\t\r\n\tОтговор на този въпрос следва да даде потенциалният отказ на президента Радев за издаване на указ за назначаването на Чолаков. Следва да бъде потърсена и отговорност на Даниела Костова- председателстваната от нея Етична комисия не си е свършила работата. Значи съставът ѝ е или некомпетентен, или зависим. А това е основание за търсене на отговорност в качеството им на членове на ВСС.\r\n\t\r\n\tСъществува хипотетичната възможност, но според мен тя е много малко вероятна, защото би направила невъзможно функционирането на настоящия модел. А водещите политически играчи нямат интерес от това. За тях е важно всеки от тях да владее колкото може повече позиции в съдебната власт, но най-важното е моделът да остане същият, защото ако бъде разрушен, престават да съществуват те и техните олигархични кръгове.\r\n\t\r\n\t\r\n\tИма основание за здраво малцинство, поне в съдийската колегия. Но то отново ще бъде израз на съхранените малобройни съпротивителни сили, без да има възможност за пряко влияние над процесите.", "date": "2017.09.19", "title": "Иван Брегов:  Политически послушните стават и олигархично удобните членове на ВСС"}
{"url": "http://www.mediapool.bg/planira-se-muzei-na-podvodnata-arheologiya-na-ostrov-krai-sozopol-news269430.html", "text": "Държавата има идея да създаде музей на подводната археология, който да бъде разположен на остров Св. Св. Кирик и Юлита край Созопол и да представя артефакти от дъното на Черно море. Това обяви министърът на културата Боил Банов, който във вторник в Бургас разгледа хилядолетни останки от корабокрушения, открити по време на международната експедиция на кораба \"Хавила събсий\", изучаващ с роботи теренните промени на дъното на Черно море от древността.\r\n\tПо време на тригодишната експедиция са открити 60 добре запазени останки от корабокрушения, станали в период от 2500 години. Находките са били засечени чрез роботизирани лазерни сканиращи, акустични и фотограметрични техники.\r\n\tНай-ранната находка на експедицията е от класическия период, около ІV-V век пр. н.е. Били са открити също така и кораби от римския, византийския и османски периоди, които разкриват модел на търговия и обмен, война и общуване, датиращ от праисторията до наши дни. Поради аноксичните условия на Черно море (липсата на кислород) под определена дълбочина, някои от останките са оцелели в невероятно добро състояние. На събитието бяха представени и колекция от амфори и други ценни артефакти.\r\n\tСпоред Банов тези артефакти трябва да стана част от бъдещия музей на подводната археология на острова Св. Св. Кирик и Юлита, който вече бил прехвърлен на Министерството на културата.\r\n\t\"Така мястото ще се превърне в уникален културен център. Това е най-доброто, което може да се случи за острова, който е обявен за недвижима културна ценност, тъй като на територията му са разкрити значителни археологически находки, като разкопките там продължават през годините”, смята Банов.\n\n\r\n\t\"Тази съвкупност от останки вероятно представлява един от най-добрите подводни музеи на корабите и мореплаването в света изобщо”, заяви водещият археолог на проекта проф. Джон Адамс от Университета в Саутхемптън.\r\n\tОт екипа на проекта коментираха също, че досега България не е могла да си позволи подобна мащабна експедиция и сега се преобръща и се пренаписва историята на българското корабоплаване. Много от откритията се е предполагало, че ги има, но сега вече се потвърждава и се покрива целият исторически период на корабоплаването в Черно море.\r\n\tПроектът  (Карта на Черно море) се финансира от британската Фондация за образование и експедиции (EEFE). Работата по време на експедицията е била снимана и ще бъде създаден документален филм. В продължение на три години продуцентите на документални филми Дейвид Белтън и Анди Байът, носители на наградата БАФТА, са снимали необичайните открития на всяко пътуване по Черно море. Екипът им е събрал необикновени подводни кадри от останките от корабокрушения, както и от върховете и спадовете на пътешествията по море, за да предостави на международната аудитория уникален и интересен поглед върху историята на Черно море.\r\n\t\"Мисля, че всички бяхме поразени от забележителните открития, направени от Джон Адамс и неговия екип. Качеството на кадрите, разкриващи този скрит свят, е абсолютно уникално”, коментира Анди Байът, водещ продуцент на ББС-сериала на Дейвид Атънбъро \"Синя планета”.\r\n\tОсновните партньори в проекта са Центърът за морска археология (ЦМА) на БАН, Университетът на Саутхемптън, Великобритания и Центърът за подводна археология (ЦПА) в Созопол, България. В работата на експедицията са участвали и учени от САЩ, Швеция, Гърция, Норвегия.\r\n\tИзследователският кораб \"Хавила събсий“ ще бъде на разположение на посетители в бургаското пристанище срещу Морска гара.", "date": "2017.09.19", "title": "Планира се музей на подводната археология на остров край Созопол"}
{"url": "http://www.mediapool.bg/biznesat-s-danni-trupa-ogromni-pechalbi-za-nasha-smetka-news269431.html", "text": "В последните седмици нараства натискът върху политиците и регулаторите да озаптят монопола на големите техфирми.\r\n\tВ реч във Вашингтон на 12 септември Маурийн Охлхаузен, изпълняваща длъжността председател на Федералната комисия по търговия в САЩ, обаче се опита да убие идеята. \"Предвид ясните ползи за потребителите от технологично-движените иновации, аз съм притеснена за натиска да се приеме подход, който не отчита ползите за потребителите в преследване на други, може би дори противоположни, цели“, заяви тя.\r\n\tНейните думи са отражение на антитръстовата политика на САЩ през последните 40 години: ако компаниите свалят цените за потребителите, те могат да са толкова големи и мощни (икономически и политически), колкото искат да бъдат.\r\n\tПодобен подход е изцяло от полза на компании като Гугъл, Фейсбук и Амазон, които предлагат услуги и продукти от търсене в интернет до платформи за публикуване, които са не просто евтини, а направо безплатни.\r\n\tВъпреки това г-жа Охлхаузен подценява много важен момент: безплатното не е безплатно, когато човек прозре, че ние плащаме за тези услуги не в долари, а в данни, включващи всичко – от номерата на кредитните ни карти и покупките ни в интернет до политическите ни избори и здравните ни досиета.\n\n\r\n\tКолко ценни са тези лични данни? Това е въпрос от нарастващ интерес за всеки – от икономистите до артистите. Например в Datenmarkt буркан с плодове се продава за 5 фейсбук снимки, пакет тостове – за 8 лайка и т. н.\r\n\tПочти е невъзможно да се постави точна цена на личните данни, отчасти защото различните хора имат много различно поведение и различна готовност да ги споделят, зависеща от това как са представени самите оферти. Според едно ново изследване, когато потребителите директно бъдат попитани дали са съгласни да бъдат следени от фирма за дигитални медии срещу обещанието да получават по-полезни реклами, 4/5 казват \"не“. Въпреки това друго проучване, публикувано тази година от изследователи от Масачузетския технологичен институт и Станфордския университет, показва колко малко стимул е нужен, за да бъдат убедени хората да предоставят целия си списък с имейл контакти.\r\n\tСтудентите в изследването например са били много по-предразположени да го направят срещу безплатна пица. Проучването показва още, че компаниите могат да накарат потребителите да предоставят данните си по-свободно, като им кажат, че те ще бъдат защитени чрез технология, която не дава възможност на никой – от правителствата до интернет провайдърите, да вижда съдържанието на комуникацията им. В действителност, технологиите за криптиране не могат да гарантират това.\r\n\tВ крайна сметка бизнесът с данни накланя играта решаващо в полза на най-големите дигитални играчи. Те могат да извличат информация и да ни правят предложения, които ни водят до изцяло различни решения и до повече печалба за тях.\r\n\tТова не само е прекалено много власт за дадена компания, това работи срещу конкуренцията и изопачава пазара по начин, по който базовите правила на капитализма, какъвто го познаваме, се преобръщат. При този сценарий няма еднакъв достъп до пазарна информация, нито пък ценова прозрачност.\r\n\tЛичните данни, които предоставяме толкова свободно, разточително се осребряват от най-богатите компании на планетата. Те придобиват суровата информация от нас (нашите данни) малко или много безплатно, а после натоварват с плащането търговците на дребно и рекламодателите, които впоследствие прехвърлят тази цена отново върху нас под една или друга форма – например един долар повече за чашата вино в заведение, намерено в интернет чрез търсачка.\r\n\tТе имат разрешение да правят пари без огромните ограничения под формата на всички видове корпоративна отговорност, с която другите индустрии трябва да се борят.\r\n\tТези компании не са толкова иноватори, колкото \"търговци на внимание“. Икономистите трябва да обявят добри числа за техния нетен ефект върху производителността и ръста на БВП. Със сигурност той е висок.\r\n\tНо всяка сметка трябва също така да включва и цената от свиване на конкуренцията, защото тези фирми лакомо поглъщат конкурентите си и преоформят икономиката на ХХІ век в свое удобство.\r\n\tКаквото и да каже Федералната комисия по търговията сега, има нарастващ брой на съдебните дела, които могат да променят правилата на играта за големите техкомпании.\r\n\tЗапочвам да се чудя дали ние не трябва да имаме по-ясно право не само за това как нашите данни се използват, но и за икономическата стойност, която създават. Когато богатството вече се насочва предимно към интелектуалната собственост, е трудно да си представим по какъв друг начин математиката би могла да работи.\r\n\tЖивеем в чисто нов свят, със съвсем нова валута. Той ще изисква творческо мислене – икономически, правно и политически, за да имаме гаранция, че няма да се превърнем в общество, в което победителят печели всичко.", "date": "2017.09.19", "title": "Бизнесът с данни трупа огромни печалби за наша сметка"}
{"url": "http://www.mediapool.bg/helikopter-strelyal-nevolno-po-zriteli-na-voenno-uchenie-v-rusiya-news269429.html", "text": "Няколко човека са пострадали на полигон близо до Санкт Петербург, където боен хеликоптер Ка-52, участващ в руско-беларуските военни учения \"Запад-2017\", случайно изстрелял ракета по зрители. За това съобщи във вторник руският сайт 66.ru, позовавйки се на информиран източник. Предположенията са, че са пострадали журналисти.\r\n\tКога точно се е случил инцидентът е неизвестно, но вероятно е бил малко преди визитата на президента Владимир Путин на полигона \"Лужский\" на 18 септември, посочва изданието, цитирано от няколко световни агенции.\r\n\tНа видео, качено на новинарския портал 66.ru, се виждат два прелитащи ниско хеликоптера, единият от които изстрелва ракета, която експлодира до зрител. По неофициална информация двама души са ранени и две коли унищожени при инцидента.\r\n\tПо данни на руския уебсайт \"Фонтанка\" произшествието е станало в понеделник и при него един човек е получил сътресение, предаде Ройтерс. Този новинарски сайт също публикува видео, на което се вижда как хеликоптер изстрелва ракети по военен камион на открито пространство. При залпа намиращ се до камиона човек бива обгърнат от облак от пепел, а снимащият видеоклипа се просва на земята.\r\n\tЗападният военен окръг към руското Министерство на отбраната съобщи в цитирано от Интерфакс комюнике, че по време на тренировка хеликоптер погрешка е прехванал мишена, но отрече да има пострадали.\n\n\r\n\t\"В резултат от удара с неуправляема ракета е бил повреден товарен камион, на който не е имало хора\", се казва в изявлението, в което не се посочва кога е станал инцидентът, нито дали учението е било част от маневрите \"Запад 2017\".\r\n\tРуското Министерство на отбраната окачестви съобщенията в социалните медии като \"провокация\". По данни на министерството, на 18 септември не е имало никакви произшествия, свързани с работата на армейската авиация.\r\n\t\"Всички съобщения в социалните медии за залп по тълпа журналисти и голямо количество тежко ранени, са преднамерена провокация или нечия лична глупост\", се казва в съобщението, цитирано от Интерфакс.\r\n\tВедомството обаче потвърждава за случайно изстрелване на ракета от хеликоптер Ка-52, което обаче се е случило \"по друго време\" и никой не е пострадал.\r\n\tПо данни на военни, на публикуваното видео е запечатан друг инцидент, случил се по време на тренировка хеликоптери за отработване на поражения по наземни цели.\r\n\tВ същото време групата за независими разследвания Conflict Intelligence Team (CIT) публикува в Туитър не само видео от инцидента, но и документ, потвърждаващ версията за спонтанно изстрелване. Според CIT инцидентът е станал на 16 септември. Не е ясно какъв е този документ, от кого е съставен и подписан, предаде Дойче веле.\r\n\tПричината за спонтанния ракетен обстрел може да е повреда в оборудването на машината. Тази информация се потвърждава от сайта \"Фонтанка\". По данни на медиите обстрелът е станал на полигона \"Лужский\" на 17 или 18 септември.\r\n\tМащабните военни учения \"Запад-2017\" започнаха Учения \"Запад-2017\" на 14 септември на територията на Русия и Беларус. В тях участват стотици танкове, артилерия, десетки бойни кораби и хеликоптери. Съгласно сценария на учението, военните се противопоставят на армии на измислени западни страни.", "date": "2017.09.19", "title": "Хеликоптер стрелял неволно по зрители на военно учение в Русия"}
{"url": "http://www.mediapool.bg/evroins-dava-2-mln-lv-na-mladi-hora-za-idei-v-zastrahovaneto-news269404.html", "text": "Компанията \"Евроинс Иншурънс Груп\" е отделила бюджет от 2 млн. лв. за иновативни идеи на млади хора в областта на застраховането.\r\n\tВсеки, който има идея с потенциал за пазарна реализация, може да я предостави на холдинга и, ако ръководството прецени, може да я финансира, обясни изпълнителният директор на \"Евроинс Иншурънс Груп\" Кирил Бошов.\r\n\tСпоред него компанията се опитва да прилага успешния чуждестранен опит, при който утвърдена компания дава шанс за развитие на стартъпи.\r\n\tТака е стартирал проект на \"Евроинс\" за създаване на дигитален застраховател – сайтът oli (www.getoli.com). Засега той предлага само един продукт – застраховка \"Живот\" за кредитополучатели.\r\n\tНовото в него е бързината на сключване на застраховката – полицата е готова за по-малко от 3 минути, твърдят от oli. Щети се изплащат също за минути, а за по-малко от минута човек може да провери цената и покритието на продукта, който си е избрал, твърдят още от сайта. Той обаче предлага само продукти на \"Евроинс\".", "date": "2017.09.19", "title": "\"Евроинс\" дава 2 млн. лв. на млади хора за идеи в застраховането"}
{"url": "http://www.mediapool.bg/stroezhat-na-finskata-aets-s-rusko-uchastie-otnovo-se-otlaga-news269434.html", "text": "Стартът на строителството на АЕЦ \"Ханхикиви\" във Финландия, в което участва Русия, отново се забавя. Това е още един удар по проекта, който е преследван от проблеми, съобщи вестник \"Файненшъл таймс\".\r\n\t\"Феновиома\", финският оператор на новата ядрена централа, заяви, че очаква да получи лиценз за строежа от местния регулатор през 2019 г., което е с година по-късно от планирания срок. Компанията отказа да обяви дали това ще се отрази върху срока за въвеждане на ядрените реактори в експлоатация, прогнозиран за 2024 г. Съобщава се само, че дружеството ще обсъди въпроса тази есен с руския концерн \"Росатом\", по чийто проект ще се строи централата. \"Росатом\" също така е мажоритарен акционер с 34 на сто от проекта, в който участват три фински компания, сред които и държавната \"Фортум\".\r\n\t\"Винаги е разочароващо, когато е необходимо допълнително време, но забавянето е свързано в голяма степан с документацията за съответствие с финските норми\", каза проектният директор на \"Феновиома\" Мина Форстрьом пред ФТ.\r\n\tИзданието припомня, че според първоначалните планове строежът на атомната централа трябваше да започне през 2012 г. Цената на мощността е около 6-7 млрд. евро.", "date": "2017.09.19", "title": "Строежът на финската АЕЦ с руско участие отново се отлага"}
{"url": "http://www.mediapool.bg/tramp-shte-unishtozhim-severna-koreya-ako-se-nalozhi-news269432.html", "text": "Американският президент Доналд Тръмп призова във вторник страните членки на ООН да засилят натиска си над режима на Ким Чен-ун, за да го принудят да се откаже от ядрената си програма.\r\n\tСАЩ няма да имат друг избор, освен напълно да унищожат Северна Корея, ако тя отправи реална заплаха към тях, предупреди държавният глава в първата си реч пред световната организация.\r\n\tТръмп определи справянето със севернокорейската заплаха като първостепенно глобално предизвикателство.\r\n\tАмериканският президент благодари на Русия и Китай за това, че са подкрепили новите санкции на ООН срещу Пхенян, призовавайки за активизиране на усилията на институциите.\r\n\t\"Възмутително е това, че някои страни не само извършват търговия с такива режими, но и им доставят оръжия и ги поддържат финансово\", каза още президентът.\r\n\tДържавният глава отново нарече севернокорейския лидер \"човек ракета\", който води самоубийствена политика. \"Северна Корея е време да признае, че премахването на ядреното оръжие е единственото приемливо бъдеще\", допълни той.\r\n\tТръмп посочи още и че светът е изправен пред деструктувни заплахи от престъпни държави, терористи и екстремисти. Като такива държавни американският президент очаквано определи още Иран и Венецуела. Престъпните държави не само подкрепят терористи, но и заплашват други държави с най-унищожителното оръжие, известно на човечеството, добави Доналд Тръмп.\r\n\tТой обърна силно внимание на ситуацията във Венецуела, която по думите му е \"тотално неприемлива\" и \"като отговорен съсед и приятел\" САЩ трябва да помогнат на венецуелския народ да възстанови своята демокрация. Държавният глава потвърди, че Вашингтон няма да премахне санкциите върху Куба, докато страната не демонстрира истински реформи.\r\n\t\"Там, където комунизмът е бил приложен, има само болка и унищожение. Това е една дискредитирана идеология\", заяви още Тръмп.\r\n\tТой заяви още, че е необходимо да бъдат ограничени заплахите за суверенитета в световен мащаб от Украйна до Южнокитайско море.\r\n\tВ изявлението си държавният глава не спомена директно Русия и Китай, но коментарите му красноречиво намекваха за действията на Москва и Пекин.\r\n\t\"Трябва да отхвърлим заплахите за суверенитета - от Украйна до Южнокитайско море\", каза той и допълни, че \"трябва да имаме уважение към закона, уважение към границите и уважение към културите\".\r\n\tПреди него генералният секретар на ООН Антониу Гутериш откри общополитическите дебати на годишната сесия на Общото събрание на организацията, призовавайки лидерите на 130-те страни членки да постигнат свят без ядрени оръжия. Той осъди ядрените опити на Пхенян и призова всички членове на Съвета за сигурност на ООН да спазват резолюциите срещу Северна Корея.\r\n\t\"Страхът от ядрената опасност не е абстрактен. Когато напрежението расте, се увеличава и вероятността от погрешни изчисления. Прибързаната и гневна риторика може да доведе до фатални недоразумения. Решението трябва да е политическо. Време е за държавнически подход. Не бива да вървим като сомнамбули към война, заяви генералният секретар\", цитиран от ДПА.\r\n\tГутериш каза още, че само единството в Съвета за сигурност на ООН може да доведе до ядрено разоръжаване на Корейския полуостров и да създаде възможност за дипломатически диалог с Пхенян.\r\n\t\"В по-общ план всички страни трябва да демонстрират по-силна обвързаност с универсалната цел за свят без ядрени оръжия. Страните, притежаващи ядрено оръжие, носят особената отговорност да възглавят това движение\", подчерта той.\r\n\t\"Светът става все по-нестабилен, а конфликтите се задълбочават, но този процес е обратим, заедно можем да възстановим доверието и да направим света по-добър за всички\", заяви Гутериш, цитиран от БТА.\r\n\tПо думите му съвременните конфликти, включително в Сирия, Йемен, Афганистан и Южен Судан, не могат да се решат по военен, а само по политически път.\r\n\t\"Да не се заблуждаваме – не можем да изкореним тероризма, ако не решим конфликтите, сеещи хаос, в условията на който войнстващите екстремисти процъфтяват\", отбеляза той.\r\n\tВъв връзка с мигрантската криза той каза, че страните имат правото да контролират границите си, но правата на бежанците и мигрантите непременно трябва да бъдат защитени. Проблемът с миграцията по света може да бъде регулиран с глобално споделяне на отговорността, изтъкна генералният секретар.\r\n\t\"Самият аз съм мигрант, подобно на много от вас, но никой не е очаквал от мен да рискувам живота си в паянтова лодка или в каросерията на камион през пустинята, търсейки работа извън родната си страна. Безопасната миграция не може да бъде запазена за световния елит\", каза той.\r\n\tГутериш призова също властите в Мианма да прекратят насилието в страната, да определят статута на мюсюлманската народност рохинга и да осигурят безпрепятствен достъп за оказване на хуманитарна помощ на населението.", "date": "2017.09.19", "title": "Тръмп: Ще унищожим Северна Корея, ако се наложи"}
{"url": "http://www.mediapool.bg/vnuchka-na-charli-chaplin-idva-v-sofiya-za-festa-sinelibri-news269436.html", "text": "Внучката на Чарли Чаплин - Кийра Чаплин, модел, актриса и продуцент, е в журито на първия конкурс на кино-литературния фестивал CineLibri \r\n\tБългарският представител в журито е Илиян Джевелеков - режисьор и продуцент, съобщи на пресконференция във вторник Жаклин Вагенщайн, директор на фестивала и на издателството \"Колибри\", което го организира.\r\n\tПрожекциите са основно в София - в арткината и в други салони, и за първи път в новата галерия \"Сан Стефано\" срещу БНТ. Доста от заглавията ще бъдат показани в още 12 града в страната.\r\n\t \r\n\t\r\n\tСпециално място на фестивала ще има музиката. Сред съпътстващите прояви са хепънинги, пърформанси, срещи с гостите на Синелибри, между които са именитите режисьори Павел Лунгин и Фолкер Шльондорф, който ще бъдат представен и с ретроспекция.\r\n\t \r\n\t\r\n\tПредвидена е и панорама с екранизации по произведения на Чехов.\r\n\tС документалния филм за Анжел Вагенщайн на Андреа Саймън \"Изкуството е оръжие\" ще бъде отбелязана 95-годишнината на именития ни писател, сценарист и режисьор.\r\n\tВ конкурсната програма са осем филма, сред които - \"Вечерята\" по Херман Кох на Орен Муверман с Ричард Гиър и Лора Лини, \"Измамените\" на София Копола по Томас Кълинан с Никол Кидман и Колин Фарел, \"Завръщане в Монтаук\" на Фолкер Шльондорф по Макс Фриш с номинация за \"Златна мечка\" за най-добър филм, \"Дама пика\" по Пушкин на Павел Лунгин с Ксения Рапопорт, \"Ана Каренина. Историята на Вронски\" на Карен Шахназаров по мотиви от романа на Толстой и повест на Викентий Вересаев.\r\n\tМежду специално препоръчаните от Жаклин Вагенщайн заглавия са \"Фортуната\" на Серджо Кастелито по Маргарет Мацантини с Жасмин Тринка - с номинации от Кан за най-добра актриса и за режисура, \"Слугинята\" на Парк Чан Уук по \"Крадлата\" на Сара Уотърс - с десетки награди и номинации от престижни фестивали, който \"задължително трябва да се гледа на голям екран\", \"Бунтовник в ръжта\" на Дани Стронг по книгата \"Дж. Д. Селинджър: Един живот\" на Кенет Славенски - с Кевин Спейси в главната роля.\r\n\tНе са за изпускане и класиките \"Дона Флор и нейните двама съпрузи\" на Бруно Барето по Жоржи Амаду и \"Дневна красавица\" на Луис Бунюел по Жозеф Кесел с Катрин Деньов и Мишел Пиколи.\r\n\tОткриването на фестивала ще е в Зала 1 на НДК с музикално и светлинно шоу, както и с кинопремиера, която предстои да бъде обявена.\r\n\tПобедителят, когото те ще определят, ще получи статуетката настоящият носител на престижната международна награда \"Ман Букър“ и един от най-големите живи израелски писатели – Давид Гросман, който ще представи у нас отличения роман - \"Един кон влязъл в бар”. Публиката ще се срещне и с носителя на \"Оскар“, \"Златна палма“ и десетки други награди - немския режисьор Фолкер Шльондорф. Селекция от най-добрите му филми ще бъде показана в панорама, посветена на творчеството му.\r\n\tАкцент в паралелната програма ще бъде и оригиналната фотографска серия \"25-и кадър“, създадена от творческия тандем Ивайло Петров и Емануела Беловарски (Whaleworx Studiо), както и специални късометражни прожекции на преди пълнометражните филми в програмата\r\n\tЗрителите на фестивала ще се докоснат още до документално и анимационно кино, партита, пърформанси, дни, посветени на различни култури – включително италианска, холандска, руска, френска и японска.\r\n\tВече са в продажба са билетите за един от акцентите в програмата на фестивала. Навръх 80-годишния юбилей на Зала \"България”, в петък, 13-и октомври, там ще се проведе специална прожекция на \"Дама Пика“ , новия филм на руския режисьор Павел Лунгин. Преди филма зрителите ще могат да се насладят на живо на две арии от операта \"Дама Пика” на Чайковски на Софийската филхармония в изпълнение на", "date": "2017.09.19", "title": "Внучка на Чарли Чаплин идва в София за феста Синелибри"}
{"url": "http://www.mediapool.bg/dvizhenieto-na-tirove-prez-hainboaz-se-spira-do-15-noemvri-news269433.html", "text": "От 20 септември до 15 ноември 2017 г. се спира движението на тежкотоварните превозни средства над 12 т през Прохода на Републиката (Хаинбоаз) - път II-55 Велико Търново – Гурково. Причината е ремонт на участък от 2 километра от второкласния път през град Гурково, съобщиха от Агенция \"Пътна инфраструктура\".\r\n\tЦелта е да се повиши безопасността на движението през предстоящите зимни месеци, тъй като Проходът на Републиката е основна пътна връзка за тежкотоварния трафик между Северна и Южна България, посочват от АПИ.\r\n\tПо време на ремонта тировете ще преминават през Котленския проход.\r\n\tОт Северна за Южна България маршрутът е: Велико Търново – път I-4 – Омуртаг – път II-48 /Котленски проход/ - \"Петолъчката“ – път I-6 /Подбалканския път/.\r\n\tОт Южна към Северна България маршрутът е: от път I-6 /Подбалкански път/ - \"Петолъчката“ – път II-48 /Котленски проход/ - Омуртаг – път I-4 – Велико Търново.\r\n\tДруга възможност за преминаване е през Ришкия проход - път II-73 Шумен - Карнобат.\r\n\tАвтомобилите с тегло под 12 т ще бъдат пропускани през Прохода на Републиката.\r\n\tВъведена е временна организация на движението, която за пътуващите от Северна за Южна България ще преминават от път II-55 /Проход на Републиката/ до км 55+800, след което ще се отклоняват по общинския път Димовци - Николаево до кръстовището с I-6 София - Бургас /Подбалкански път/.\r\n\tЗа пътуващите от Южна за Северна България ще преминават по уличната мрежа на град Гурково до км 56+700 на път II-55 /Проход на Републиката/.\r\n\tТрафикът на леките автомобили през Хоинбоаз ще бъде без ограничение.", "date": "2017.09.19", "title": "Движението на тирове през Хаинбоаз се спира до 15 ноември"}
{"url": "http://www.mediapool.bg/bsp-ostavya-na-gerb-izbora-na-parlamentarnata-kvota-vav-vss-news269437.html", "text": "Опитът на социалистите да постигат нова схема за междупартийно разпределение на 11-те членове на Висшия съдебен съвет от парламентарната квота не е дал резултат и БСП най-вероятно ще остави избора изцяло в ръцете на управляващите и ДПС, научи Mediapool. Това ще се случи, след като парламентарната група на БСП гласува за всички свои шестима кандидати, но колко и кои от тях ще бъдат избрани, ще зависи от ГЕРБ, \"Обединени патриоти\" и ДПС, тъй като за избора е нужно квалифицирано мнозинство (160 депутати).\r\n\tБСП има 80 народни представители, поради което е непреодолим фактор във вота. Това окуражи Корнелия Нинова да поиска левицата да получи четирима членове в новия ВСС, а не трима, каквато е била първоначалната негласна договорка между парламентарните сили. Въпреки че законът не предвижда квотна подялба на съдебните кадровици между партиите, практически се случи именно това, за което красноречиво говори и фактът, че ГЕРБ, \"Обединени патриоти\" (ОП) и ДПС номинираха точно толкова кандидати, колкото им се \"полагат\", за да не стане някоя \"грешка\" при гласуването. Формулата е 4-3-2-2 (съответно ГЕРБ-БСП-ДПС-\"Обединени патриоти\", а \"Воля\" остана извън раздаването – бел.ред.).\r\n\tСпоред източници на Mediapool БСП са поискали четирима души във ВСС за сметка на един от ДПС - Стефан Грозев, чиято кандидатура е твърде компрометирана и може да срещне неодобрението на Брюксел. ДПС са се възпротивили, но също така и ГЕРБ и ОП.\r\n\tСпоред управляващите, БСП са обвързали разширяването на тяхното присъствие в т.нар. правителство на съдебната власт с възможността да въздействат върху президента Румен Радев да не подпише указа за назначаването на Георги Чолаков за председател на Върховния административен съд (ВАС). В крайна сметка обаче ГЕРБ не склонили да отпуснат на БСП допълнителна бройка. \"Може Радев именно затова да намеква все повече, че няма да подпише указа на Чолаков, но има договорки, които не могат да се променят в последния момент\", казват от партията на Борисов.\r\n\tКъм момента обаче няма индикации президентът Радев да е намесен в парламентарния пазарлък.\n\n\r\n\tСлед като ГЕРБ отказали да променят квотите, БСП заплашвали изобщо да не влязат в пленарна зала за гласуването, което означава, че нов ВСС не може да се избере, освен ако всички останали народни представители, дори и Делян Пеевски, не са в залата. След поредни разговори обаче социалистите били убедени да не блокират гласуването на новия съдебен съвет.\r\n\tЗа да излязат от ситуацията, в която имат шестима кандидати и подкрепят само отбрани от тях, които получават гласовете и на ГЕРБ, и на ДПС, социалистите са решили да гласуват за всички свои номинации. Така на практика ГЕРБ и ДПС ще дадат решаващите гласове за кандидатите и те ще определят кои от претендентите на левицата ще влязат в съвета.\r\n\tТова е наложило ГЕРБ да проведат \"интервюта\" с кандидатите на БСП. Засега неофициално е ясно, че партията на Борисов и ДПС ще подкрепят за съдийската колегия във ВСС номинираните от левицата Даниела Маринова – Марчева и бившата депутатка Диана Хитова. На мястото на Марчева има вероятност да бъде избран и Драгомир Кояджиков – друг съдия, номиниран от БСП.\r\n\tКакто , дъщерята на Хитова – Анастасия е съдебен помощник на избрания за председател на ВАС Георги Чолаков.\r\n\tПо неофициална информация изборът на членове за ВСС, който трябваше да се проведе миналата седмица, ще бъде първа точка в редовната седмична програма на парламента, започваща на 20 септември.", "date": "2017.09.19", "title": "БСП оставя на ГЕРБ избора на парламентарната квота във ВСС"}
{"url": "http://www.mediapool.bg/telefonnite-izmamnitsi-sa-pribrali-nad-28-mln-leva-za-polovin-godina-news269438.html", "text": "За първите шест месеца на тази година са регистрирани 406 телефонни измами на обща стойност над 2.8 милиона лева. Това е увеличение със 7% спрямо същия период на миналата година. Това обяви вътрешният министър Валентин Радев по време на парламентарния контрол.\r\n\t \r\n\tТой обясни, че МВР е успяло да разкрие едва 15% от телефонните измами, но увери, че има известно подобрение на работата в тази насока.\r\n\t \r\n\t\"Измамата е на второ място по разпространение (като вид престъпление) след кражбата. През последните години особена актуалност придобиха телефонните измами. Тези престъпления представляват около 30% от регистрираните измами. Това са престъпления с висока финансова и морална за жертвите, които са предимно възрастни хора\", каза Валентин Радев.", "date": "2017.09.19", "title": "Телефонните измамници са прибрали над 2.8 млн. лева за половин година"}
