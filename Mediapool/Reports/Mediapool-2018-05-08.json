{"url": "http://www.mediapool.bg/za-13-ot-balgarite-komunizmat-i-totalitarizmat-sa-priemlivi-news278859.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа една трета от българите някои неща от комунизма, сталинизма и болшевизма са приемливи, сочи проучване на \"Галъп интернешънъл\", обявено във вторник.  Все пак повече са тези, които изцяло отхвърлят тези идеологии – 44%, но 6% изцяло ги подкрепят.\r\n\t\r\n\tКомунистическите елементи са в по-голяма степен възприемани в сравнение с нацистките, показва още проучването. Мнозинство от над половината от привържениците на БСП, респективно по-възрастните хора у нас, приемат частично левите тоталитарни идеологии и практики.\r\n\t72% от анкетираните изцяло отхвърлят идеологии и практики като нацизъм, фашизъм и подобни. 12% обаче се съгласяват с опцията, че някои неща са приемливи, а 3% ги намират за изцяло приемливи.\r\n\t\r\n\tНай-възрастните у нас, респективно последователи на БСП, изглеждат и най-дистанцирани от подобни идеологии и практики. Привържениците на националистически формации също декларират нетърпимост, но при тях се усеща и малко по-висок дял на съгласни, че има и приемливи елементи.\r\n\tВсъщност тези два въпроса са били най-общо зададени като провокация и проверка на мненията в изследване, проведено по повод 9 май, когато едновременно се чества Денят на Европа и годишнината от края на Втората световна война, която е свързана с национален, но и с идеологически сблъсък.\r\n\tИзводите сочат, че в последната година и половина доверието на българите в обобщения образ на Европейския съюз възстанови позиции, след като през 2016 г. трайно беше достигнало по-ниски стойности. Така в първите месеци на 2018 г. около и над 60% от българите споделят доверие в ЕС, докато недоверието се движи около около 30%. Конкретните числа сега са 58% доверието, а 31% е недоверието.", "date": "2018.05.08", "title": "За 1/3 от българите комунизмът и тоталитаризмът са приемливи"}
{"url": "http://www.mediapool.bg/otvaryat-groba-na-naim-syuleimanoglu-zaradi-test-za-bashtinstvo-news278850.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГробът на легендарния щангист Наим Сюлейманоглу ще бъде отворен, зa да бъдат взети проби за извършване на ДНК-анализ за доказване на бащинството му на японкатa Секаи Мори. Това съобщават турските издания във вторник.\r\n\tПо искане на адвокати, които водят дело за доказване на неговите твърдения, че японката му е дъщеря, гробът му ще бъде отворен в 10 часа на 4 юли.\r\n\tНаим Сюлейманоглу се е запознал с майка й - японска журналистка Киоко Мори, по време на Олимпиадата в Сеул през 1988 г., когато за първи път стана олимпийски шампион.\r\n\tКиоко е живяла с известния щангист в Анкара, където през 1991 г. се родила дъщеря им Секаи. Семейството обаче се разпаднало след около две години. Причината била ревността на Мори. Тя взела детето си и отпътувала от Турция.\r\n\tНаим Сюлейманоглу има още три дъщери от жена, родена в село край Кърджали, която била голямата му любов. Двамата се запознали на светско събитие в истанбулския квартал \"Лалели\". Двамата не са имали брак, но щангистът се е грижел за трите си дъщери - Нилай, Есин и Сезин. Те са били на погребението му в Истанбул през ноември 2017 г.\r\n\t\"Наим през последните дни от живота си много често говореше за японската си дъщеря. Искаше да ни запознае с нея, положи много усилия да я намери, но безуспешно. Сега ние искаме да я открием, това е нещо като негов завет и искаме да го изпълним. Освен това Наим остави след себе си значително наследство. Дъщерите му са наследници, ние искаме и родената от майката японка дъщеря, въпреки че не носи неговото име заедно с другите три дъщери, да получи своя дял\", казва Мухарем Сюлейманоглу – брат на Наим пред турското издание \"Хабертюрк\".", "date": "2018.05.08", "title": "Отварят гроба на Наим Сюлейманоглу заради тест за бащинство"}
{"url": "http://www.mediapool.bg/barziyat-vlak-sofiya---varna-prinuditelno-sprya-zaradi-dim-v-lokomotiva-news278848.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБързият влак от София за Варна престоява извънредно на гара Червен бряг. Причината е дим в машинното отделение, съобщиха от БДЖ.\r\n\tПревантивно е повикана пожарната, а пътниците са изведени от влака.\r\n\tОт гара Мездра е осигурен друг електрически локомотив, който ще изтегли влака до Варна.\r\n\tЖивотът и здравето на пътниците не са били застрашени по никакъв начин, посочват от БДЖ.\r\n\tТова е поредният инцидент с влак на държавните железници.\r\n\tВ края на март два вагона от влака София – Бургас се подпалиха и изгоряха на гара Коньово. Инцидентът се размина без пострадали.\r\n\tПрез юни 2017 г. двама машинисти пострадаха при пожар в локомотива на гара Горна Оряховица.\r\n\tПрез април 2016 г. пожар избухна във влака от Бургас за София.", "date": "2018.05.08", "title": "Бързият влак София - Варна принудително спря заради дим в локомотива"}
{"url": "http://www.mediapool.bg/sblasak-iztok-zapad-zaradi-paketa-mobilnost-pri-prevozite-news278845.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗадължителното връщане на водачите на тежкотоварни автомобили у дома след три или четири седмици път, почивката – задължително в хотел или мотел, командировъчни спрямо местното законодателство – това са спорните моменти в пакета \"Мобилност\", които предстои да бъдат одобрени от Европейския парламент.\r\n\tДвигател на промените е Франция и затова предложението на ЕК беше наречено от превозвачите \"законът Макрон\". Той се подкрепя и от Германия, Австрия и Италия. Поводът за радикалните мерки от страна на френския президент са отнетите бизнес територии от компании от Източна Европа, предлагащи по-конкурентни услуги от западните си колеги. Основната причина за това е евтината работна ръка. За да защити местния бизнес, Франция внесе тези поправки, а при визитата си у нас миналото лято и получи картбланш за ревизия на правилата срещу влизане в еврозоната и Шенген.\r\n\tДнес обаче българското правителство обяви, че подкрепя исканията на българските превозвачи за отхвърляне на спорните промени. Срещу тях са още Полша, Румъния, Словения, Хърватия, Унгария и Литва.\r\n\tПланът за действие е при предстоящите си срещи с Макрон и германския канцлер Ангела Меркел премиерът Бойко Борисов да постави проблема отново. Това съобщи транспортният министър Ивайло Московски след среща на \"Дондуков\" 1 във вторник между превозвачите и министър-председателя. Освен това още веднъж ще бъде поканен еврокомисарят по транспорта Виолета Булц в София за среща с Борисов и българските превозвачи. Това вече е правено, но резултат няма.\r\n\tСамият Московски отново заплаши да напусне Съвета на министрите на ЕС, ако \"силово\" му бъде наложено да председателства заседание по спорните промени.\r\n\tБългарските превозвачи пък потвърдиха готовността си за протест по време на срещата на върха в София за Западните Балкани на 16 и 17 май.\r\n\tТранспортният министър заяви, че България няма да се съгласи с няколко от предложенията за промени в европейското законодателство, засягащи пряко дейността на автомобилните превози на товари.\r\n\tНа първо място е искането да се въведе задължителното връщане на водачите у дома на всеки три или четири седмици. Това е неприемливо, защото се нарушават основни човешки права, като се задължават свободни граждани къде и кога да прекарват своята почивка, мотивира се Московски.\r\n\tБългария не приема и новото изискване почивките на водачите задължително да се правят в хотели или мотели. Сега шофьорите могат да почиват в кабините на превозните си средства.\r\n\tСлед като камионите са оборудвани с място за почивка, което се заплаща от превозвачите при покупката на превозните средства, е редно то да може да се използва, аргументира се Московски.\r\n\tСпоред него това изискване ще създаде проблем с опазването на камионите и товарите. Причината - застрахователите не изплащат премии, ако превозното средство е оставено без надзор, каза Московски. Той уточни, че и сега шофьорите почиват в хотели или мотели, но само ако има осигурен охраняем паркинг.\r\n\tБългария е и срещу изискването при престой между три и седем дни на водач в друга държава да му се начисляват командировъчни съгласно местното законодателство. Това би било удар най-вече към малките и средни фирми, за които ще бъде непосилно, дори невъзможно, да организират такова сложно счетоводство, каза Московски.\r\n\tСтраната ни е и срещу новите промени при извършването на каботажни превози. Тук спорът отново е за броя на дните и операциите, които се извършват в чужда държава.\r\n\tБългарската позиция категорично и постоянно във времето е била заявявана на заседанията на Комитета на постоянните представители (КОРЕПЕР) в Брюксел и тя не кореспондира с исканията най-вече от страна на Франция за пакета \"Мобилност\", каза Московски.\r\n\tТой каза, че предстоят тежки преговори, които се бламират от Франция. На последното заседание по въпроса френският представител демонстративно напуснал, каза Московски.\r\n\tТранспортният бранш благодари за подкрепата на Борисов и обяви, че готви протест на 16 и 17 май в София, когато е срещата на върха за Западните Балкани и се очаква на нея да присъстват европейските лидери.\r\n\tНа 16 май превозвачите ще направят мирно шествие пред НДК, когато ще заседава Съветът на Европейската комисия. На 17 май ще излязат с камиони и автобуси на протест в Бояна, където ще се проведе среща на държавните и правителствени ръководители на страните от ЕС и от Западните Балкани.\r\n\tСпоред превозвачите България може би ще бъде най-ощетената държава, ако \"законът Макрон\" бъде приет. От 12 500 фирми, занимаващи се с международен транспорт, голяма част ще фалират, ако новите разпоредби бъдат приети, каза Христо Христов, собственик на голяма транспортна фирма.\r\n\tТой прогнозира, че големите български компании най-вероятно ще преместят бизнеса си в други европейски държави. Това ще доведе до намаляването на БВП на страната, смята Христов. Причината е, че по думите му в момента браншът има около 15-18% дял в БВП. Заетите в него са около 120 хиляди души. \r\n\tОсвен това българските шофьори ще бъдат принудени да работят в западни компании, каквато може би е и целта на Франция, добави Христов.\r\n\tПроблемът не засяга само товарните превози, а и автобусния транспорт, каза Миролюб Столарски, собственик на друга голяма компания в бранша. По думите му законът \"Макрон\", показва двойните стандарти. \"Както направиха двойните стандарти за храните, сега искат и за работната ръка да бъде въведен двоен стандарт\", каза Столарски. Според него този закон унищожава не само транспортния бранш, но и съпътстващите го бизнеси.\r\n\t\"Ударът ще е много тежък. Той ще бъде убийствен. В този бранш работят много хора. Те искат да ни увеличат разходите, да ни направят неконкурентоспособни\", каза Йордан Арабаджиев, изпълнителен директор на Съюза на международните превозвачи.\r\n\tКолегата му Ангел Траков попита след този опит за ликвидиране на цял бранш кой ще е следващият, към когото ще посегне Макрон или някой друг европейски лидер. \"Редно е да се опитваме да си върнем кадрите, които избягаха от България, а сега се очертава още една мигрантска вълна на кадри, които са ценни за нашия бранш\", заяви Траков.", "date": "2018.05.08", "title": "Сблъсък Изток-Запад заради пакета \"Мобилност\" при превозите"}
{"url": "http://www.mediapool.bg/aezh-tsinichno-e-borisov-da-se-izmiva-ratsete-za-mediynite-problemi-news278851.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАсоциацията на европейските журналисти - България намира за циничен опита на премиера Бойко Борисов да прехвърли отговорността за проблемите със свободата на словото единствено върху журналистите.\r\n\t\"Това е ваш проблем – на журналистите. Решавайте си го тоя въпрос”, заяви Борисов в интервю за Нова телевизия, помолен да коментира класацията на \"Репортери без граници\", в която България заема 111 място за 2018 г., изоставайки не само от ЕС, но и от страните от Западните Балкани.\r\n\tСпоред организацията \"подобен коментар от лидера на изпълнителната власт, когато страната потъва все повече в тази класация, изключително напомня на великия комбинатор Остап Бендер: “Делото за помощ на давещите се е дело на самите давещи се”.\r\n\t\"Господин премиер, журналистите са едни от основните потърпевши от лошата медийна среда, изследването на АЕЖ-България за статута на журналистическата професия показва, че на повечето колеги им се налага да работят и живеят в доста тежки условия, посочва се в становището на асоциацията.\r\n\tВ него се посочва още, че е недопустимо е журналистите да се оказват единствените отговорни за ситуацията, още повече, че в Доклада на Репортери без граници не пише нищо такова. \"Напротив, сред причините са посочени корупцията и срастването между политици, олигарси и медии. Журналистите, които участваха в проучването на АЕЖ-България за 2017 г., откроиха като тенденция завръщането на политическия натиск върху тях, допълва се още в позицията.\r\n\tМедийната организация допълва,че потърпевшо от лошата медийна среда е цялото общество, \"защото проблемите на медиите не са нещо изолирано, напротив те са свързани с други проблеми на държавата - като липсата на съдебна реформа, липсата на ефективна борба с корупцията, липсата на върховенство на закона\". Всички тези фактори, взети заедно, водят до най-ниския жизнен стандарт в ЕС и цялостното усещане у населението, че не живее добре, пише в изявлението.\r\n\t\"Купуването на медиен комфорт с публични средства, взаимозависимостите между олигарси, политици и медии, разправата с критичните гласове са широко разпространени и не, не са проблем само на журналистите, въпреки че журналистите са призвани да осветляват, разследват и разобличават подобни практики. Няма как да очакваме, че България ще подобри ситуацията със свободата на словото, без да реши проблема с цялостната липса на справедливост и не започне ефективна борба с корупцията и организираната престъпност, с онези политическо-икономически кръгове, известни сред обществото като “мафия”, които в крайна сметка имат интерес медийната среда да остане такава, каквато е\",  коментират от АЕЖ.\r\n\tОрганизацията остава на мнението си, че “журналистите не бива да бъдат оставяни сами да плащат високата цена за свободното слово”, но в същото време обявява готовност да понесе своята част от отговорността и да съдейства за промяна.\r\n\t\"За да се случи такава обаче първо е нужно да се осъзнае, че проблемите не са изолирани и няма как да бъдат само наши или ваши, съответно, и решенията трябва да бъдат общи. Не на последно място свободата на изразяване е право, гарантирано от Конституцията и международните договори, по които България е страна\", завършва позицията.", "date": "2018.05.08", "title": "АЕЖ: Цинично е Борисов да се измива ръцете за медийните проблеми"}
{"url": "http://www.mediapool.bg/targovtsi-na-tok-vizhdat-diskriminatsiya-v-energiynata-reforma-news278849.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТърговци на електроенергия смятат, че приетите в края на април поправки в Закона за енергетиката, ускоряващи либерализацията на пазара, са дискриминационни. С мотива, че корекциите не отговарят на европейската  законодателство и нарушават конкуренцията те поискаха от президента Румен Радев да наложи вето върху обнародването им. Държавният глава обаче явно е послушал работодателите, които преди седмица поискаха  на реформите. Той е издал указ за обнародването на промените и това вече е сторено в Държавен вестник във вторник.\r\n\tСпоред новите изисквания от 1 юли 2018 г. се разширява значително обхватът на търгуваната на борсата за ток електроенергия. на свободния пазар ще бъдат изведени всички възобновяеми енергийни източници (ВЕИ). Те обаче ще продължат да получават преференциалните си цени, но чрез договор за премия, която ще им бъде изплащана от Фонда за сигурност на електроенергийната система за разликата между постигната на борсата и определената им от регулатора по-висока стойност.\r\n\tИменно тези договори за премия са в основата на недоволството на Асоциация свободен енергиен пазар (АСЕП). Според нея това не е стъпка към развитие и осигуряване на конкурентна бизнес среда.\r\n\tОрганизацията посочва, че не е вярно твърдението на народните представители, приели поправките, че тези договори за премия не се нуждаят от одобрение от Европейската комисия, тъй като Брюксел вече е нотифицирал държавна помощ за ВЕИ-тата. Асоциацията отбелязва, че според европейските правила \"Комисията следва да бъде уведомена в разумен срок, който да й даде възможност да предостави своето становище по отношение на всякакви планове за предоставянето или изменението на помощта“.  Тя припомня още, че искането от страна на България на одобрение за държавната помощ за високоефективното комбинирано производство на ток от топлофикации и когенерации е забавена над 11 година, като според последната публична информация все още не е стартирана от Министерство на енергетиката.\r\n\t\"Това пренебрегване на Договора за функциониране на ЕС и изискването за предварителна нотификация чрез обнародване на приетия от Народно събрание законопроект може да доведе до съдебна процедура в Съда на Европейския съюз, включително налагане на глоба на България\", предупреждават от АСЕП, но законовите поправки вече са факт.\r\n\tСпоред организацията те биха нарушили пазарната среда, поставяйки в привилегирована позиция определени търговски участници за сметка на други. \"В текстовете се включват дискриминационни мерки, в частност изискване за банкови гаранции за обезпечаване на цена Задължение на обществото (ЗкО) единствено от търговци на електроенергия, без да се отчита фактът, че те не са крайни задължени лица, нито са единствени пазарни участници, определени за събирането й\", посочват от асоциацията .\r\n\tТя обяснява, че изискването за законово обезпечаване на заплащане на цената и/или компонентната от тази цена чрез банкови гаранции или депозит противоречи на общите правила за вътрешния пазар на електроенергия. Търговците на ток възразяват срещу това, че обезпечението за регулирана от държавата цена се иска само от търговците, а не и от другите участници на пазара като оператор на организиран борсов пазар, доставчик от последна инстанция, краен снабдител, оператор на електроснабдителната и електропреносната мрежа.\r\n\t\"По този начин определени участници на пазара – търговци и производители се поставят в по-неблагоприятно положение, тъй като те са задължени да предоставят гаранции, а другите платци не са задължени да предоставят\", посочват от асоциацията.\r\n\tПоставеното изискване ограничава конкуренцията и препятства развитието на свободния енергиен пазар като дискриминира определени участници, чрез допълнителна административна и финансова тежест само по отношение на тях, допълва се в позицията.\r\n\tАСЕП с разочарование отбелязва, че отново се правят само частични изменения в законодателството. Настоящият Закон за енергетика е обнародван през 2003 г, много преди влизането на България в Европейския съюз и възприемане на концепцията за либерализирани пазари на електроенергия. От създаването си е изменян и допълван близо 40 пъти, което е доказателство за неговото несъответствие с настоящата пазарна среда, пише още в становището.\r\n\tОрганизацията подчертава, че в приетите поправки отсъства отново визия за пълна либерализация с разписани срокове и процедури за всички производители и потребители – битови и стопански. Тя настоява за изграждане на цялостна визия за развитие на българската енергетика чрез създаване на изцяло нов закон, който да отговаря на актуалната среда, поставени приоритети и съпроводен от изчерпателен анализ за социално-икономическото въздействие. \r\n\tСпоред търговците на ток процедурата за излизане на потребителите на свободния пазар е тромава. Като един от многото дефекти е посочено фактурирането на база прогнозна стойност на клиенти с ниско потребление (стандартизиран товаров профил (СТП), което много често принуждава потребителя да заплаща сметки, надхвърлящи реално консумираната енергия.\r\n\tОрганизацията смята, че промените не само няма да решат проблемите с изкривяването на пазара, от което се оплакват работодателите, но и ще създадат нови, включително завеждане на дело от ЕК заради неспазване на правилата за държавна помощ. Това би причинило сериозни последствия не само пряко върху държавния бюджет, но и ще злепостави публичния и инвестиционен образ на страната пред европейските ни партньори, посочват още от АСЕП в писмото до Радев, което обаче се оказва безполезно.", "date": "2018.05.08", "title": "Търговци на ток виждат дискриминация в енергийната реформа"}
{"url": "http://www.mediapool.bg/moskva-prizova-sasht-da-ne-pravyat-pribarzani-stapki-sreshtu-iran-news278852.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският заместник-външен министър Сергей Рябков призова САЩ да не правят никакви прибързани стъпки срещу Иран, които биха развалили ядрената сделка, съобщиха световните агенции. \r\n\t \r\n\tОчаква се американският президент Доналд Тръмп да обяви тази вечер дали САЩ ще се изтеглят от споразумението, което отмени икономическите санкции срещу Иран в замяна на ограничаване на ядрените амбиции на Ислямската република.\r\n\t \r\n\tСпоред Рябков няма основание да се смята, че Иран е на път да направи ядрена бомба и би било невъзможно да се оказва натиск върху Техеран за едностранни отстъпки.\n\n\r\n\t \r\n\tЗам.-министър Рябков добави, че Русия е готова за диалог по бъдеща иранска ядрена сделка след 2025 г., за ракетната програма и регионалната политика на Техеран.\r\n\t \r\n\tФранция е уведомила Москва за плановете си да работи върху ново споразумение, което да допълни Съвместния всеобхватен план за действие, посочи Рябков.", "date": "2018.05.08", "title": "Москва призова САЩ да не правят прибързани стъпки срещу Иран"}
{"url": "http://www.mediapool.bg/arestuvanata-kmetitsa-na-mladost-si-pusna-oshte-10-dni-platen-otpusk-news278847.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКметът на столичния район \"Младост\" Десислава Иванчева е удължила платения си отпуск с още 10 дни. Това каза кметът на София Йорданка Фандъкова във вторник при проверка на ремонтирана улица в район \"Илинден\".\r\n\tИванчева е  заради подозрение за вземане на подкуп. Тъй като не може да изпълнява задълженията си на районен кмет, тя си пусна платен отпуск след задържането си. Той беше до 8 май. След изтичането му районният кмет е подал заявление за още 10 дни отсъствие.\r\n\tНовата молба е пусната чрез адвокатите на Иванчева. Тя не съдържа информация кой зам.-кмет да я замества, докато е в отпуск. Подобно волеизявление имаше в първата молба за отпуск. Тогава Иванчева посочи като изпълняващ длъжността зам.-кмета Владимир Клисуров. Това обаче трябва да стане със специална заповед, която не беше налична и се наложи  кой да управлява района.\r\n\tКлисуров опита да се откаже от поста първо с декларация да общинския съвет, подписана съвместно с другия зам.-кмет Румен Русев. Общинският съвет обаче реши да спази волята на Иванчева и да даде управлението на района на Клисуров.\r\n\tМиналата седмица той направи  като зам.-кмет, но в момента , тъй като по закон това може да направи само арестуваната Иванчев. мотивите на временно управляващия района да се откаже от работата в администрацията са, че не иска да си \"цапа ръцете\" като пусне забавените от кметицата преписки, с които ще се даде зелена светлина за нови строежи в градинки и паркинги в района. Иванчева беше арестувана по подозрение за вземане на подкуп за придвижването на една от тези преписки - на компанията \"Ваклин груп\".\r\n\tМеждувременно през тази седмица районната администрация се управлява от Русев, посочен от Иванчева като организатор на заговор срещу нея. Това стана, след като Клисуров излезе в 4-дневен отпуск и издаде заповед да го замества единственият останал в екипа Румен Русев.\r\n\tСамият Русев на няколко пъти декларира, че , ако те са законосъобразни. Според него така се спазва закона, който поставя и срок за произнасяне на районната администрация.\r\n\tВъв вторник Фандъкова каза, че много иска, който и да изпълнява длъжността кмет, да бъде много отговорен, да осигури административното обслужване на гражданите, за да не усещат те липсата на ръководство, и на второ място да бъдат отговорни по отношение на придвижване на забавените процедури.\r\n\t\"Трябва да се гледат конкретните случаи, да се търсят решения, така че и гражданите да бъдат удовлетворени, и собствениците и инвеститорите да бъдат компенсирани\", посочи кметът и добави, че решения могат да бъдат намерени и за тежки случаи, в които да се водят преговори, но трябва да има предложения от страна на районната администрация.\r\n\t\"Убедена съм, че и общинският съвет ще разгледа тези предложения приоритетно, за да могат да се ускорят забавените през последните години процедури\", каза кметът.", "date": "2018.05.08", "title": "Арестуваната кметица на \"Младост\" си пусна още 10 дни платен отпуск"}
{"url": "http://www.mediapool.bg/mz-garantira-che-lechenieto-na-patsienti-s-hiv-nyama-da-bade-prekasvano-news278853.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на здравеопазването обяви във вторник, че е предприело действия лечението на пациенти с ХИВ да не бъде прекъсвано и гарантира, че няма такава опасност.\r\n\tОт миналата седмица пациентски организации изразяват тревога, че обжалване на тръжна процедура може да остави 700 пациенти с ХИВ без антиретровирусната терапия. В петък от Националната пациентска организация обявиха, че в София е изчерпан основен медикамент и се е преминало към раздаването на две други лекарства, които са съставни на липсващия продукт. Във вторник от организацията изразиха притеснение, че не е ясно за колко време ще стигнат изписваните заместители.\r\n\t, коментираха оттам.\r\n\tВ отговор от Министерството на здравеопазването казаха, че гарантират непрекъснатостта на лекарствената терапия за пациентите с ХИВ.\r\n\t, посочват от министерството.\n\n\r\n\tМЗ и медицинските специалисти в тази област са категорични, че с приложението на лекарствата от резерва по никакъв начин не се компрометират лечението на пациентите и очакваният терапевтичен ефект.\r\n\tОт министерството заявиха още, че пристъпват към сключване на договор за купуването на Emtricitabine/Tenofovir disoproxil.\r\n\t, казаха от министерството.", "date": "2018.05.08", "title": "МЗ гарантира, че лечението на пациенти с ХИВ  няма да бъде прекъсвано"}
{"url": "http://www.mediapool.bg/prestapnostta-v-germaniya-e-na-nai-niskoto-nivo-ot-1992-godina-news278846.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГермания е регистрирала миналата година най-ниското си ниво на престъпност от 1992 г., съобщи министерство на вътрешните работи, цитирано от ДПА.\r\n\t \r\n\tДанните показват, че в страната през 2017 г. са регистрирани около 5,76 милиона престъпления. Това е най-ниското ниво на престъпност в Германия от 30 години като процент от населението й.\r\n\t \r\n\t\"Германия е станала по-безопасна. Но същевременно не казваме, че опасността е отминала\", заяви вътрешният министър Хорст Зеехофер.\n\n\r\n\t \r\n\tДобрата новина идва в момент, когато обществото е разтревожено след редица терористични нападения през последните години, съчетано с пристигането на стотици хиляди бежанци и мигранти в Германия от 2015 г.\r\n\t \r\n\tРъководителят на Федерацията на германските полицейски служители Андре Шулц обаче определи като парадокс несъответствието между това колко безопасно се чувства обществото и действителната безопасност. Според него двете неща \"не са свързани помежду си\" от години.\r\n\t \r\n\t\"Не можем да кажем въз основа на националност, етническа принадлежност или религиозни вярвания дали някой е по-вероятно да извърши престъпление от друг\", заяви той, говорейки за антиимигрантските настроения в Германия, подхранвани от растящото влияние на дясната популистка реторика.", "date": "2018.05.08", "title": "Престъпността в Германия е на най-ниското ниво от 1992 гoдина"}
{"url": "http://www.mediapool.bg/anketnata-komisiya-za-sdelkata-chez-vaprosite-ostavat-news278854.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентарната комисия за разследването на сделката по придобиването на енергийните активи на чешката ЧЕЗ в България от неизвестната до преди няколко месеца пазарджишка фирма \"Инерком\" на Гинка Върбакова приключва работата си, без да разкрие нови обстоятелства по скандалната придобивка. Нейният председател Жельо Бойчев от БСП се оплака от отказа на български финансови институции да съдействат на депутатите за разкриването на източниците за финансиране на Върбакова, мотивирано от \"професионална тайна\".\r\n\tНа заседанието си във вторник времената комисия трябваше да одобри доклада за дейността си, сред чиито основни констатации е, че тя не е могла да осъществи целта си именно заради липса на съдействие. Текстовете в доклада обаче не се харесаха на депутатите от ГЕРБ и \"Обединените патриоти\" заради политически оттенъци. Затова бе решено те да се редактират от работна група с по един представител на парламентарните партии, а приемането на доклада бе отложено за четвъртък.\r\n\tОтказът на български институции да предоставят на комисията информация за финансирането на сделката бе определено от Жельо Бойчев като погазване на конституционните принципи на управление на страната.\r\n\t\"По никакъв начин не приемам, че на народен представител може да бъде отказвана информация с мотив за професионална тайна. Така комисията не може да изпълни своята основна цел, за която беше създадена по решение на Народното събрание – да дадем нужните отговори на българските граждани. Защото в момента те имат пълно основание за всякакви съмнения и спекулации поради липсата на информация, която не ни беше предоставена в дадения случай от финансиращи институции, към които ние изпратихме писма – включително и към Българската народна банка“, каза още шефът на анкетната комисия, която бе създадена по настояване на БСП.\r\n\t\"Все още има много притеснения относно работата на българските институции по целия процес по продажбата на ЧЕЗ – как и по какъв начин се е следил той и как и по какъв начин може да се контролира. В дадения случай не говорим за търговска сделка за придобиване на поредната верига супермаркети, която влиза в България, а говорим за естествен монопол – дейност, която касае снабдяването с електрическа енергия\", отбеляза Бойчев.\r\n\t\"Имаме редица въпроси, на които нямаме отговор – например как фирма с такъв мащаб и такъв обем на активи може д придобие такъв тип стратегическо предприятие“, коментира още той\r\n\tПо думите му сделката на ЧЕЗ с \"Инерком\" показала слабостта на много български институции. Затова не случайно миналата седмица Народното събрание е коригирало законодателството във връзка с логиката на тази сделка, давайки допълнителни правомощия на регулатора, отбеляза Бойчев.\r\n\tАнкетната комисия за сделката между ЧЕЗ и \"Инерком\" бе сформирана след като стана ясно, че чехите продават бизнеса си в България за 340 млн. евро на малката и неопитна фирма с налични едва 50 млн. евро, която няма опит в управлението на електроразпределителни мрежи. това предизвика политически и обществен скандал. Депутатите трябваше да разберат откъде ще се финансира плащането, което трябва да бъде извършено до края на ноември, но удариха на камък.\r\n\tПреди сформирането на анкетната комисия неофициално изтече информация, че парите за сделката идват от офшорки, свързани с руски капитали, както от държавната Българска банка за развитие, \"Първа инвестиционна банка\" и \"Уникредит Булбанк\". След отричане на няколко пъти да е обещавала пари за сделката и дълго увъртане, в крайна сметка шефът на ББР Стоян Мавродиев призна, че държавната банка е дала писмо за намерение за финансира покупката на \"Инерком\", но определи това като \"голямо правно нищо\". Останалите две банки също усукаха съпричастността си към финансирането на плащането. А още преди това финансовите консултанти на Върбакова обявиха, че синдикиран кредит за сделката се търси от няколко международни банкови институции. Самата Върбакова неколкократно каза, че не работи с офшорки.\r\n\tМеждувременно правителството, което във вихъра на скандала каза, че може да влезе в сделката, се отказа от това свое намерение. От ЧЕЗ пък обясниха, че ако \"Инерком\" не успее да плати в уречения срок, ще се започнат преговори с втория класиран кандидат купувач – индийската \"Индияе Пауър\", чиято цена дори била по-висока от тази на Върбакова, но била с много дълъг срок на изплащане, което не устройвало чехите.", "date": "2018.05.08", "title": "Анкетната комисия за сделката \"ЧЕЗ\": Въпросите остават"}
{"url": "http://www.mediapool.bg/bankovite-taksi-za-bedni-taka-i-ne-poevtinyaha-chuvstvitelno-news278855.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпециалните платежни сметки за бедни се оказаха незначително по-евтини спрямо стандартните банкови продукти. Този извод може да се направи на базата на данните на Българската народна банка (БНБ) за  по разплащателни сметки за 2017 г., съпоставени с тарифите на трите най-големите финансови институции у нас – \"УниКредит Булбанк\", Банка ДСК и ОББ.\r\n\t\r\n\tПрез февруари 2017 г.  \"платежни сметки за основни операции\" по силата на евродиректива от 2014 г.\r\n\tИдеята бе бедните граждани да могат да се възползват от достъп до банкова сметка, защото някои услуги изискват изрично плащанията да стават по банков път, което е пречка за хората, живеещи в лишения. Въпреки това по закон подобна сметка може да се открие от всяко физическо лице, живеещо в Европейския съюз, а не само от социално слаби.\r\n\tСпоред законовите текстове услугите по платежните сметки за основни операции трябва да са или безплатни, или да се предлагат срещу \"приемливи такси\", които са съобразени с нивото на доходите в страната.\r\n\tЗадължително е въпросните такси да са по-ниски както от таксите за същите услуги, които съответната банка извършва по платежни сметки за \"неосновни\" операции, така и от средния размер на таксите за цялата банковата система.\n\n\r\n\tВъпросният среден размер се обявява веднъж годишно от БНБ. Във вторник централната банка обяви размерите за тази година на база на информация, подадена от банките, за 2017 г. Новата таблица трябва да бъде приложена най-късно до 1 август тази година.\r\n\t\"БНБ изчислява средния размер на таксите като средноаритметична стойност на размера на таксите, подадени от банките, за всяка от услугите. Когато десет или повече банки предлагат някоя от услугите по разплащателни сметки на потребители без такса, или без такса до определен праг, тази услуга се определя като безплатна в публикувания от БНБ среден размер на таксите, или съответно като безплатна до изчисления среден размер на този праг\", уточняват от централната банка.\r\n\t\r\n\tСпоред новата таблица, която трябва да бъде приложена най-късно до 1 август 2018 г., откриването на разплащателна сметка за основни операции трябва да струва под 1.79 лв., а ако към нея е издадена дебитна карта – под 1.32 лв.\r\n\tОбслужването на разплащателна сметка за бедни с дебитна карта към нея трябва да е под 2.02 лв. на месец. Внасянето на пари трябва да е безплатно за сума до 4161 лв.\r\n\tТегленето на пари на каса до 1000 лв. трябва да струва под 1.02 лв. Тегленето от банкомат на банката може да струва под 0.20 лв., а от банкомат на друга банка – под 0.92 лв.\r\n\tПлащането през ПОС терминал трябва да е безплатно.\r\n\tПаричен превод на хартиен носител към друга банка от сметка за основни операции трябва да струва под 2.22 лв., а към същата банка – под 0.99 лв.\r\n\t\r\n\tСправка в тарифите на трите най-големи банки у нас – , \" и , показва, че намалението на цените на редица от услугите за бедни не е значително спрямо стойността на стандартните продукти.\r\n\tНай-слаба е отстъпката например при тегленето от банкомат. За тази услуга, когато устройството е на друга банка, \"УниКредит\" и ДСК стандартно събират по 1.10 лв. за карти \"Виза\", а ОББ – 1 лв. Ако тегленето е от \"сметка за основни операции\", тарифата и в трите най-големи банки пада до 0.88 лв.\r\n\tАко клиентът тегли парите от банкомат на същата банка, обичайната тарифа на ДСК и ОББ е 30 ст., но по сметка за бедни пада съответно на 0.21 ст. и 0.20 ст. \"УниКредит Булбанк\" не събира такса и в двата случая.\r\n\tОткриването на банкова сметка стандартно струва 2.50 лв. в \"УниКредит Булбанк\" и 2 лв. в ДСК, но по отношение на специалната сметка услугата поевтинява до 1.90 и в двете банки. ОББ е най-щедра към бедните по отношение на тази услуга, защото я предоставя без такса, докато в стандартния случай събира 2 лв.\r\n\tХартиените банкови преводи към друг трезор не излизат значително по-евтино. Например \"УниКредит\" събира стандартно за тази услуга 3 лв., но ако платежната сметка е за основни операции, цената пада до 2.10 лв. ДСК и ОББ събират стандартно по 2.50 лв. за превод през БИСЕРА, докато с отстъпката цената пада съответно на 2.11 лв. и 1.99 лв.\r\n\tПо отношение на тегленето до 1000 лв. на каса почти няма разлика в тарифата. Например ДСК стандартно събира за тази услуга 0.15% върху сумата, но минимум 2 лв., докато с отстъпката за бедни цената пада на 0.14%, но минимум 1.99 лв. При ОББ ситуацията е сходна. Стандартната услуга се тарифира с 0.3% върху сумата, но минимум 1 лв., докато при сметките за бедни има отстъпка до 0.25%, но минимум 0.99 лв. В \"УниКредит Булбанк\" тегленето на каса обичайно струва 3 лв., но ако сметката е за основни операции, цената пада до 0.25% от сумата, минимум 2.50 лв.", "date": "2018.05.08", "title": "Банковите такси за бедни така и не поевтиняха чувствително"}
{"url": "http://www.mediapool.bg/lekari-otgovaryat-na-andrei-raichev-kradem-ot-sobstvenoto-si-vreme-v-polza-na-patsientite-news278836.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзказването на социолога Андрей Райчев, че  предизвика гневни реакции от страна на лекарското съсловие, което излезе във вторник с поредица остри декларации срещу изявата му.\r\n\tПреди ден Райчев заяви пред Нова телевизия в коментар по темета за корупцията: .\r\n\tПърво с осъдителна декларация излезе Столичната колегия на Българския лекарски съюз (БЛС), която изрази възмущението си пред ръководството на съсловната организация, а по-късно във вторник изказването на Райчев бе заклеймено и от БЛС.\r\n\t, се посочва в в декларацията на БЛС.\r\n\tОттам припомнят, че от години апелират към всички, да не “хвърлят“ обвинения и да не слагат под общ знаменател представителите на лекарката гилдия, приписвайки им характеристики на крадци и измамници.\n\n\r\n\t\r\n\t, заявяват от организацията.\r\n\t, заявиха от БЛС.\r\n\tСпоред съсловната организация неефективността на здравната система се дължи не на лекарите, които са посветили житейския си път на спасяването и опазването на живота на хората, а на недостатъчното финансиране на системата, на тежките условия, в които работят лекарите и липсата на остойностяване на медицинския труд, за което БЛС говори от години наред.\r\n\t, заявиха оттам.\r\n\t\r\n\tПо-рано с декларация излезе и Столичната колегия на БЛС.\r\n\t, се казва в декларацията.\r\n\t, допълват столичните лекари.\r\n\t\r\n\tОтворено писмо до социолога и медиите бе изпратено и от д-р Георги Тодоров, който е член на Контролната комисия на Лекарския съюз.\r\n\t, заявява Тодоров.\r\n\tПо думите му сравнението на професионална прослойка с предполагаемо престъпно поведение на един етнос за мислещите хора би следвало да значи, че “нашите колеги от цигански произход са най-крадливите в съсловието – имат и двата признака за “отвлачване“: и са лекари, и са цигани“\r\n\t, призовава д-р Тодоров.\r\n\t, заявява Тодоров.", "date": "2018.05.08", "title": "Лекари отговарят на Андрей Райчев: Крадем от собственото си време в полза на пациентите"}
{"url": "http://www.mediapool.bg/trup-na-zhena-e-otkrit-v-reka-krai-velingrad-news278811.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТруп на жена е изплавал от водите на Чепинска река край Велинград, съобщиха от полицията.\r\n\tСигналът е бил подаден в понеделник от местни жители.\r\n\tСамоличността на починалата не е установен.\r\n\tСпоред първоначалния оглед тялото на жената е престояло доста време във водата, поради което не е ясно каква е причината за смъртта й, съобщи говорителят на полицията Мирослав Стоянов.\r\n\tОчаква се съдебните медици да изяснят причината за смърттана жената.\n\n\r\n\tЗа случая е уведомена районната прокуратура.\r\n\tИзвършва се проверка на данните в системата на МВР за изчезнали жени.", "date": "2018.05.08", "title": "Труп на жена е открит в река край Велинград"}
{"url": "http://www.mediapool.bg/remont-na-magistrala-trakiya-ogranichava-dvizhenieto-mezhdu-plovdiv-i-chirpan-news278798.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт 8 до 10 май движението в участъка между Пловдив и Чирпан на магистрала \"Тракия\" ще бъде ограничено за тежкотоварни автомобили.\r\n\tПричината е ремонт в участъка от 133 до 155 километър, който е строен преди повече от 20 години и е в лошо състояние, съобщи Агенция \"Пътна инфраструктура\".\r\n\tДвижението в посока Бургас ще се пренасочи към пътен възел \"Пловдив - Изток\", по стария път І-8, ще стига до село Поповци и от там ще се качва на второкласния път номер 66, а на пътен възел \"Плодовитово\", тежкотоварните автомобили обратно ще слизат на магистралата.\r\n\tОт същото място ще се отбива и движението в посока Софияи на пътен възел \"Пловдив - Изток\" тировете ще могат отново да се качат на магистралата.\r\n\tПреминаването през някои участъци на магистрала \"Тракия\" е изпитание за шофьорите. Пътят е на вълни, има дупки и друса.\n\n\r\n\tОсвен преасфалтиране в участъка от 133-я до 155-я километър се предвижда отводняване и подмяна на мантинелите и пътните знаци.\r\n\tЩе се работи поетапно, като първо ще се ремонтира платното в посока Бургас, а движението на леките автомобили ще бъде двупосочно в лентата към София.\r\n\tПлановете на пътната агенция са дясно платно в посока Бургас да бъде готово до края на май. След това движението ще бъде прехвърлено по ремонтираното платно и ще започне ремонта по другото платно, кето трябва да е готово до края на юни.\r\n\tВ отсечката, която ще се ремонтира, максимално допустимата скорост за леките автомобили ще бъде 70 километра в час.\r\n\tВ останалите проблемни участъци на магистралата между Пловдив и Стара Загора ограничението остава 90 километра в час.", "date": "2018.05.08", "title": "Ремонт на магистрала \"Тракия\" ограничава движението между Пловдив и Чирпан"}
{"url": "http://www.mediapool.bg/milionite-za-magistrala-struma-otivat-za-hemus-news278856.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМилионите за строителството на магистрала \"Струма\" може да се пренасочат към изграждането на магистрала \"Хемус\" или скоростния път Ботевград – Видин. Това съобщи министърът на регионалното развитие Николай Нанков в Кърджали в отговор на въпрос.\r\n\tПричината е забавянето на проекта през Кресненското дефиле и откритото римско селище край Благоевград, което спря работата по строежа.\r\n\t\"Търсим баланса между археологията, екологията и скоростното строителство. Няма да позволим разрушаване на археология за сметка на магистрала. Строителството в близост до археологическия комплекс е спряно и такова не е извършвано в рамките на разкопките\", коментира Нанков изграждането на магистрала \"Струма\", цитиран от пресцентъра на регионалното министерство.\r\n\tПо думите му експертна комисия, свикана от министъра на културата Боил Банов, в която са включени \"светила\" в археологията ще даде решението за консервацията и реставрацията на селището Скаптопара. http://www.mediapool.bg/traseto-na-struma-shte-pogrebe-otnovo-drevno-selishte-news278427.html Жители на Благоевград поискаха съдбата му да се реши с местен референдум.\r\n\tЗа да не се загубят европейските средства за изграждането на магистрала \"Струма\", се обсъждат различни варианти. Сред тях са парите да се пренасочат към магистрала \"Хемус\" (София - Варна) или за скоростния път Ботевград – Видин, има и други, каза Нанков.\r\n\tЗа изграждането на магистрала \"Струма\" бяха заделени около 600 млн. евро от оперативна програма \"Транспорт\" 2014-2020 г.\r\n\tВ момента се строят два участъка от магистралата. 24-километровият от Кресна до Сандански трябва да е готов предсрочно до края на годината, по думите на министъра. Другият - 13 километра от Благоевград до Крупник трябва да бъде завършен до края на 2020 г.  В този участък се намира тунел \"Железница\". Изборът за изпълнители се провали на два пъти и в момента се прави трети опит. Офертите на кандидатите бяха отворени в края на ноември, но до момента по неясни причини все още не са отворени ценовите предложения.\r\n\tСрокът за строителството на 2-километровия тунел е близо три години. Има риск надземната част на магистралата да бъде построена, но да не може да се ползва, заради липсата на избран изпълнител за тунела.\r\n\tМеждувременно управляващите поеха ангажимент магистрала \"Хемус\" да е готова до 2024 г. Аутобанът между София и Варна е основен приоритет на правителството на ГЕРБ. Целта на управляващите е до края на годината в строеж да са 77 км от магистралата, а за други 85 км да бъдат обявени тръжни процедури. Така остават само около 90 км от Велико Търново до пътен възел \"Буховци\", Търговище. Плановете са търговете за тях да бъдат пуснати през 2019 г.\r\n\tВ момента се строи близо 10-километровата отсечка от Ябланица до пътен възел \"Боаза\", разклона за Тетевен, и други 16.5 км от пътен възел \"Белокопитово\" до пътен възел \"Буховци\".\r\n\tОколовръстният път на Кърджали, който ще изведе тежкият трафик извън града, може да е готов през 2022 г., обеща Николай Нанков на жителите на града.\r\n\tСега в час пик минават по около 10 000 автомобила на денонощие през Кърджали, защото това е единственият път към граничният пункт \"Маказа\".\r\n\tВ момента е издадено разрешение за строеж на част от околовръстния път, за която е проведена процедура по ОВОС, има одобрен парцеларен план и са отчуждени имотите, каза Нанков.\r\n\tЗа останалата част от околовръстния път на областния град продължават проектирането и отчуждаването на терени. Регионалният министър призова областната администрация и местната власт да съдействат за бързото приключване на отчуждителните процедури.\r\n\tПроектът за изграждане на околовръстния път на Кърджали ще бъде включен като приоритетен в бюджетната програма на Агенция \"Пътна инфраструктура\" за 2019 г., обеща Нанков. \r\n\tТой ще бъде възложен на два етапа на инженеринг – допроектиране и реално строителство, като процедурата може да започне през 2019 г. Вторият етап включва изграждането на две тежки мостови съоръжения, чрез които транзитният трафик ще бъде изведен от града, каза Нанков.\r\n\tПланът е обществената поръчка за инженеринг да бъде обявена в началото на 2019 г., а строителството да започне в средата на годината и да приключат до три – три и половина година след това, каза Нанков.\r\n\tТой обеща до есента да бъде напълно рехабилитиран третокласният път Ардино - Кърджали.\r\n\tИздадено е и разрешение за строеж за пътя Момчилград – Крумовград, който ще се рехабилитира със средства по програма \"Интеррег V-A Гърция – България\", съобщи още регионалният министър. За рехабилитацията на още 6 км от трасето ще бъде осигурено национално финансиране.", "date": "2018.05.08", "title": "Милионите за магистрала \"Струма\" отиват за \"Хемус\""}
{"url": "http://www.mediapool.bg/dvama-balgari-sa-zadarzhani-v-peru-s-kokain-za-200-miliona-dolara-news278800.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвама българи са арестувани в Перу за превоз на голямо количество наркотици, съобщи агенция \"Фокус\", която се позова на местни медии.\r\n\t39-годишният Георги Николов и 41-годишния Асен Чехларов ескортирали с лек автомобил хладилен камион, в който се превозвало над 380 килограма кокаин с висока чистота. Цената на дрогата на дребно била 200 милиона долара.\r\n\tДвамата българи са задържани в провинция Писко заедно с двама перуанци - Леонор Еугенио Ороско Сиснерос и Евер Сото Ривера.\r\n\tСлучаят е предаден на специализираната прокуратура за разследване на производство и търговия с наркотици. Арестите са в град Писко, съобщава и местното електронно издание \"Ла Република\" (La Republica).\r\n\tОперацията по залавянето им е проведена от Дирекцията за борба с наркотиците на един от плажовете в перуанския град.\n\n\r\n\tСвидетели съобщават, че акцията е била много бърза и заподозрените не са имали никакъв шанс да избягат.\r\n\tНе е известно каква е била крайната дестинация за наркотика.\r\n\tНяма информация и за това дали задържаните са били въоръжени.\r\n\tНаркотикът е иззет и предаден за анализ в столицата Лима.", "date": "2018.05.08", "title": "Двама българи са задържани в Перу с кокаин за 200 милиона долара"}
{"url": "http://www.mediapool.bg/tir-se-vryaza-v-kashta-krai-zlatna-panega-shofyorat-zagina-news278844.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОграничено е движението на всички автомобили по главния път София - Русе от пътен възел \"Стрелките\" до село Златна Панега, съобщиха от областната дирекция на МВР в Ловеч.\r\n\t \r\n\tУчастъкът е затворен заради катастрофирал тир. Тежкотоварният камион се е врязал в къща и в съседната й сграда, в която се помещава цех за производство на дюшеци.\r\n\t \r\n\t47-годишният водач е починал на място. В къщата не е имало хора. В момента екипи на пожарната и полицията се опитват да извадят както шофьора, така и камиона, но има опасност от срутване на сградата.\r\n\t \r\n\tОбходният маршрут и в двете посоки е от пътен възел \"Стрелките\" - село Брестница - Златна Панега.", "date": "2018.05.08", "title": "Тир се вряза в къща край Златна Панега, шофьорът загина"}
{"url": "http://www.mediapool.bg/slantseto-shte-pogalne-zemyata-sled-5-mlrd-godini-news278801.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУчени от Университета в Манчестър излязоха с нова научна теория за края на света. Според тях Слънцето ще погълне Земята след 5 милиарда години.\r\n\tПо данни на британските астрофизици яркостта на Слънцето се увеличава с 10 процента на всеки 1 милиард години.\r\n\tАко човечеството не намери нов дом в Космоса, хората ще станат жертва на колосален огнен апокалипсис, който ще изпепели планетата, смятат британските учени.\r\n\tПреди няколко години техни колеги от САЩ, Полша и Испания стигнаха до извода, че звездите, принадлежащи към семейството на \"червените гиганти\" \"ядат\" планети.\r\n\tСпоред учените, когато се увеличава температурата в ядрата на звездите, това довежда и до растеж на повърхността им, с което се унищожава стоящата най-близо до тях планета.\n\n\r\n\t\"Подобна съдба ще сполети и някои планети от Слънчевата система. Това ще се случи след около 5 милиарда години, когато Слънцето се превърне в червен гигант и се разшири до земната орбита\", коментира преди години Александър Волцан, професор в университета в Пенсилвания.\r\n\tСлед своето изгаряне Слънцето ще притегли към себе си и ще унищожи намиращите се до него планетни системи. Това ще е краят и на човечеството обяви Андрю Вандербург през 2015 г.\r\n\tПодробното описание на гибелта на планетата Земя, публикувано в списание \"Нейчър\" (Nature), е дело на екип учени от Харвард-Смитсонския астрофизичен център на САЩ.\r\n\tДо стряскащите изводи астрофизикът Вандербург е достигнал след изследванията на звездата WD 1145+017 - бяло джудже, намиращо се на 570 светлинни години от Земята. Той и неговите колеги отдавна са различили в атмосферата на белите джуджета тежки елементи. По-късно те са разбрали и техния произход.\r\n\tБелите джуджета идват непосредствено от самата звезда, което означава, че те са били засмукани вътре от гравитацията, твърди експертът.\r\n\tНеговият екип е станал свидетел как бяло джудже \"поглъща\" разположена в неговата сфера планета и разхвърля всичко, което е останало от нея, из цялата галактика. Именно тези наблюдения са накарали специалистите да мислят, че след като се трансформира в червен гигант, Слънцето може да изпепели съседните планетни орбити.\r\n\tТези, които са далеч от слънцето, ще успеят да се спасят, но в променен вид. Нептун и Плутон ще се превърнат в каменисти обекти в космоса. Но всеички по-близки до Слънцето планети ще изгорят.\r\n\tСпоред учените смъртта на Земята ще настъпи не по-рано от седем милиарда години.", "date": "2018.05.08", "title": "Слънцето ще погълне Земята след 5 млрд. години"}
{"url": "http://www.mediapool.bg/vss-reshi-da-zashtiti-raionniya-sad-ot-mediyni-ataki-ama-drugiya-pat-news278835.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъдийската колегия на Висшия съдебен съвет (ВСС) стигна след около двучасов дебат във вторник до \"принципното\" решение да реагира на медийните атаки срещу магистрати, но отложи становището си по конкретния повод за 15 май. Става въпрос за серия публикации в близките до медиите на Делян Пеевски сайтове \"Правен свят\" и ПИК срещу Софийския районен съд (СРС) във връзка с дело, спечелено от Емил Джасим.\r\n\tИзвестният преподавател по история и познат като активист на \"Да, България\" спечели дело за клевета срещу ПИК, което провокира атака от сайта срещу съдията по казуса Силвия Хазърбасанова. СРС отговори с позиция в защита на магистрата, а Съюзът на съдиите в България (ССБ) на свой ред сезираха ВСС по случая.\r\n\tТака във вторник членовете на Съдийската комисия отново се занимаха с темата за атаките срещу съда. Преди по-малко от месец мнозинството в колегията отказа да заеме позиция по интервю на шефа на комисията \"Антикорупция\" Пламен Георгиев пред \"Правен свят\", атакуващо Софийския градски съд за отправеното до Съда на ЕС преюдициално запитване по делото за конфискация на имущество на Цветан Василев.\r\n\tТози път \"против\" вземането на становище бе единствено свързваният с Пеевски адвокат Боян Новански. Останалите му колеги предложиха различни варианти на реакция, като в крайна сметка съдържанието на позицията остана да се избистри след седмица.\r\n\tСред предложенията, които се чуха, бяха създаването на специална медийна комисия във ВСС, общи правила за реакция при всички подобни казуси, както и да бъде прието едно окончателно становище, а не да се реагира при всеки следващ повод.\n\n\r\n\tСпоред шефа на Върховния касационен съд (ВКС) Лозан Панов тенденцията магистрати да бъдат обругавани с медийни публикации все повече се засилва, с което се засяга не само личността им, а и независимостта на съдебната система въобще.\r\n\t\"Не искаме да ограничим свободата на словото, нека медиите изразяват отношението си към решения, но с факти, а не с внушения, че съдии некомпетентно изпълняват служебните си задължения и със съмнения, че грубо нарушават закона. Съдиите са наречени \"най-големите негодници\". Не може така да се атакува институция, призвана да прилага закона и да е носител на законността. Това е удар срещу държавността, подобни атаки неминуемо се отразяват върху нормалното функциониране на съдебната власт\", коментира и Цветинка Пашкунова.\r\n\tДаниела Марчева също се съгласи, че личните и агресивни нападки срещу магистрати трябва да получат реакция от ВСС и предложи създаването на специална медийна комисия, чийто членове да бъдат Боряна Димитрова, Красимир Шекерджиев и Вероника Имова. Атанаска Дишева също зае позицията, че съветът трябва да изпълни конституционното си задължение да защити съдебната власт.\r\n\t\"На практика тичаме след случилото се, някой някъде чете публикации, сезира ни, ние тук се занимаваме дълго, после или вземаме становище или не. Ние не бива да тичаме след вятъра, да чакаме и т.н.\", контрира обаче Шакарджиев, лансирайки идеята за приемане на становище по принцип, а не за всеки отделен случай.\r\n\tПо думите на Пашкунова действително е важно ВСС да има проактивна позиция, но \"става дума да демонстрираме институционална подкрепа, не е достатъчна декларацията на районния съд или сигналът на ССБ\".\r\n\tДрагомир Кояджиков подкрепи предложението на Шекерджиев с аргумента, че \"трябва принципна позиция, а не всеки път да губим време, вместо да решаваме същностни въпроси\".\r\n\t\"Въпросът е важен за съдебната система и дебатът не е губене на време. България се е обявила за правова дъжава и ние сме длъжни да отстояваме независимостта на съдията и на системата\", репликира го Дишева, добавяйки, че една принципна позиция не би свършила работа, когато медийните атаки са постоянни.\r\n\t\"Утре ще имаме други случаи, всеки път ли ще реагираме поотделно? След като нямаме доблестта да си признаем, че комуникационната стратегия не чертае конкретика, най-сетне да създадем конкретен план за действие как ще реагираме в конкретна ситуация. От нас се очаква действително да защитаваме независимостта, когато има необходимост, но трябва да се преценява компетентно\", включи се в дебата и Боряна Димитрова.\r\n\tВ тази посока бе и мнението на Вероника Имова, която посочи, че \"реакцията ни не трябва да е на парче, а принципна\".\r\n\t\"Разбира се, че трябва да защитим колегите, когато е нарушен авторитетът и независимостта на съдебната власт. Но трябва да сме достатъчно компетентни и решителни при очертаване на критериите кога това е налице. Предложението ми е ВСС да излезе от формализма и незначещите нищо фрази в комуникационната стратегия на съдебната власт, да сме по-конкретни и просветени\", продължи тя, предлагайки да се изработят критерии или харта, които да определят кога са преминати границите на свободното слово и се накърнява авторитетът на съдебната система или конкретен съдия.\r\n\t\"Нали знаете как изглеждаме отстрани? Имаме конкретни поводи, а разсъждаваме за изработване на критерии, дори и харта. Не го направихме за Бургас, нито при отказа да реагираме на изявления на представител на държавната власт (Пламен Георгиев – б.р.). Извинявайте, звучи несериозно. Ако нашата реакция днес е да обмисляме харта или правила, значи действаме по различен начин, според случая. Веднъж реагирахме с декларация, втория път изобщо не реагирахме, сега ще правим правила или харта! Приканвам ви да изразим отношение към конкретните случаи\", подразни се Лозан Панов.\r\n\tСлед което Имова се съгласи, че когато колегията е сезирана, трябва да реагира, но и да изгради принципен модел за действие в тези случаи.\r\n\tДаниела Марчева пък отказа повече да участва в \"безсмислена говорилня\" и на свой ред роди идея – иницииране на законови промени, които да въведат имуществени санкции за медии, неспазващи Етичния кодекс.\r\n\tДебатът бе затворен от Олга Керелска, която обобщи, че \"системата и съдиите търпят критика, но не обругаване и засягане на човешкото достойнство. Въпросът дали да вземем становище по конкретните случаи не подлежи на дебат, обратното е абдикация!\"", "date": "2018.05.08", "title": "ВСС реши да защити районния съд от медийни атаки, ама другия път"}
{"url": "http://www.mediapool.bg/prokurorat-na-nyu-york-podade-ostavka-sled-obvineniya-v-iznasilvane-news278799.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният прокурор на Ню Йорк Ерик Шнайдерман подаде оставка след обвинения в изнасилване, предадоха агенциите.\r\n\tЧетири жени са се оплакали от магистрата. Те твърдят, че са били сексуално малтретирани от него, съобщи списание \"Ню Йоркър\".\r\n\tВеднага след публикацията в списанието, губернаторът на Ню Йорк Андрю Куомо призова главния прокурор да напусне поста докато се изяснят обстоятелствата около обвиненията.\r\n\t\"Никой не е над закона, включително най-висшият юридически служител в Ню Йорк. Не вярвам, че е възможно за Ерик Шнайдерман да продължи да служи като главен прокурор при тези обвинения\", коментира губернаторътна Ню Йорк.\r\n\tВ специално изявление прокурорът Ерик Шнайдерман отхвърли отправените обвинения срещу него. По думите му обвиненията не са свързани пряко с професионалните му задължения, но косвено ще окажат влияние върху работата му. \"Беше голяма чест и привилегия за мен да служа като главен прокурор\", се казва още в изявлението на Шнайдерман.\n\n\r\n\tПрез февруари 2018 г. Шнайдерман предприе законови действия срещу филмовия продуцент Харви Уайнстийн след повдигнатите срещу него обвинения в изнасилване, отправени от десетки актриси и работещи в Холивуд.\r\n\tПрокурорът няколко пъти остро осъди сексуалното насилие над жени и изнасилването.\r\n\tОставката се счита като голям удар за демократите, защото Шнайдерман е известен поддръжник на партията и голям критик на президента Доналд Тръмп, информира \"Си Ен Ен\".\r\n\tМишел Бариш и Таня Селваратам свидетелстват пред списание \"Ню Йоркър\", че са имали романтични връзки с Ерик, обаче той ги насилвал. Това се случвало обикновено \"след като се напивал и без тяхното съгласие\". Те твърдят още, че ги е заплашвал да не разкриват деянията му и че е подсулшвал телефоните им.\r\n\tБившата му съпруга Дженифър Кънингам го защити, като обяви, че за 35 години съвместен живот никога не е постъпвал по начин, описван от жените и е бил нежен съпруг и баща.\r\n\tОт полицията обявиха, че засега няма заведени жалби срещу Шнайдерман, но ако има той ще бъде арестуван.", "date": "2018.05.08", "title": "Прокурорът на Ню Йорк подаде оставка след обвинения в изнасилване"}
{"url": "http://www.mediapool.bg/latviyska-banka-sadi-etsb-za-falita-si-news278802.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛатвийската банка \"Ей Би Ел Ви\" (ABLV) обяви, че е внесла жалба срещу Европейската централна банка (ЕЦБ) в Европейския съд. Причината е обвиненията на ЕЦБ срещу латвийската банка за пране на пари, което е довело до фалита й, съобщи агенция \"Ройтерс\".\r\n\tТова е най-новото предизвикателство, пред което е изправен надзорният европейски банков орган по отношение на работата му в подобни случаи, за която той е широко критикуван.\r\n\tПо-рано тази година САЩ обвиниха третата по големина банка в Латвия – \"Ей Би Ел Ви\" в пране на пари и нарушаване на санкциите спрямо Северна Корея, което в последствие доведе до нейното затваряне и до най-сериозната финансова криза в балтийската държава през последното десетилетие.\r\n\tСкандалът постави двумилионното население на Латвия в пресата между Русия и Съединените щати и засили дебатите относно контрола върху изпирането на пари в Европа.\r\n\tПоследвалият отказ на ЕЦБ да окаже помощ на латвийската търговска банка пък доведе до критики от страна на европейските законодатели относно неспособността на Европейската централна банка да осъществява своите надзорни функции в периферията на единния валутен блок.\r\n\tЕЦБ отказа да коментира информацията, че е дадена на съд от латвийската банка и се опитва да омаловажи нейната роля във фалита й.\n\n\r\n\t\"Ей Би Ел Ви\" е собственост на двама богати латвийски банкери - Ернест Бернис и Олег Филс.", "date": "2018.05.08", "title": "Латвийска банка съди ЕЦБ за фалита си"}
{"url": "http://www.mediapool.bg/petrolat-mina-70-dolara-za-barel-za-parvi-pat-ot-blizo-4-godini-news278803.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЦената на петрола премина границата от 70 долара за барел за първи път от близо четири години.\r\n\tПрогнозите са цената на петрола сорт \"Брент\" да продължи да се покачва, заради кризата във Венецуела и очаквания спад на добивите в южноамериканската страна.\r\n\tДругата причина запоскъпването е очакваното днес решение на Тръмп за излизане на САЩ от сделката с Иран.\r\n\tСпоред \"Си Ен Ен\" за  първи път от близо 4 годинии петролът от сорта WTI в Ню Йорк е надхвърлил 70 долара за барел.\r\n\tЮлските фючърси в Европа пък достигнаха 76.01 долара за барел. За последен път такава цена беше фиксирана на световните пазари на 27 ноември 2014 година.", "date": "2018.05.08", "title": "Петролът мина 70 долара за барел за първи път от близо 4 години"}
{"url": "http://www.mediapool.bg/ivanka-tramp-shte-otkrie-posolstvoto-na-sasht-v-erusalim-news278804.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският президент Доналд Тръмп няма да участва в церемонията по откриването на посолството на САЩ в Ерусалим на 14 май, съобщи \"Франс прес\".\r\n\tПрез декември Тръмп обяви решението си да признае Ерусалим за столица на Израел, като по този начин скъса с курса на предшествениците си. Той реши още американското посолство да бъде преместено от Тел Авив в Ерусалим.\r\n\tВ понеделник вечерта Белият дом публикува списък с президентската делегация, която ще посети Ерусалим по повод откриването на преместеното посолство, предвидено на 14 май, така че да съвпадне със 70-ата годишнина от създаването на държавата Израел.\r\n\tДелегацията ще бъде ръководена от Джон Съливан, номер две в американската дипломация и ще включва в състава си дъщерята на Тръмп – Иванка и съпругът й Джаред Къшнър, които са съветници в президентската администрация.\r\n\tВ състава влизат и американският министър на финансите Стивън Мнучин и президентският специален пратеник за Близкия изток Джейсън Грийнблат.\n\n\r\n\tНа няколко пъти Тръмп намекваше, че може да присъства на церемонията в Ерусалим.\r\n\tРешението за преместването на американското посолство в Ерусалим бе посрещнато на нож от палестинците и арабските държави. В ивицата Газа и на Западния бряг на река Йордан избухнаха бунтове. Турският президент Ердоган остро осъди решението на Тръмп и поиска източните части на Ерусалим да бъдат обявени за столица на палестинската държава. \r\n\tЧехия и Гватемала вече обявиха, че ще последват примера на Вашингтон и също ще преместят посолствата си в Ерусалим.\r\n\tБългария досега не е изразила официална позиция, освен дипломатичното, че е за мир в Близкия изток.", "date": "2018.05.08", "title": "Иванка Тръмп ще открие посолството на САЩ в Ерусалим"}
{"url": "http://www.mediapool.bg/bulgaria-e-v-top-tri-po-dostap-do-otvoreni-firmeni-danni-v-evropa-news278805.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария е сред лидерите по достъп до отворените фирмени данни в Европа. Това става ясно от (Open Company Data Index), който е базиран на информация от най-голямата отворена база в света OpenCorporates.\r\n\tСтраната ни се нарежда на трета позиция по този показател след Дания и Великобритания.\r\n\tТози резултат е постигнат след мащабната интеграция на данните от Търговския регистър на България. Той беше реализиран с помощ от българската компания за семантичен софтуер \"Онтотекст\" АД, част от групата на \"Сирма Груп Холдинг\" АД, съобщиха от компанията.\r\n\tТака в момента страната ни се представя много добре по отношение на данните, достъпни за свободно търсене, свободен достъп и отворено лицензиране.\r\n\tOpenCorporates въведе България като юрисдикция съвсем скоро, добавяйки около 970 000 нови дружества към своята отворена база с над 140 милиона компании от целия свят.\n\n\r\n\tВ резултат сега международната база включва целия български Търговски регистър, достъпен като отворени XML файлове под публичния лиценз CC-0. Проектът е реализиран с експертизата на \"Онтотекст\" в сферата на свързаните отворени данни (т.нар. Linked Open Data – LOD).\r\n\tОсвен това българското дружество е подпомогнало екипа на OpenCorporates в по-доброто разбиране за Търговския регистър – една трудна задача както от техническа, така и от правна гледна точка. Сред основните предизвикателства в това отношение са били разбирането на схемата, както и интерпретирането на данните, включително ръчното прехвърляне на тези, които са на кирилица.\r\n\t\"Онтотекст\" участва и в редица други значими публични проекти в сферата на отворените и свързаните данни. Такъв е например европейският проект euBusinessGraph, в рамките на който се разработва платформа за интегриране, хармонизиране и публикуване на подробни данни за европейските компании.\r\n\tПреди около година българското дружество подкрепи и провелия се през 2017 г. в София Datathon, в който една от задачите пред отборите беше наречена „Да хакнем Търговския регистър на България“ и имаше за цел разработване на иновативни решения за повишаване ефективността на регистъра.\r\n\t\"Сирма Груп Холдинг\" АД е холдингова компания с над 25 годишна история и е една от най-големите софтуерни групи в Югоизточна Европа. Нейни клиенти са международни компании, сред които BBC, FT, Press Association, Bloomberg, Astra Zenneca, IBM, Energous, QVI, Британският музей, Heidelberg, Canon, Bank of America и др.\r\n\tПрез 2015 година дружеството направи успешно IPO на Българската фондова борса. През 2017 година акциите на дружеството бяха включени в индекса SOFIX на БФБ-София, а от април 2018 се търгуват в премиум сегмента.", "date": "2018.05.08", "title": "България е в топ три по достъп до отворени фирмени данни в Европа"}
{"url": "http://www.mediapool.bg/kakvi-sa-variantite-pred-es-v-moment-kogato-se-ochakva-sporazumenieto-s-iran-da-se-provali-news278809.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ момент, когато се очаква САЩ да обявят дали ще се изтеглят от иранското ядрено споразумение, Европейският сюз разполага с няколко варианта и сценарии, които да обмисли. Едно обаче е ясно - блокът ще трябва да се примири с разрив в отношенията между Вашингтон и Брюксел, отбелязва ДПА.\r\n\t \r\n\tЕС се опитваше да убеди президента на САЩ Доналд Тръмп, твърд противник на сключеното през 2015 г. споразумение с Иран, да се придържа към него. Очаква се той да обяви днес дали ще възстанови санкциите срещу Иран, което може да означава край на сделката.\r\n\t \r\n\tАко САЩ излязат от споразумението, това ще бъде тежък удар за ЕС, заяви пред ДПА Али Ваез, директор на Проект Иран в Международната кризисна група - неправителствена организация, посветена на предотвратяването на кризи.\n\n\r\n\t \r\n\t\"Това е едно от малкото конкретни постижения на многостранната дипломация на ЕС през последните години\", каза Ваез. \"Ако ЕС се поддаде на натиска на САЩ, това ще покаже не само, че той не може да защити нито едно споразумение, което постоянно е определял като критично важно за собствената си сигурност, но и че ЕС на практика няма независима външна политика\".\r\n\t \r\n\tКорнелиус Адебар, експерт към центъра за анализи \"Карнеги Европа\", заяви, че съдбата на споразумението с Иран може наистина да доведе отношенията между ЕС и САЩ до точката на пречупване - след като доверието вече беше отслабено от други действия на Тръмп, включително оттеглянето от Парижкото климатично споразумение и критиките към НАТО.\r\n\t \r\n\t\"Смятам това за част от едно по-общо осъзнаване до каква степен европейците и американците - всъщност, би трябвало да кажа американското правителство - стоят рамо до рамо\", каза Адебар.\r\n\t \r\n\tОттеглянето на Съединените щати от споразумението би поставило някои фундаментални въпроси за отношенията САЩ-ЕС, отбеляза той.\r\n\t \r\n\t\"Въпросът е дали иранското досие наистина е моментът европейците да заемат позиция и да кажат: \"не, това е нашата червена линия\", заяви Адебар.\r\n\t \r\n\tРазбира се, далеч не е сигурно какво точно ще реши да направи Тръмп за споразумението с Иран: вариантите пред него варират от неговото запазване през отслабването му до изтегляне на САЩ от него.\r\n\t \r\n\t\"Всъщност не очаквам от него да скъса споразумението през идните дни\", заяви Адебар, отбелязвайки, че за Тръмп няма особен смисъл и да се придържа напълно към договора.\r\n\t \r\n\t\"Като не предприема крайни действия, а позволи на споразумението да оцелее, но на ръба, той може да продължи да оказва натиск върху европейците\".\r\n\t \r\n\tЕС работи по резервен план, който да позволи на компаниите да продължат да работят в Иран, ако Вашингтон наложи отново санкции, съобщи високопоставен европейски представител. Целта е да се гарантира, че ще бъде в интерес на Техеран да продължи да изпълнява договора.\r\n\t \r\n\tВаез заяви, че ЕС трябва да защити европейските предприятия от възможни санкции от страна на САЩ и да даде на Иран финансов стимул да спазва споразумението дори и без Съединените щати. Подобен пакет от мерки може да помогне на иранците да оправдаят оставането си в сделката, подчерта той.\r\n\t \r\n\tТова може да включва гаранции, че Иран ще може да продава петрол, които биха изисквали участието на европейски централни банки. За САЩ е по-трудно да им наложат санкции, отколкото на по-малки частни банки.\r\n\t \r\n\tЕС може да осигури и заеми и помощ за развитието на Иран, както и да развие партньорство в областта на енергетиката.\r\n\t \r\n\t\"Ако (тези мерки) бъдат представени на Иран като част от пакет, чийто общ ефект е по-голям от сбора на отделните му елементи, мисля, че иранците поне ще имат нещо за обмисляне\", заяви Ваез.", "date": "2018.05.08", "title": "Какви са вариантите пред ЕС, в момент  когато се очаква споразумението  с Иран да се провали?"}
{"url": "http://www.mediapool.bg/cheshkiyat-premier-otreche-v-stranata-da-e-proizvezhdan-i-sahranyavan-novichok-news278810.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧешкият премиер Андрей Бабиш отрече в страната да е произвеждано и съхранявано отровното вещество \"Новичок\", с което беше отровен бившия руски шпионин Сергей Скрипал и дъщеря му Юлия в началото на март във Великобритания.\r\n\tТака той опроверга изказването на президента Милош Земан, че в Чехия е било произведено и изпробвано вещество от групата \"Новичок\", предаде \"Франс прес\", цитирана от БТА.\r\n\t\"Чешката република никога не е произвеждала, разработвала или складирала вещество от групата \"Новичок\", написа в \"Туитър\" Бабиш, позовавайки се на сведения от цивилното и военното разузнаване.\r\n\tПрезидентът Земан, който е известен с проруските си симпатии, също се позова на доклад от разузнаването. На 4 май той заяви, че в , но в малки количества, които впоследствие са били унищожени.\r\n\tВ понеделник канцеларията на Бабиш съобщи в изявление, че през 2017 г. Чехия е извършила микросинтез на \"Новичок\" в рамките на военна програма за защита на цивилни и военнослужещи.\n\n\r\n\tВ изявлението се подчертава, че тази процедура не може да се смята за производство или разработване на това нервнопаралитично вещество, и се добавя, че изказването на Земан се дължи на недоразумение.\r\n\tКанцеларията на премиера уточни, че тук става дума за \"Новичок\" тип А-230, а не за тип А-234, какъвто се смята, че е бил използван за нападението срещу Скрипал. Тези аргументи вече бяха изтъкнати миналата седмица от чешките министри на отбраната и на външните работи.", "date": "2018.05.08", "title": "Чешкият премиер отрече в страната да е произвеждан и съхраняван \"Новичок\""}
{"url": "http://www.mediapool.bg/karakachanov-topi-gerb-pred-ninova-na-zabranena-ot-siderov-sreshta-news278806.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВицепремиерът Красимир Каракачанов предизвика гнева на коалиционния си партньор Волен Сидеров, провеждайки \"нелегитимна\" среща с лидера на БСП Корнелия Нинова, на която лобира за законопроекта на партията си ВМРО за вероизповеданията. Вътрешният конфликт в \"Обединени патриоти\" вероятно ще ескалира, тъй като и третият съпредседател на обединението – Валери Симеонов, възнамерява да проведе разговор с Нинова във връзка със законодателните си идеи.\r\n\t\"Отношенията ни на ниво правителство са прекрасни. Аз с премиера Борисов нямам абсолютно никакви проблеми и той няма с мен, надявам се. Но, явно скърцат колелата на каручките в парламента\", коментира Каракачанов във вторник след срещата с Нинова в парламента. \"За оставки не е ставало дума\", допълни той по повод последното такова искане на социалистите, .\r\n\tКонкретното оплакване на Каракачанов е свързано със законопроекта за вероизповеданията, внесен от шефа на парламентарната група на ГЕРБ Цветан Цветанов съвместно с лидерите на опозиционните БСП и ДПС Корнелия Нинова и Мустафа Карадайъ.\r\n\t\r\n\t\"Някой малко е избързал да внася законопроект\", коментира Каракачанов, недоумявайки от действията на ГЕРБ, тъй като според него внесеният закон бил по предпочитание на ДПС.\n\n\r\n\tДепутатите от ВМРО внесоха свой законопроект по същата тема. Още тогава вицепремиерът и министър на отбраната съобщи, че възнамерява да предизвика обществено обсъждане, включително с Българската православна църква и с всички основно застъпени у нас вероизповедания, а после да го внесе за разглеждане, тъй като е настъпил моментът за конкретни действия.\r\n\t\"Аз още октомври месец съм го изпратил (проекта на ВМРО-бел.ред.) на всички колеги от ПГ на \"Обединени патриоти\" и съм запознал колегите от ГЕРБ с него. Защо миналия петък се стигна с това бързане да се внесе при положение, че в разговорите, в които сме водили се казва, че трябва да уточним еди-какво си, еди-що си, накрая в един момент се оказва, че дори без да ни покани някой, при положение, че всички знаят, че аз работя по този въпрос, се внася някакъв законопроект\", каза Каракачанов по повод действията на Цветанов.\r\n\tЗаконопроектът на Цветанов, Нинова и Карадайъ въвежда забрана заплатите на свещенослужещите и служителите в религиозните общности да се изплащат от чужди дарения. Всяко дарение трябва да е разрешено от дирекция \"Вероизповедания\". В законопроекта на Каракачанов пише, че религиозните общности се финансират само от източници от Република България, а даренията да се отчитат и пред Сметната палата. Целта и на двата проекта е да се ограничи чуждо влияние.\r\n\tПредложенията на Каракачанов предвиждат българските граждани да могат да извършват богослужебна дейност, когато са завършили образованието си в България или когато чуждата диплома е призната по специален ред у нас. Подобни текстове от проекта на ГЕРБ, ДПС и БСП липсват. Затова и представители на \"Обединените патриоти\" твърдят, че \"проектът е на ДПС\".\r\n\t\"Няма да свършим работа с внесения законопроект, който фиксира само заплащането на служителите\", поясни вицепремиерът във вторник, настоявайки да се фиксират и религиозни дейности, и строеж на храмовете, както и да има по-строг контрол по отношение на онези български граждани, които са завършили извън България религиозни науки и искат да проповядват у нас.\r\n\tКато кажем А да кажем и Я и да си свършим работата докрай, каза Каракачанов по адрес на ГЕРБ и даде пример с предишния парламент, когато минало предложението за бурките, но не и това срещу радикалния ислям.\r\n\t\"Най-логично е двата проекта да вървят заедно на първо четене и на второ да се направи един общ\", заяви Корнелия Нинова. Тя обясни, че Каракачанов одобрява първия проект, но не го намира за достатъчен.\r\n\t\r\n\tБюджетът за отбрана бе другата дума, дискутирана от двамата.\r\n\t\"Имахме разминаване и на Консултативния съвет при президента преди две седмици. БСП заявиха, че те се въздържат от това да подкрепят увеличаване на разходите за отбрана до 2 процента от БВП\", каза Каракачанов. \"Моята цел по отношение на модернизацията на армията е да има консенсус в обществото, включително в партиите в парламента\", добави той.\r\n\tПо думите на Нинова, която говори след Каракачанов, тя е склонна да чува всички аргументи по темата \"национална сигурност\". Тя не пропусна да отбележи, че по темата за отбрана има разминаване между финансовия министър и Каракачанов, но поясни, че остава отворена за още разговори.\r\n\t\r\n\tВицепремиерът омаловажи устната и писмена \"възбрана\" от страна на Волен Сидеров за срещата му с Нинова.\r\n\t\", обяви Волен Сидеров във вторник сутринта в съобщение, разпространено от пресцентъра на партията му., посочва още Сидеров.\r\n\tПо тази причина той отмени заседанието на парламентарната група на \"Обединени патриоти\" във вторник., се казва още в разпространеното съобщение от името на Волен Сидеров.\r\n\t\"Ще се чуем, ще му обясня\", реагира задочно Каракачанов, според когото възраженията на Сидеров за срещата му с Нинова се дължат на грешна информация, която партньорът му е получил.\r\n\t\r\n\tТой отрече на разговора с Нинова да е ставало дума за оставки, но самата тя каза, че е поставила темата:\"Потвърдих две досегашни принципни позиции на БСП за България пред г-н Каракачанов. Първата е, че има 4 въпроса, по които сме готови да разговаряме с всички. За нас това са националната сигурност, демографската катастрофа, здравеопазване и образование. Втората позиция, че правителството \"Борисов 3\", в което и те участват, е вредно за България и трябва да си подаде оставката и да си ходи.\"\r\n\tПо думите на Нинова, вицепремиерът й отговорил, че е нормално тя да иска оставки, защото е \"опозиционен лидер\".\r\n\tКорнелия Нинова потвърди, че в четвъртък предстои среща с другия вицепремиер на патриотите Валери Симеонов. С ГЕРБ обаче социалистите нямали \"нито покана, нито желание\" да се срещат.\r\n\tНинова съобщи, че се е отзовала на поканата на лидера на ВМРО, а след два дни ще се види и с лидера на НФСБ Валери Симеонов, въпреки \"забраните\" на Сидеров. Самият Симеонов уточни, че ще търси подкрепа по законопроекти от левицата.\r\n\tНа въпрос дали би провела среща с ГЕРБ, без да бъде питана Нинова заяви, че голяма коалиция между Борисов и БСП би била вредна за държавата.\r\n\tСлед като на първомайския си митинг БСП за пореден път поиска оставката на правителството, последва извънредна пресконференция на управляващите, на която вицепремиерът Красимир Каракачанов отправи покана: \"Ние ще продължаваме да си работим до към пет, пет и половина, после ще пием по една бира. Даже бих поканил госпожа Нинова, ако има свободно време, ако не е седнала на агнешко\".\r\n\tНяколко дни по-късно по БНТ Корнелия Нинова обяви: \"Тази кулинарна пресконференция, на която уж мислеха за политика, но говореха за бира и агнешко, на следващия ден придоби по-сериозен израз, защото господин Каракачанов ме покани вече официално като председатели на партии да разговаряме по политики за България и конкретни решения. Приех тази покана\".", "date": "2018.05.08", "title": "Каракачанов топи ГЕРБ пред Нинова на \"забранена\" от Сидеров среща"}
{"url": "http://www.mediapool.bg/knigomani-veche-mogat-da-razmenyat-i-spodelyat-chetiva-prez-uebsait-news278812.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКнигоманите в България вече могат да сверяват листата си от четива и да споделят свои заглавия или да търсят непрочетени още чрез първия по рода си в България уебсайт за споделяне и размяна на книги. В платформата  всеки може да предложи неща от своята библиотека или да си избираме от тези на други потребители.\r\n\t\"Споделянето на знание е в основата на всяка цивилизация и затова нашето желание е, създавайки проекта Knigoman.bg, да го направим още по-достъпно за българските читатели. Убедени сме, че от това ще има дългосрочна полза не само за сайта, а и за цялото ни общество. Във време, когато икономиката на споделянето набира популярност в целия свят с нови и нови платформи за предоставяне на лични автомобили, домове и вещи, какво по-хубаво от това да създадем лесен инструмент за споделяне на знание – може би най-ценният актив, който едно общество може да има“ - обяснява Владислав Костовски, основател на уебсайта.\r\n\tСъздателите на проекта припомнят, че икономиката на споделянето (sharing economy) е една от най-актуалните и най-бързо развиващи се тенденции при онлайн услугите. В този сегмент по света вече съществуват стотици проекти и услуги – от такива за споделено пътуване или предоставяне на лични жилищни домове, през сайтове за различни туристически пособия, инструменти, техника или други предмети, както и за преотстъпване на време или на специализирани умения.\r\n\tВ България този нов сегмент все още тепърва прохожда, а Knigoman.bg е сред първите български проекти, фокусирани върху споделянето и размяната на лични вещи – в случая книги, посочват инициаторите на проекта.\r\n\tВ сайта вече може да бъде открита както художествена литература, така и книги на техническа или бизнес тематика, медицинска и правна литература, заглавия за изкуство, езотерика, еротика, помагала за обучение по чужди езици и много други.", "date": "2018.05.08", "title": "Книгомани вече могат да разменят и споделят четива през уебсайт"}
{"url": "http://www.mediapool.bg/komu-sa-nuzhni-reformi-v-chetvartiya-mandat-na-putin-news278813.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗначителна част от обществото в Русия очаква не обещаните от президента обновление и пробив, а реставрация на късносъветския патернализъм, пише руското издание \"Ведомости\" в редакционна статия, посветена на започналия четвърти мандат на президента Владимир Путин.\r\n\tГръмките думи на положилия вчера президентска клетва Владимир Путин за бъдещ пробив и предстоящи реформи - ако, разбира се, ги смятаме не за обикновени декларации, а за поне донякъде реални планове на президента за четвъртия му мандат - са в съзвучие с очакванията на немалка част от обществото. Те обаче противоречат на настроенията и интересите на онази част от електората, която мечтае за връщане на идеализираното в масовото съзнание съветско социално устройство, коментира изданието.\r\n\tЗасега няма изгледи новият кабинет, чиито контури вече са набелязани, да се окаже обещаното от Путин правителство на модернизацията: нови лица в него почти няма, но за сметка на това на хора от старата гвардия са обещани нови назначения.\r\n\tВстъпителната реч на Путин потвърди програмния характер на предизборното му послание пред Федералното събрание. В нея новият стар президент повтори тезата си за необходимостта от пробив във всички сфери на живота, възможен само в свободно общество, което е готово да възприеме новостите, \"да отхвърли несправедливостта, закостенелостта, мрачната защита и  бюрократичното мъртвило\". Лидерите на промяната, според Путин, трябва да бъдат младите хора със своята \"дръзновение\" и отдаденост на правдата и справедливостта. Последното изречение обаче е в дисонанс със събитията от събота, когато полицаи и казаци с камшици разпръснаха протестиращи младежи, жадуващи правда и справедливост, отбелязва вестникът.\r\n\tПредизборно социологическо проучване сочи, че има очакване за промени, за каквито говори президентът. По данни на организацията \"Обществено мнение\",  поддръжниците на значителната промяна в курса на  управлението на страната се увеличава от 44 на 48 процента спрямо 2012 г., искащите незначителни промени намаляват от 27 до 21 на сто, но в същото време онези, които смятат, че не са необходими никакви реформи, нарастват от 14 до 20 процента. Според ВЦИОМ, желаещите промени в много сфери руснаци са 59 на сто, искащите реформи само в някои отношение са 30 на сто, а отричащите нуждата от промени са едва 2 %. Данни и на Института но социология на Руската академия на науките показват, че има незначително повишаване на очакващите  промени до 51 процента, а искащите запазване на статуквото са малцинство.\r\n\tНо какви точно промени искат руснаците? Изданието цитира данни от социологическо проучване на центъра \"Левада\", според което голям дял от избирателите смятат, че приоритети на новия мандат трябва да бъдат повишаването на пенсиите, заплатите и социалните помощи, а също така качествено и достъпно образование и медицина. Наблюдават се обществени настроения за връщане към късния съветски модел, който мнозина смятат за златен век на относително охолство и справедливост. Има стремеж към преоткриване на чертите на съветската социална държава, желание за такива промени, които ще подобрят ежедневието и няма влошат ситуацията там, където нещата изглеждат благополучни, посочва Алексей Левинсон от центъра \"Левада\".\r\n\tНо Путин и неговото обкръжение може да се окажат в клопка, когато стремежите им към реформа влязат в противоречие с патерналистичните желания на значителна част от населението, желаещи връщане към времената на своята младост, смята политологът Алексей Макаркин.\r\n\tИзпитващите носталгия по СССР привърженици на президента ще им се наложи да се сблъскат с неприятното за тях продължение на реформите в медицината и образованието, повишаването на пенсионната възраст и т.н. Инициаторите и привържениците на реформите (ако те все пак се окажат в новия кабинет – обявените намерения на новия стар премиер Дмитрий Медведев не дават подобни основания) разполагат с малко време - до следващите парламентарни избори остават по-малко от три години.\r\n\tРеформите могат да понижат нивото на одобрение за президента, но недоволството лесно може да бъде прехвърлено върху правителството, а преди изборите патерналистки настроеното население ще получи успокояващи подаръци, прогнозира Макаркин. Путин по старому олицетворява \"всичко добро\", а за \"всичко лошо\" традиционно са виновни всички останали, отбелязва директорът на центъра \"Левада\" Лев Гудков.", "date": "2018.05.08", "title": "Кому са нужни реформи в четвъртия мандат на Путин?"}
{"url": "http://www.mediapool.bg/ochakva-se-tramp-da-obyavi-kraya-na-yadrenata-sdelka-s-iran-news278814.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tOчаква се късно  вечерта във вторник американският президент Доналд Тръмп да каже след дълго отлагане дали ще изтегли САЩ от ядрената сделка с Иран, както се заканва от години. Очакванията на анализаторите е, че е малко вероятно Тръмп да промени мнението си, което ще доведе до силно напрежение с европейските му партньори, които смятат, че споразумението е успяло да спре ядрените амбиции на Техеран. \r\n\t \r\n\tТръмп заплаши да развали сделката от 2015 година, защото тя не засяга иранската програма за балистични ракети и ролята на Техеран в Ситрия и Йемен.\r\n\t \r\n\tВ последните месеци европейските лидери положиха много сили да разубедят Тръмп, но засега няма индикации, че са успели. Те предупредиха, че оттеглянето на САЩ ще обезсмислят години работа.\n\n\r\n\tФранция и Германия вече предупредиха, че отмяната на договора може да доведе до война в Близкия изток. Британският външен министър Борис Джонсън, който беше на посещение в САЩ, заяви, че доколкото му е известно, администрацията на американския президент Доналд Тръмп няма ясен план за действие.\r\n\t \r\n\tМакар че президентът на САЩ може да наложи отново всички американски санкции и дори да обяви нови, очаква се той да не се откаже изцяло от споразумението, отбелязва в. \"Вашингтон пост\". \r\n\tВместо това той ще въведе отново част от широка гама от санкции, които бяха отменени при прилагането на споразумението - те изискват други страни да намалят вноса на ирански петрол или САЩ може да наложат санкции срещу техни банки.\r\n\t \r\n\tПовторното въвеждане на други санкции ще бъде решено през юли. Малко вероятно е Тръмп да обяви подробности за сложните правила за банките, компаниите и хората, засегнати от санкциите на САЩ, но се очаква страните да започнат незабавно да намаляват закупуването на петрол от Иран, подчертава Ричард Нефю, бивш служител на американския Държавен департамент, цитиран от в. \"Вашингтон пост\". \r\n\t \r\n\tИранската икономика беше в кризисна ситуация през по-голямата част от тази година и националната валута се обезцени с повече от една трета, напомня той.\r\n\t \r\n\tВ. \"Ню Йорк таймс\" цитира европейски дипломати, които очакват президентът на Тръмп да обяви днес, че САЩ напускат Съвместния всеобхватен план за действие за иранската ядрена програма.\r\n\t \r\n\tДипломатите не са успели да го убедят, че отказът от споразумението може да доведе до нова конфронтация между Техеран и Запада. \r\n\t \r\n\tШансът САЩ да останат страна по споразумението е много малък, посочва високопоставен европейски дипломат.\r\n\t \r\n\tАко дипломатите са прави, това ще бъде най-важното досега решение на Тръмп, засягащо националната сигурност на САЩ - макар че то може да бъде надминато през идните седмици при преките преговори със севернокорейския лидер Ким Чен-ун за предаването на ядрения арсенал на Пхенян, отбелязва изданието. \r\n\t \r\n\tСпоразумението, с което се налага на Иран забрана да произвежда ядрено гориво дори за мирни цели, беше едно от ключовите постижения на предишния президент Барак Обама. \r\n\t \r\n\tПрез цялата си кандидатпрезидентска кампания през 2016 г. Тръмп повтаряше, че то е катастрофално и необмислено, макар че в продължение на повече от година позволяваше на съветниците си по националната сигурност да го убедят, че споразумението е по-добро от алтернативите. \r\n\t \r\n\tТези съветници обаче бяха уволнени през последните месеци и заменени с противници на ядрената сделка, припомня вестникът. Тръмп е недоволен от сроковете от 10 и 15 години, след изтичането на които Иран ще може да осъществява ядрени изследвания и да произвежда ядрено гориво за мирни цели. \r\n\t \r\n\tСпоред президента на САЩ то само отлага деня, в който Техеран ще се сдобие с ядрени оръжия и освен това не ограничава ракетните му програми, нито влиянието му в Близкия изток.\r\n\t \r\n\tВместо да отлага проблемите с още едно десетилетие, Тръмп залага, че ще може да накара Иран да се съгласи на нови преговори, отбелязва в. \"Ню Йорк таймс\".", "date": "2018.05.08", "title": "Очаква се Тръмп да обяви края на ядрената сделка с Иран"}
{"url": "http://www.mediapool.bg/putin-shte-prieme-parvo-srabskiya-prezident-vuchich-news278815.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСръбският президент Александър Вучич ще бъде първият чуждестранен лидер, който ще бъде приет от Владимир Путин след встъпването му длъжност за четвърти път като президент на Русия.\r\n\tДвамата лидери ще обсъдят перспективите за развитието на двустранното сътрудничество и ще обменят мнение по регионалните въпроси.\r\n\t\"Руският президент Владимир Путин ще се срещне със сръбския президент Александър Вучич, който ще бъде на работно посещение в Москва и ще вземе участие в тържествата по повод на 73-та годишнина от победата във Великата отечествена война\", съобщиха от пресслужбата на Кремъл, цитирани от БГНЕС.\r\n\t\"Планира се да бъдат обсъдени текущото състояние и перспективите за по-нататъшно развитие на руско-сръбското сътрудничество, ходът на реализация на съвместните инвестиционни проекти, а също така да бъдат обменени мнения по актуални регионални въпроси\", добавиха от там.\r\n\tСръбският президент ще бъде първият чуждестранен лидер, с който Путин ще се срещне след полагането на клетва, което се състоя вчера. По-рано бе съобщено, че Вучич ще посети Москва веднага след двудневната си визита в Турция, по време на която той проведе преговори с турския президент Реджеп Тайип Ердоган.\n\n\r\n\tПутин и Вучич често се срещат и разговарят по телефона. През март Вучич поздрави своя руски колега с победата на президентските избори. По време на друг телефонен разговор, състоял се няколко дни по-късно, те обсъдиха изгонването на руски дипломати от редица европейски държави. Тогава сръбският президент подчерта, че неговата страна няма да се присъедини към тези мерки.\r\n\tПредишната среща на Путин и Вучич се състоя в Кремъл през декември 2017 г. Наред с въпросите на двустранното сътрудничество в търговията, културата и други сфери тогава бе обсъдена и ситуацията на Балканите. След преговорите в присъствието на президентите бяха подписани редица документи, включително договор за социално осигуряване, съвместна декларация за сътрудничество в областта на модернизацията на икономиката, меморандум за сътрудничество в областта на туризма.\r\n\tОсвен това Русия и Сърбия подписаха поправки към междуправителствения договор, предвиждащ отмяната на забраната за реекспорт на руски природен газ, а също така допълнение към договора от 27 март 2013 г. за доставката на енергоносители за Сърбия, сключен между \"Газпром експорт\" и \"Югоросгаз\". Както се посочва в съобщението на \"Газпром\", в съответствие с документа обемите на доставка на руски газ в рамките на действащия договор от 2018 г. ще бъдат увеличени от 1.5 на 2 милиарда куб.м.", "date": "2018.05.08", "title": "Путин ще приеме първо сръбския президент Вучич"}
{"url": "http://www.mediapool.bg/balgarski-diplomat-e-otkrit-martav-v-tokio-news278816.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМъж, идентифициран като първи секретар в българското посолство в Япония, е открит вчера сутринта мъртъв на земята пред търговска сграда в токийския район Шинджуку. Това каза местната полиция, според която вероятно става дума за самоубийство, съобщи японското онлайн издание \"Джапан тудей\".\r\n\t \r\n\tМинувач се е обадил на службите за спешна помощ и ги е уведомил, че е видял мъж да пада от високо, пише в. \"Санкей шимбун\", цитиран от електронното издание. \r\n\t \r\n\tКогато екип на бърза помощ е пристигнал на място, мъжът бил заварен да лежи на земята в безсъзнание. Той бил откаран в болница и скоро бил обявен за мъртъв.\n\n\r\n\t \r\n\tМъжът е идентифициран като първи секретар в посолството на България в Токио. Мъжът, чието име не се съобщава, е на 41 години и, като изглежда, е започнал мандата си в посолството през март.\r\n\t \r\n\tОчевидци са казали на полицията, че са видели мъжа на седмия етаж на сградата, малко преди да падне. Полицията не е открила на мястото предсмъртна бележка.", "date": "2018.05.08", "title": "Български дипломат е открит мъртъв в Токио"}
{"url": "http://www.mediapool.bg/onkobolnata-teodora-madzharova-se-pribira-ot-braziliya-news278817.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарката Теодора Маджарова, която е в тежко здравословно състояние, е отпътувала във вторник сутринта от Сау Паулу за България с редовен полет до Истанбул, съобщиха от Министерството на външните работи (МвнР).\r\n\tМаджарова е превозена от болницата в гр. Можи Гуасу до летище \"Гуарулос\" - Сау Паулу, със специализирана линейка със съвременно оборудване и две медицински лица, придружавана от български консул. Служители на Министерството на външните работи на Бразилия и на авиокомпанията са подпомогнали преминаването през летище \"Гуарулос\". \r\n\tНа летище \"Ататюрк\" в Истанбул Теодора Маджарова ще бъде посрещната от специално оборудваната линейка, която ще превози нашата съгражданка до София. Местните институции оказват пълно съдействие. Двама служители в Генералното консулство в Истанбул ще съдействат за бързото преминаване на българската гражданка и придружаващите я през контролните органи. В случай, че възникне необходимост от хоспитализирането й в Истанбул, тя ще бъде приета в болница до летище \"Ататюрк\", която е подготвила за целта лекарски екип, информират от МВнР.\r\n\tПо преценка на фирмата за медицински транспорт трансферът до България ще бъде извършен с линейка, а не със самолет. Турските медицински специалисти, придружаващи Маджарова, в консултация с български лекари, смятат, че инсталирането на медицинската апаратура в самолет от Истанбул до София би отнело значително време, което, допълнено с по-ниската скорост на полета при българския военнотранспортен самолет \"Спартан\", не би спестило време.\r\n\tРиск носи и повторното излагане на българката на промени в налягането.\r\n\tГК-Истанбул и ГК-Одрин ще окажат съдействие при преминаването на линейката през държавната граница, се посочва в съобщението.\n\n\r\n\t32-годишната Теодора Маджарова заминава в края на март за Бразилия, за да търси последен шанс за изцеление при лечителя Жоао де Деус, след като преди две години е била диагностицирана с рак на гърдата и конвенционалните методи не са дали резултат. За заминаването срещу 3000 лева посредничи \"медиумът\" Кармен Лазарова, за която проверка на здравните власти установи, че неправомерно упражнява неконвенционални лечебни методи, за което ще бъде глобена с до 10 000 лева.\r\n\tСъстоянието на Теодора се влошава след пристигането й в Бразилия, а семейството започва да търси варианти за прибирането й в България. Полетът до тук е рискован и за транспортирането на Теодора със специален самолет до България беше необходима голяма сума, за което семейството й разкри банкова сметка и започна да събира пари. Миналия понеделник стана ясно, че са набрани 30 хил. евро, които ще са достатъчни за връщането на Теодора, а Министерството на външните работи се ангажира да съдейства за прибирането й.", "date": "2018.05.08", "title": "Онкоболната Теодора Маджарова се прибира от Бразилия"}
{"url": "http://www.mediapool.bg/sar-aleks-fargyusan-e-buden-i-pokazva-priznatsi-na-vazstanovyavane-news278818.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛегендарният бивш мениджър на Манчестър Юнайтед Сър Алекс Фъргюсън е излязъл от кома и показва първи признаци на възстановяване след спешната операция на мозъчен кръвоизлив, която претърпя през уикенда, пишат британските медии.\r\n\tШотландецът остава в интензивно отделение, но от понеделник седи и вече е разговарял със семейството и приятелите си в Кралската болница в Салфорд, където бе приет в събота, съобщава \"Дейли Мейл\".\r\n\tСпоред изданието операцията на най-успешния британски футболен мениджър в историята е преминала много добре, а състоянието му дава надежди, че той ще се възстанови напълно. Лекарите обаче подчертават, че до тогава предстои дълъг период.\r\n\tНовината за състоянието на Фъргюсън разтърси футболния свят, който се обедини в подкепа на легендарния специалист, който спечели безпрецедентните 38 трофея в продължение на 28 години на \"Олд Трафорд\", преди да се пенсионира през 2013 г.", "date": "2018.05.08", "title": "Сър Алекс Фъргюсън е буден и показва признаци на възстановяване"}
{"url": "http://www.mediapool.bg/naistina-li-bulgaria-e-tolkova-po-zle-ot-ungariya-news278819.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\"Репортери без граници\" класираха България на 111-то място по свобода на словото, с което станахме най-зле представилата се страна не само в ЕС, но и на Балканите. В пряка конкуренция сме с държави от Африка, а Унгария е с почти 40 места преди нас. И понеже мнозина се запитаха дали наистина заслужаваме това място, нека разгледаме нещата в детайл.\r\n\tПодобни класации по принцип не са толкова важни с конкретните места, които дават на страните, колкото с тенденциите и проблемите, които описват. Дори и да не сме точно 111-ти, всекиму би трябвало да е ясно, че България е в негативен тренд по отношение на медиите - квази монополите в пресата си съществуват, назначават се политически комисари в БНТ, криминалното преследване срещу собственици на независими медии стана правило, медийната собственост е неясна и т.н. Тези проблеми са достатъчни, за да смъкнат страната във всяка една класация.\r\n\tВсе пак нека да сравним малко по-систематично ситуацията в България и в Унгария, за да добием по-добра представа в какъв смисъл сме станали толкова изключителни, че от гледна точка на външните наблюдатели вече сме в собствена лига.\r\n\t\r\n\tИ в България, и в Унгария медийният плурализъм е ограничен, но не унищожен (за разлика от Русия и други автократични режими). В Унгария затвори и последният голям опозиционен нетаблоиден вестник, притежаван от бивш приятел на премиера Виктор Орбан. В България нетаблоидни опозиционни вестници почти няма. Всъщност и таблоидни опозиционни вестници няма. Повечето издания на хартия са на г-н Пеевски, споменат изрично от \"Репортери без граници\".\n\n\r\n\tВ унгарските телевизии плурализмът се дължи на една група с чуждестранен собственик. В България също има чужда собственост в основните комерсиални телевизии. Там протичат процеси на прегрупиране, но засега поне една от тези телевизии не е под пълния контрол на правителството.\r\n\tНе бива да забравяме обаче куриозния случай с малка опозиционна телевизия, която беше купена от лице, официално несвързано с правителството, което просто я затвори. Тъй като не ставаше дума за свръхкомерсиална телевизия, логиката на тези действия очевидно беше не \"пазарна\", а чисто политическа. Само заради този случай, който е удивителен с арогантността си, заслужаваме да сме в дъното на медийните класации.\r\n\t\r\n\tВ Унгария управляващата партия има пълен контрол над обществените медии - и ги е превърнала в свое пропагандно оръдие. В България нещата са по-добре - БНТ и БНР имат по-висока степен на независимост (и по-голяма относителна тежест на медийния пазар). Това обаче не изключва запазването на лостове за индиректно влияние върху съдържанието, както и изпращането на политически комисари сред ръководството на тези медии.\r\n\t\r\n\tКато цяло тези медии са свободни и плуралистични и в двете държави - опозицията има достъп основно до тях. В България правителството опита да направи собствена тролска фабрика, но постепенно тя се нормализира до политически \"институт\" и се зае с по-стандартна партийно-идеологическа дейност.\r\n\tСъпоставка четвърта: начин на контрол\r\n\tПолитическата среда в България и в Унгария е различна. Концентрацията на власт в Унгария е много по-висока, не на последно място и заради избирателната система. С малко над 49% от гласовете партията на Орбан се сдоби с конституционно мнозинство и трети пореден мандат. Това дава възможност на тази партия да пренапише правилата и да създаде режим, при който контролира пряко обществените медии и оказва сериозен “пазарен” натиск върху частните. В резултат от този натиск непослушните започват да фалират, а послушните - да се окрупняват.\r\n\tВ България имаме управление в сложни коалиции, което означава, че медийният комфорт се договаря далеч по-трудно. Тъй като държи голяма част от медиите чрез депутата си Делян Пеевски, ДПС на практика е винаги на власт - формално или неформално. Смяната на властта е сигнал и за смяна на редакционната политика на тези издания. Това се случи през 2009, през 2013 и през 2014 година. Сега ДПС уж е официално в опозиция, но медиийната му империя е проправителствена.\r\n\tТоест, разликата между двете страни е в степента на неформалност на политическия контрол върху медиите. Това, което Орбан постига пряко и директно, в България се случва чрез задкулисни договорки. Кой вариант е по-добър - трудно е да се каже.\r\n\t\r\n\tНа последните избори Орбан излезе извън границите на демократичното приличие, като обяви опозицията за предатели, дирижирани от Сорос. Беше организирана правителствена кампания с билбордове, допитване до населението и медийни прояви, която целеше да убеди хората, че политическите опоненти на Орбан са всъщност една гигантска криминална конспирация.\r\n\tВсеки българин, видял билбордовете в Унгария, би ги разпознал безпогрешно - същата стилистика срещу опозицията използва не самото правителство, а неговата частна медийна патерица. Медиите на ДПС (в частно качество) произвеждат де факто същата пропаганда, като публикуват \"книги\" за опозиционните конспирации и навързват невероятни мрежи от Христо Иванов, през Костов, направо до Сатаната. Борисов и самото правителство обаче никога не са яли този лук, нито са го мирисали. (Това е ирония.)\r\n\t\r\n\tТук България води убедително пред Унгария. Орбан плете криминални мрежи, опитва да затваря университети и да вдига данъците на НПО-та. При нас обаче неудобните издатели са всички до един подсъдими и срещу тях са задействани всякакви процедури, включително за отнемане на имуществото им, което държавни структури считат за незаконно придобито.\r\n\t\r\n\tИзчезването на нетаблоидната преса и масовото сваляне на стандартите в най-популярните електронни и печатни издания прави България абсолютен шампион в надпреварата към медийното дъно. Каквото в България се изговаря, в Унгария все още само си го мислят. Нормализирането на  при дебатите около Истанбулската конвенция , които съвсем еднозначно показаха, че политически може да сме членове на Европейския съюз, но медийно членуваме основно в Кръчмарския съюз на световния цинизъм.\r\n\tМедийният език, който се налага в България, е език на повсеместното недоверие към общи, колективни действия - към работата в обществена полза. Отношенията винаги са платени, всичко има цена, солидарността на национално или наднационално ниво е опасна. Българите са ощетени от историята и затова не дължат никому нищо.\r\n\tТози цинизъм го има и в Унгария - вижда се в антиимигрантските кампании на правителството. В България обаче той се е превърнал в житейска философия на средния българин. Жертва на масовото промиване на мозъци в тази посока изглежда е и самият премиер Борисов. За него медиите са просто на един или на друг олигарх и всичко, което пише в тях, е защита на интересите на собственика. Куриозното е, че Борисов управлява почти цяло десетилетие една държава, стигнала до това нерадостно положение, без да съзнава, че носи отговорност за него. Както и не дава вид да съзнава, че систематичното съвпадение между интересите на един определен олигарх и правителствените позиции чисто математически не може да бъде случайно.\r\n\t\r\n\tИ така: кой заслужава палмата на първенството по проблеми в медийната среда - България или Унгария? Както се вижда от всичко изброено дотук, това е сложен въпрос. Може би и двете държави трябва да са някъде около 90-то място в подобни непрестижни класации. Но вместо да се тюхкаме, че съдията не е видял три корнера и един тъч в наша полза, с които бихме излезли с едни гърди пред Унгария, със сигурност е по-добре да се вгледаме в нещастната ни медийна гарнитура, която би загубила всеки мач. Както успя да загуби мача за Истанбулската конвенция, като от правен инструмент срещу домашното насилие направи \"трети пол\".", "date": "2018.05.08", "title": "Наистина ли България е толкова по-зле от Унгария?"}
{"url": "http://www.mediapool.bg/seriyno-spirane-na-toka-razkri-27-obrani-trafoposta-v-stolichniya-kv-lyulin-news278820.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед поредица от необичайни прекъсвания на електрозахранването в столичния квартал \"Люлин\" в последните дни, извънредна проверка на \"ЧЕЗ Раапределение\" през почивните 6 и 7 май е открила, че 27 трафопоста в квартала са били обрани, съобщиха от дружеството във вторник.\r\n\tПри обхода е било установено, че в тези съоръжения липсват медни елементи, което и е довело до спирането на тока.\r\n\t\"Мрежата, която захранва район \"Люлин\" в София е кабелна, подземна и изцяло обновена. Това не предполага чести смущения на електрозахранването без външна намеса. Ето защо, когато регистрирахме прекъсвания на електрозахранването, направихме сериозни анализи. След като не открихме причина за тях, стартирахме извънреден обход на съоръженията. Само през почините дни открихме  27 обрани трафопоста. Очевидно не става въпрос за единични случаи, а за престъпна група, която само за дни е проникнала в много наши съоръжения“, посочва Виктор Станчев, главен оперативен директор на \"ЧЕЗ Разпределение България\", цитиран в съобщението.\r\n\tКомпанията е подала сигнал в МВР за кражбите и е започнала подмяна на липсващите елементи в трафопостовете. Същевременно тя планира да монтира сигнално-охранителна техника на най-уязвимите съоръжения.\r\n\tПроверката за ограбени трафопостове ще продължи във всички микрорайони на квартала, допълват от ЧЕЗ.\r\n\tКомпанията също така призовава институциите да помогнат за защитата на обществото, за по-строг контрол чрез законодателни мерки и по-голяма обществена нетърпимост към този вид престъпления. Тя моли и клиентите си да подават сигнали за злоупотреби на имейл адрес , в Центровете за обслужване на клиенти и на денонощната информационна линия на дружеството 0700 10 010.", "date": "2018.05.08", "title": "Серийно спиране на тока разкри 27 обрани трафопоста в столичния кв. \"Люлин\""}
{"url": "http://www.mediapool.bg/shestima-ot-obvinenite-sluzhiteli-na-dai-blagoevgrad-okonchatelno-ostavat-v-aresta-news278807.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШестима от общо десетимата обвинени в корупция инспектори от ДАИ-Благоевград окончателно остават в ареста, реши във вторник Апелативният спецсъд.\r\n\tСъдът определи, че няма риск шестимата служители на ДАИ да се укрият. Въпреки че обвиняемите нямат предишни криминални прояви, съдът констатира, че извършеното престъпление е с голяма обществена опасност, заради което наложи на шестимата мъже най-тежка мярка за неотклонение \"задържане под стража\".\r\n\tВ заседателната зала един от обвиняемите получи пристъп и се наложи да бъде откаран в болница. Адвокат Кристиян Милчев коментира, че това се случва за трети път, откакто мъжът е в ареста, но въпреки това съдът не счита за необходимо да промени мярката на обвиняемия\r\n\tПри акцията на 23 април бяха задържани около 30 служители на ДАИ. Специализираната прокуратура повдигна обвинения само на 10-има от тях. На първа инстанция четирима служителите на ДАИ бяха пуснати под парична гаранция в размер от 5000 лева.\r\n\tСред освободените от ареста са съпругът на спецпрокурорка, както и инспекторът, който има семейни взаимоотношения със служител на Министерството на транспорта. Според обвинението подсъдимите са взимали около 300 евро, за да си \"затварят очите\" за нарушения на транспортни фирми. Служителите на ДАИ са прибирали по около 1200 евро на ден.", "date": "2018.05.08", "title": "Шестима от обвинените служители на ДАИ-Благоевград окончателно остават в ареста"}
{"url": "http://www.mediapool.bg/opozitsionerat-pashinyan-beshe-izbran-za-premier-na-armeniya-news278821.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед три седмици на антиправителствени протести парламентът на Армения избра във вторник лидера на опозицията Никол Пашинян за министър-председател, предаде Франс прес.\r\n\t\r\n\tДепутатът и бивш журналист беше единствен кандидат. Той получи подкрепата на 59 парламентаристи при необходими 53 гласа.\r\n\t \r\n\tТова е второ гласуване на кандидатурата на 42-годишния Пашинян в парламента за осем дни след неуспеха му на 1 май. Тогава в подкрепа на Пашинян гласуваха 45 депутати в 105-местното Национално събрание. Минути преди това управляващата Републиканска партия на Армения обяви, че ще гласува против него.\r\n\t \r\n\tПредишният премиер Серж Саркисян подаде оставка след масовите протести на привържениците на опозицията, довели и до разпадане на управляващата парламентарна коалиция. След като десет години беше президент и вторият му мандат изтече, Серж Саркисян беше избран за премиер, което разгневи опозицията и доведе до улични протести.\r\n\t \r\n\tСтотици привърженици на Пашинян се събраха днес на централния площад в столицата Ереван, докато парламентът гласуваше. Ако единственият кандидат не беше утвърден, щеше да се наложи законодателното събрание да бъде разпуснато и да се свикат предсрочни избори, отбелязва ДПА.\r\n\t \n\n\r\n\t\"В Армения няма да има привилегировани хора. Изборните резултати повече няма да се фалшифицират. Няма да се раздават подкупи\", заяви протестният лидер в парламента преди вота. \"Ръководните постове няма да бъдат средство за печелене на пари. Корупцията ще бъде изкоренена\", заяви Пашинян.\r\n\t \r\n\tДнешното парламентарно заседание продължи по-малко от два часа. Депутатите не задаваха въпроси на Пашинян. Кандидатурата му бе подкрепена от блока \"Царукян\", фракцията на самия Пашинян, \"Елк\", от Арменска революционна федерация \"Дашнакцутюн\" и редица членове на Републиканската партия на Армения, която разполага с мнозинство в парламента.\r\n\t \r\n\tПредседателят на парламентарната група на Републиканска партия Вахрам Багдасарян подчерта, че решението е взето в името на стабилизирането на обстановката в страната и не означава, че партията подкрепя новия премиер.\r\n\t \r\n\tДесетки хиляди поддръжници на Пашинян ликуваха на централния площад след вота.\r\n\t \r\n\t\"Избираме нов път в Армения, където водач ще бъде народът, а не клановете. Ще се разкриват работни места, хората ще се върнат, корупцията ще изчезне\", заяви 42-годишен служител в ереванското метро.\r\n\t \r\n\tСлед избирането си Никол Пашинян заяви пред журналисти, че възнамерява за смени министъра на отбраната. Той каза също, че се надява да се срещне с руския президент Владимир Путин на срещата на Евразийския икономически съвет в Сочи на 14 май.\r\n\t \r\n\tПутин поздрави новия арменски премиер. В комюнике Кремъл изрази надежда, че близките отношения между Русия и Армения ще продължат да укрепват, отбелязва Ройтерс.\r\n\t \r\n\tПред журналистите Пашинян каза също, че смята утре, 9 май, да посети Нагорни Карабах.\r\n\t \r\n\tПо-рано той казваше, че ако бъде избран за премиер, ще се бори републиката да бъде международно призната.\r\n\t \r\n\tНагорни Карабах е един от най-сложните проблеми за Армения. Районът официално е част от Азербайджан, но се контролира от подкрепяни от Ереван арменски етнически сили от края на сепаратистка война през 1994 г. Между арменските сили и разположените от другата страна на демилитаризираната зона азербайджански войници редовно избухват сблъсъци, припомня Асошиейтед прес.\r\n\t \r\n\tКой е Никол Пашинян\r\n\t \r\n\tПашинян е на 42 години, бивш журналист и отдавнашен опозиционер. Само преди няколко седмици малцина биха заложили, че той ще успее да накара десетки хиляди арменци да излязат по улиците, пише Франс прес.\r\n\t \r\n\tСамо за няколко дни той се наложи като неоспорим лидер на антиправителственото движение, което доведе до оставката на 23 април на премиера Серж Саркисян, избран на поста само шест дни по-рано, след като бе президент в продължение на 10 години.\r\n\t \r\n\tЧесто носещ тениска в цвят каки и черна шапка с козирка, известен с откровения си начин на изразяване, Никол Пашинян не е \"новобранец в арменската политика\".\r\n\t \r\n\tПрез 2008 г. той участва в протестите срещу победата на Серж Саркисян на президентските избори. Много арменци свързват името му с трагичния спомен за смъртта на 10 души, след като протестното движение прерасна в бунт и организирани сблъсъци с полицията.\r\n\t \r\n\tСлед разпръсването на протестите, Пашинян премина в нелегалност за няколко месеца, преди да се предаде на полицията през януари 2009 година.\r\n\t \r\n\tПрез януари 2010 г. той бе осъден на 7 години затвор. През 2011 г. бе освободен по силата на амнистия.\r\n\t \r\n\tБрилянтен оратор, известен със смущаващите въпроси, които не се колебае да задава в парламента, откакто създадената от него партия \"Граждански договор\" влезе в него през 2017 г., Никол Пашинян бързо се превърна в най-ефикасния противник на Серж Саркисян.\r\n\tСлед около 3 седмици протести, опозиционният лидер обиколи Армения, спирайки в градове и села, където беше посрещан като герой, обещавайки \"победа на народа\" и на своята \"нежна революция\".\r\n\t \r\n\t\"Никол Пашинян промени методологията: той направи обществото участник в процеса, той даде на хората възможност за действие, той каза: трябва да направите нещата сами\", смята политологът Хакоб Бадалян, интервюиран от АФП.\r\n\t \r\n\t\"Премиерите ще идват и ще си отиват, но отсега нататък ще знаят, че ако преминат границата, народът ще каже: \"ние сме господари на нашата страна\", заяви той на митинг на своите привърженици в Ереван.\r\n\t \r\n\tПо време на кампанията за последните парламентарни избори, Пашинян вече привличаше поддръжници със своята непосредственост, провеждайки голям брой импровизирани срещи в задни дворове или на покрива на гаражи.\r\n\t \r\n\tТези действия донесоха част от популярността на този баща на четири деца, особено сред младежите, отраснали след разпадането на СССР и обявяването на независимостта на страната през 1991 година.\r\n\t \r\n\tСпоред анализатора Александър Искандарян арменската опозиция е почти унищожена и днес Никол Пашинян е единствената водеща фигура. \"Арменската опозиция днес е той\", заявява Искандарян.\r\n\t \r\n\tПашинян е обещал да публикува политическа програма до 20 дни.\r\n\t \r\n\t\"Аз съм проарменски настроен... Да бъдеш политик в Армения за мен означава да си настроен проарменски\", наблегна той в понеделник.\r\n\t \r\n\tПашинян се погрижи да успокои традиционния съюзник Русия и подчерта, че при неговото управление съюзът с Москва ще остане основна ос на арменската политика.\r\n\t \r\n\tЕС призовава за широк диалог в Армения\r\n\t\r\n\tЕС заяви, че очаква да работи с новоизбрания премиер на Армения Никол Пашинян за прилагането на споразумението за всеобхватно и засилено сътрудничество.\r\n\t \r\n\tВ изявление на върховния представител на ЕС по външната политика и сигурността Федерика Могерини по този повод се посочва, че целта е в Армения да бъдат укрепени демокрацията, върховенството на закона и спазването на човешките права.\r\n\t \r\n\tЗа да се постигне тази цел е необходим широк диалог с всички политически сили, включително с гражданското общество, допълва Могерини.", "date": "2018.05.08", "title": "Опозиционерът Пашинян беше избран за премиер на Армения"}
{"url": "http://www.mediapool.bg/badeshteto-na-sporazumenieto-za-iranskata-yadrena-programa-zavisi-ot-evropeitsite-news278822.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяма почти никакви съмнения, че президентът Доналд Тръмп ще провали споразумението за иранската ядрена програма, желано от предшественика му демократ Барак Обама. Това каза бившият съветник на Обама Робърт Мали, цитиран от Франс прес и БТА. \r\n\t \r\n\tСега европейците трябва да направят така, че Иран да остане в споразумението, ако наистина искат да го спасят, каза в интервю за АФП Мали, който е преговарял по сделката от американска страна и понастоящем е президент на мозъчния тръст Международна кризисна група.\r\n\t \r\n\tНа въпрос защо сключеното през 2015 г. споразумение е толкова важно Мали отговори, че то е дало възможност да се постигне целта, желана от американското правителство, от международната общност и от всички страни, участвали в договарянето му: да се гарантира, че Иран никога няма да може да се сдобие с ядрена бомба.\n\n\r\n\t \r\n\tНе аз, а Международната агенция за атомна енергия (МААЕ), която упражнява контрол върху поведението на Иран, всички договорили сделката страни, включително най-взискателните като Франция, а също Държавният департамент и дори Белият дом - всички те удостоверяват месец след месец, че Иран изпълнява стриктно споразумението, каза Мали.\r\n\t \r\n\tГоворим за най-глобалния режим на инспектиране в историята, договорен със страна, която не е била победена във война. Ако те се опитват да не спазват правилата, има толкова алармиращи сигнали, че това със сигурност ще бъде разкрито, добави бившият преговарящ.\r\n\t \r\n\tВсичко, което виждаме при това правителство, показва само едно - че Тръмп иска да се оттегли от споразумението. Защото смята, че това е наследство от предшественика му, а всичко, постигнато от предшественика му, е катастрофа. Защото обеща това в предизборната си кампания, а това е президент, който иска да може да каже, че сдържа обещанията си и защото това е позиция, която споделят онези, които слуша, израелците, някои страни в Персийския залив, собствените си съветници, обясни Мали.\r\n\t \r\n\tЯсно е, че САЩ искат да ликвидират споразумението, затова Международната кризисна група твърди, че европейците трябва да направят така, че Иран да остане в него. Ще е много трудно. Опитваме се да покажем какво могат да направят европейците, за да сведат до минимум поледиците от връщане на американските санкции: да се опитат да защитят европейските компании, които ще бъдат изложени на санкции, да се опитат да прегрупират по-малки компании, изложени в по-малка степен в САЩ, за да могат те да работят колективно в Иран.\r\n\t \r\n\tЗапазването на споразумението е най-доброто решение за Европа и за Иран. Посланието ни към иранците е следното: по-добре определена непрекъснатост в търговските отношения с Европа и изолиране на САЩ, отколкото вие да бъдете в изолация, а европейците и американците постоянно да ви следят. Защото истината е, че ако САЩ възстановят санкциите си и в резултат на това Иран също се оттегли от споразумението, Европа няма да има избор - вероятно ще хвърли отговорността върху президента Тръмп, но и тя ще върне санкциите си, ако Иран възобнови ядрената си програма, предупреди Мали.", "date": "2018.05.08", "title": "Бъдещето на споразумението за иранската ядрена програма зависи от европейците"}
{"url": "http://www.mediapool.bg/rumanskiyat-prezident-otnovo-poiska-ostavkata-na-premierkata-news278823.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на Румъния Клаус Йоханис настоя за оставката на премиера Виорика Дънчила, която е от редиците на социалдемократите, предаде ТАСС, като се позова на изявление на президента, излъчено директно по националната телевизия.\r\n\t \r\n\tВ оценка за изпълнението на държавния бюджет през първото тримесечие на годината, Йоханис определи еволюцията на финансовата ситуация на страната като \"съвършено неудовлетворителна\".\r\n\t \r\n\t\"Оставката на госпожа Дънчила е абсолютно необходима, за да се освободи място за отговорни и компетентни хора\", каза той.\r\n\t \r\n\tНа 27 април Йоханис поиска оставката на премиерката във връзка с приетия от правителството таен меморандум относно преместване на посолството на Румъния в Израел от Тел Авив в Ерусалим.", "date": "2018.05.08", "title": "Румънският президент отново поиска оставката на премиерката"}
{"url": "http://www.mediapool.bg/italianskiyat-prezident-predlozhi-neutralno-pravitelstvo-da-podgotvi-predsrochni-izbori-news278824.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталианският президент Серджо Матарела призова политическите партии да се обединят в подкрепа на краткосрочно неутрално правителство, което да се грижи за финансите и да подготви предсрочни избори в началото на следващата година, ако партиите не успеят да се споразумеят за сформиране на коалиция, предадоха световните агенции.\r\n\t \r\n\tСрокът на пълномощията на правителството на Паоло Джентилони изтече. Ако партиите не успеят да постигнат споразумение, през идните месеци до провеждането на предсрочни избори ще трябва да работи неутрално правителство, заяви Матарела след края на поредния кръг на консултации с политическите партии.\r\n\t \r\n\tАко подобна администрация не получи необходимата подкрепа в парламента, новите избори ще трябва да се състоят през юли или есента.\r\n\t \r\n\tДвете най-големи политически партии - крайнодясната Лига и антисистемната Движение Пет звезди както изглежда обаче отхвърлят призива на Матарела и казаха, че за предпочитане ще бъде произвеждането на нови предсрочни избори, предаде Ройтерс. Те призоваха вотът да е на 8 юли.\r\n\t \r\n\t\"Няма време за губене, няма място за правителство на технократи\", каза лидерът на Лига Матео Салвини.\r\n\t \n\n\r\n\t\"Единственият начин да се сдобием с едно сериозно правителство е да гласуваме отново на избори\", каза Данило Тонинели, лидер на парламентарната група на Движение Пет звезди.\r\n\t \r\n\tПартията на бившия премиер на Италия Силвио Берлускони - Форца Италия, обаче предупреди политическите си съюзници да не бързат с предсрочни избори в началото на юли, а да предпочетат варианта на избори през есента, предаде Ройтерс.\r\n\t \r\n\t\"Не сме изплашени от нови избори. Но гласуване през лятото няма да помогне за оправяне на бъркотията. Гласуване през есента е по-добре\", се казва в изявление на Форца Италия.", "date": "2018.05.08", "title": "Италианският президент предложи неутрално правителство да подготви предсрочни избори"}
{"url": "http://www.mediapool.bg/programata-na-parvata-dama-na-sasht-e-pod-mototo-badi-nai-dobar-news278825.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПървата дама на САЩ Мелания Тръмп представи в Розовата градина на Белия дом програмата, по която тя ще работи и която е посветена на децата, предаде Асошиейтед прес.\r\n\t \r\n\tТака тя последва примера на предишните първи дами Лора Буш и Мишел Обама, водещи кампании съответно срещу неграмотността и затлъстяването при подрастващите.\r\n\t \r\n\tМелания Тръмп е избрала за лозунг на програмата си израза \"Бъди най-добър\". Тя заяви, че ще съсредоточи усилията си в три области, свързани с подрастващите - физическото здраве, социалните медии и злоупотребите с опиоиди.\r\n\t \r\n\tВ речта, с която представи програмата, първата дама сподели, че е притеснена, че децата днес са по-малко подготвени да управляват емоциите си и често пъти прибягват до пристрастяващо или разрушително поведение, като например пристрастяване към дрога или тормоз над други деца. Мелания Тръмп призова възрастните да бъдат по-добри във възпитанието на децата относно важността на здравословния и балансиран живот.\r\n\t \n\n\r\n\t\"Нашата отговорност като възрастни е да припомним на децата, че когато говорят на висок глас, или пък са онлайн, те трябва да подбират грижливо думите си и да говорят с уважение и състрадание\", каза първата дама.\r\n\t \r\n\t\"Като майка и първа дама се притеснявам, че в един постоянно свързан свят, всичко се случва много бързо и децата могат да са по-малко подготвени да изразяват или да управляват емоциите си и да се обръщат често пъти към пристрастяващи или разрушителни поведения\", допълни тя.\r\n\t \r\n\tНакрая тя благодари на президента Доналд Тръмп, който я слушаше от първия ред, и на присъстващите членове на администрацията.\r\n\t \r\n\tСлед това думата взе Тръмп, който похвали \"чудесното слово\" на съпругата си и подчерта, че \"навсякъде, където тя отива, хората са трогнати от нейната искреност\".\r\n\t \r\n\tРейтингът на Мелания Тръмп не престава да расте, откакто мъжът й дойде на власт. Миналата година през януари той беше 47 процента, а днес е вече 57 процента.", "date": "2018.05.08", "title": "Програмата на първата дама на САЩ е под мотото \"Бъди най-добър\""}
{"url": "http://www.mediapool.bg/identifitsirani-sa-devet-ruski-ofitseri-direktno-zameseni-v-raketna-ataka-v-ukraina-news278826.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазследващата група Белингкет съобщи, че е идентифицирала девет руски офицери, за които се предполага, че са били пряко замесени в ракетната атака по източноукраински град, в която преди три години загинаха 30 цивилни, предаде Асошиейтед прес.\r\n\t \r\n\tГрупата, която преди това публикува доклади за конфликта в Източна Украйна и свалянето на малайзийския самолет на контролираните от проруските сепаратисти територии, е анализирала аудио и видео данни, предоставени от Украйна в Международния наказателен съд.\r\n\t \r\n\tСтратегическият пристанищен град на Азовско море Мариупол бе подложен на ракетен обстрел на 24 януари 2015 г. Проруските сепаратисти първоначално обявиха, че напредват към града, но после отстъпиха и упрекнаха за атаката украинските сили.\r\n\t \r\n\tРусия редовно отрича твърденията, че подкрепя проруските сепаратисти в Украйна.\r\n\t \r\n\tОрганизацията Белингкет е основана от британски разследващ журналист и публикува редовно журналистически разследвания. Името й на английски Bellingcat идва от идиома to bell the cat, който в превод означава опитвам се или съгласявам се да извърша непосилна задача.", "date": "2018.05.08", "title": "Идентифицирани са девет руски офицери, директно замесени в ракетна атака в Украйна"}
{"url": "http://www.mediapool.bg/vera-yurova-evrofondovete-mogat-da-privlekat-i-golemi-loshi-hora-news278829.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВсяка страна, която се противопоставя на плана за обвързване на европейските фондове с върховенството на закона, показва с това, че не управлява добре ресурсите на ЕС, заяви еврокомисарят по правосъдието Вера Юрова в понеделник.\r\n\tМиналата седмица Европейската комисия оповести заедно с проекта на следващия многогодишен бюджет на ЕС и предложението си Брюксел да ограничава или лишава от еврофондове страни, които нямат независима правосъдна система. Мнозина възприемат предложението като предупредителен сигнал към Унгария и Полша, които вече са в сблъсък с ЕС заради върховенството на закона, но и към други страни, които се изкушават да отстъпват от демократичните стандарти.\r\n\tПротестът на някоя държава срещу това е един вид признание, че тя \"не гарантира в бъдеще надеждно финансово управление и защита на парите на ЕС\", заяви Вера Юрова в интервю за сайта \"Политико\".\r\n\tЧешката еврокомисарка казва още, че това предложеният механизъм е необходим, тъй като опитът й показва, че европейските фондове могат да привлекат \"големи, лоши хора\".\r\n\tОсвен това Юрова е обезпокоена за финансовата отчетност в някои страни членки. Тя настоява четирите страни от ЕС, които все още не са се присъединили към Европейската прокуратура – Унгария, Полша, Малта и Швеция – да направят това.\n\n\r\n\t\"Аз съм обезпокоена от ниския процент препоръки на ОЛАФ, приети от унгарските власти\", казва Юрова.\r\n\tЕвропейската служба за борба с измамите (ОЛАФ) разследва сигнали за злоупотреба с еврофондове в Унгария, включително от страна на компания, притежавана от зетя на министър-председателя. Унгарските прокурори обаче не са предприели никакви сериозни стъпки по отношение на констатациите, направени от ОЛАФ, което разгневи политици и официални служители в ЕС.\r\n\tЗа разлика от многогодишната финансова рамка на ЕС, която трябва да се гласува с единодушие от всички страни членки, такова не е необходимо за приемането на предложението за обвързването на фондовете с върховенството на закона. Нито пък ще е необходимо всички страни членки да одобряват конкретно предложение за блокиране на фондове – всъщност страната, която е заплашена от тази мярка, трябва да събере нужното мнозинство, за да спре влизането й в сила.\r\n\tСега ЕК се опитва да убеди страните в ЕС, че мярката ще се прилага само при много конкретни и стриктно дефинирани обстоятелства.\r\n\tНовата процедура ще бъде използвана само при \"напълно ясна ситуация\", казва Юрова.\r\n\tАко бъде одобрен, новият механизъм ще се прилага когато еврофондовете – или правосъдната система, която гарантира използването им – е под въпрос: проблеми с гражданските и човешките права, например, няма да водят до орязване на еврофондове.\r\n\t\"Искахме да излезем с реалистично предложение\", казва еврокомисарят Юрова и допълва: \"Това е компромисът, който направихме\".", "date": "2018.05.08", "title": "Вера Юрова: Еврофондовете могат да привлекат и \"големи, лоши хора\""}
{"url": "http://www.mediapool.bg/demokratichna-bulgaria-iska-referendum-za-parno-ot-bokluk-news278830.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПартиите от \"Демократична България\" започват кампания срещу решението на Столичната община да инвестира в изграждането на инсталация за производство на топлоенергия и ток с гориво от отпадъци. От формацията искат по въпроса да бъде организиран местен реферндум и гражданите на града да се произнесат дали искат проектът да бъде осъществен.\r\n\tЗа изграждането на когенерацията в една от топлоцентралите на \"Топлофикация - София\" се говори от години. Проектът е част от цялостната система за оползотворяване на отпадъците на София, която включва завод за преработка на битов боклук, от който излиза и горивото за бъдещата когенерация, както и инсталация за компостиране на зелени и хранителни отпадъци. Основната част от финансирането за тях беше осигурена с пари от ЕС, а Европейската комисия обвърза финансирането за двете вече готови инсталации с изграждането и на третата в \"Топлофикация\".\r\n\tВ края на февруари  от Европейската инвестиционна банка за осъществяване на проекта. До тогава екологичните параметри на проекта вече бяха обсъждани с доклада по оценката за въздействие върху околната среда. Общественото обсъждане за заема обаче отново провокира недоволство и опасения от екологичните последици от изгарянето на горивото от боклук в ТЕЦ \"София\".\r\n\tВ следващите дни са организирани две кампании против проекта. Едната е на екосдружението \"За Земята\", което ще събира мнения на граждани за или против проекта. Това ще се случи на 9 май пред Народния театър в София на 9 май, а коментарите ще бъдат дадени на Столичната община. \"Демократична България\" пък започва от вторник (8 май) събирането на подписи за референдум за проекта.\r\n\tСпоред формацията той е опасен за здравето на софиянци и финансово неизгоден. \"Затова \"Демократична България\" настоява изпълнението му да бъде решено с референдум сред гражданите на София, проведен след предоставяне на изчерпателна информация от страна на Столична община и реален публичен дебат\", смятат от \"Демократична България\". Според формацията инсталацията ще бъде направена на базата на остаряла и неефективна технология и ще доведе до повишаване на фините прахови частици в столицата, която и без това има проблем с концентрацията им.\r\n\t\"Отделяните в процеса на изгаряне диоксини са с доказан канцерогенен ефект. Допълнително замърсяване ще дойде и от превоза по градските улици на десетки хиляди тона токсична котлена пепел и шлака годишно. В резултат ще бъде повишена заболеваемостта на софиянци и влошено качеството на средата на обитаване в целия град\", смятат от \"Демократична България\".\r\n\tОт общината обаче отричат, че когенерацията ще доведе до повишаване на запрашаването. Според доклада за оценка на въздействието върху околната среда наистина нивото на прах от ТЕЦ \"София\" ще се повиши, но като цяло изхвърляните от топлоцентралите на \"Топлофикация\" фини прахови частици ще намалеят, тъй като други инсталации на дружеството ще бъдат спрени. Годишните нива на диоксини пък щели да са между 3 и 6 пъти по-ниски от това, което излъчва само за 24 часа една скара за месо в ресторант.\r\n\tСпоред \"Демократична България\" в инсталацията ще се изгарят отпадъци, които могат да се рециклират и компостират. Всъщност това се случва в завода за отпадъци, където преди обработката на боклука се отделят рециклируемите боклуци. В резултат на обработката на останалите отпадъци се получава т. нар. RDF гориво, което трябва да се използва за производството на топлоенергия и ток. Сега то се гори в циментовите заводи в страната.\r\n\tОт \"Демократична България\" смятат проекта за икономически неизгоден, а парите за него, вместо да бъдат инвестирани за решаването на други екологични или инфраструктурни проекти, ще отидат в задлъжнялата \"Топлофикация\".\r\n\tПодписи за гражданската инициатива \"За чиста София без изгаряне на отпадъци\" на \"Демократична България\" се събират пред Народния театър \"Иван Вазов\" и на метростанциите \"Сердика\" и \"СУ \"Климент Охридски\".", "date": "2018.05.08", "title": "\"Демократична България\" иска референдум за парно от боклук"}
{"url": "http://www.mediapool.bg/boyan-petrov-ne-e-otkrit-v-parviya-lager-pod-shisha-pangma-news278808.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГрупата от трима шерпи, тръгнала във вторник сутринта да издирва българския алпинист Боян Петров в подножието на осемхилядника Шиша Пангма в Хималаите, не го е открила в лагер 1, съобщи пред БНР приятелката му Радослава Ненова.\r\n\tПетров е в неизвестност от 3 май, когато за последно е забелязан от други алпинисти. Спасителната акция ще продължи в сряда заради силния вятър и лошото време. Очаква се в нея да се включат и група китайски алпинисти.\r\n\tНадеждата на екипа му бе, че след като е атакувал сам Шиша Пангма от лагер 3, е успял след това да стигне до лагер 1, където има вода, храна и кислород. Следващите цели на спасителната акция ще бъдат именно лагерите 2 и 3.\r\n\t\"Графикът за придвижване на тази спасително-издирвателна група е един ден до съответния следващ лагер. Днес тримата трябва да стигнат до лагер 1, а утре евентуално до лагер 2 и следващия ден по-нагоре\", обясни по-рано във вторник алпинистът Петър Атанасов пред БНР.\r\n\tТой предполага, че Петров е атакувал върха от лагер 3, където бе открита палатката му, след което е слязъл да някой от долните два лагера. Същото мнение изрази и един от организаторите на експедицията Деян Петков. По думите му, ако Петров е достигнал някой от долните лагери, \"няма причина той да тръгва надолу, Боян е разумен\".\r\n\t\"Обичайно е, че Боян Петров си е оставил телефона в базовия лагер, защото е очаквал един ден след него по маршрута да тръгнат неговите колеги, които имат свой сателитен телефон\", коментира още Петков във вторник пред Нова телевизия.\r\n\tТой обясни, че телефонът тежи, а батериите падат за 3-4 дни в студеното време: \"За да стопляш неща, докато вървиш, трябва да ги държиш до себе си. Предполагам, че е предпочел да пренася други неща.\"\n\n\r\n\t\"Нормално е за една седмица да го няма. И друг път също се е случвало да няма връзка с него по 7 дни. Но пък сме имали информация от хора, които са вървели с него\", продължи Петков, уточнявайки, че алпинистът предпочита да върви сам, за да поддържа собствено темпо.\r\n\t\"Надяваме се докато неговите колеги са се качвали към лагер 3, той да е стигнал до върха, а после да е тръгнал да се връща след тях\", допълни той.\r\n\tДеян Петков подчерта, че фактът, че палатката на Боян е намерена празна в последния лагер 3, е съвсем обичаен, тъй като при атака на върха някои алпинисти дори не взимат раницата със себе си: \"Те носят само най-необходимото. Това е съвсем нормално.\"\r\n\t\"Няма никакви признаци той да е бедствал тогава. Най-оптимистичният вариант е просто лошото време да го е накарало да се скрие в палатката и да очаква безопасно време, в което той да слезе\", коментира междувременно пред бТВ Радослава Ненова, с която Петров живее.\r\n\tПо думите ѝ времето се влошило значително повече от очакваното и \"затова е просто немислимо да се тръгва – единственото, което може да направи, е да се скрие вътре – там има храна и всичко за оцеляване за няколко дни\".\r\n\tНенова обясни още, че приятелят ѝ има застраховка, която покрива и разходите за спасителна акция с хеликоптер, но за момента такъв няма как да бъде изпратен заради атмосферните условия\r\n\t\"Има проблем да се изпрати хеликоптер, тъй като времето е много лошо. Освен това в Тибет няма хеликоптери и трябва да пуснат хеликоптер от Китай. Този въпрос също в момента се движи\", обясни Ненова.\r\n\t\"В такива ситуации Боян често го няма по няколко дни, но реално не е зачезвал, без да знам какво се случва с него. За първи път изчезва наистина\", призна тя.\r\n\tЗапитана възможно ли е той да е надценил възможностите си, Радослава каза: \"Винаги е възможно да се е разглезил от успехите досега, но по-скоро ако има проблем, то е нещо непредвидено, не е като да не е премерил силите си и да е решил, че е по-силен, отколкото е. Понякога, колкото и да си се подготвил, природата си решава нещо друго за теб.\"\r\n\t\"До момента нямаме потвърждение дали от българска страна е задействано официално искане за съдействие от Китайското правителство и помощ китайски хеликоптер да бъде изпратен\", коментира пред Нова телевизия и режисьорът Поли Генчева, която снима документален филм за Петров заедно с оператора Красимир Андонов.\r\n\tДвамата са имали среща с алпиниста, за да се отправят заедно към най-високия връх на планетата Еверест, където е трябвало да продължат снимките на филма \"На крачка от света\". Екипът е по стъпките на Боян Петров през последните две години.\r\n\tАлпинистът е на експедиция по изкачването на осемхилядника Шиша Пангма. В понеделник стана ясно, че е изчезнал в Хималаите на територията на Тибетския автономен район, който се намира на китайска територия, потвърдиха от Външно министерство. Боян Петров участва в международна експедицията, в която влизат още един унгарец, петима италианци и четирима водачи от непалски произход.", "date": "2018.05.08", "title": "Боян Петров не е открит в първия лагер под Шиша Пангма"}
{"url": "http://www.mediapool.bg/libiyskata-bregova-ohrana-sprya-nad-500-migranti-v-sredizemno-more-news278827.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛибийската брегова охрана спря над 500 мигранти в четири надуваеми лодки, опитващи се да стигнат от бреговете на Либия до Европа през Средиземно море, предаде ДПА.\r\n\t \r\n\tТри лодки с над 400 мигранти са били прехванати в района на Гарабули, източно от Триполи.\r\n\t \r\n\tЕдна лодка с около 100 мигранти е била прехваната край бреговете на западния град Сабрата.\r\n\t \r\n\tОт началото на годината около 6600 мигранти са прекосили Средиземно море от Либия за Италия. Това е с над 80 процента по-малко в сравнение със същия период миналата година, според данни на италианското вътрешно министерство.", "date": "2018.05.08", "title": "Либийската брегова охрана спря над 500 мигранти в Средиземно море"}
{"url": "http://www.mediapool.bg/nad-3000-meditsinski-sestri-izlizat-na-protest-na-profesionalniya-si-praznik-news278831.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 3 000 специалисти по здравни грижи – медицински сестри, акушерки, лаборанти, рехабилитатори - ще излязат на национален протест на 12 май, когато е Международният ден на сестринството. Те ще изразят недоволството си срещу ниските възнаграждения и трупаните с години проблеми, заради които у нас има сериозен недостиг на кадри в професията и отлив на млади специалисти, които заминават да работят в чужбина веднага след дипломирането си.\r\n\tВ момента у нас работят около 25 000 медицински сестри, а на системата са нужни още 30 000. Акушерките са около 4000, а са необходими още толкова. Средната възраст на медицинските сестри е 53 г., а на акушерките 51 г.\r\n\tСтандартът отпреди години на един лекар да се падат по 4 сестри отдавна е загърбен и в момента на 1 лекар се пада по по-малко от една сестра.\r\n\tЗа последно увеличение на заплатите на медицинските сестри беше заложено в колективния трудов договор в здравния сектор в края на 2016 година. Тогава възнаграждението на старшата медицинска сестра се увеличи от 560 на 720 лева, а това на редовите медицински специалисти по здравни грижи, сред които сестри, акушерки, лаборанти, рехабилитатори, зъботехници и други от 520 лева на 700 лева. Възнаграждението на професионалистите по здравни грижи в големите университетски болници беше повишено на 750 лева. На места в някои по-малки болници обаче тези заплати остават непостижими.\r\n\tОще през октомври миналата година  с национална стачка, ако не получат адекватно финансиране, но проблемите им така и не намират решение. \r\n\tЗатова в събота те ще излязат на площад “Независимост“, където ще заявят исканията си. На протеста ще бъде прочетена декларация, която е адресирана до председателя на здравната комисия в парламента, министър-председателя и министъра на здравеопазването.\n\n\r\n\tВ нея за залегнали пет основни искания:\r\n\t\r\n\t\r\n\t\r\n\t\r\n\t\r\n\tОрганизатор на протеста е Българската асоциация на професионалистите по здравни грижи с подкрепата на Федерацията на синдикатите в здравеопазването – КНСБ. Подкрепа са заявили съсловни и пациентски организации.  На протеста ще присъства и Пол Да Рав - генерален секретар на Европейската федерация на сестринските асоциации  (EFN) .", "date": "2018.05.08", "title": "Над 3000 медицински сестри излизат на протест на професионалния си празник"}
{"url": "http://www.mediapool.bg/fed-vdiganeto-na-lihvite-ne-tryabva-da-dovede-do-satreseniya-news278832.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтъпките на Федералния резерв (ФЕД) и другите големи централни банки към повишаване на основните лихви, след като дълго ставките бяха поддържани ниски, не трябва да водят до сътресения в световната икономика, заяви американският централен банкер Джером Пауел, цитиран от БТА.\r\n\tСлед като поддържа на рекордно ниско нулево равнище основната си лихва седем години след финансовата криза от 2008 г., Федералният резерв започна постепенно да я повишава през декември 2015 г. Много икономисти са на мнение, че ФЕД отново ще вдигне лихвата си през юни, като общо за годината повишенията ще бъдат три или четири.\r\n\tПауел подчерта, че не отхвърля рисковете при процеса на покачване на лихвите от страна на ФЕД, Европейската централна банка или другите големи централни банки, тъй като някои инвеститори и институции може да не са готови, а \"икономическите условия могат да ни изненадат\".\r\n\tТой отбеляза обаче, че ФЕД планира да направи каквото може, за да минимализира сътресенията, като съобщава за промените на политиката си ясно и предварително.\r\n\tВ бележки, подготвени за финансова конференция в Цюрих, Пауел отбеляза още, че ролята на американската парична политика в насърчаването на световните финансови условия и капиталови потоци често е преувеличавана.\n\n\r\n\tСъживяването както на световния растеж, така и на цените на суровините е изиграло по-голяма роля за възстановяването на капиталовите потоци към нововъзникващите пазари икономики, отколкото други мерки, взети от централните банки, посочи той.\r\n\tПаричните стимули на ФЕД и другите развити икономики изиграха ограничена роля за нарастването на капиталовите потоци към нововъзникващите пазарни икономики през последните години, коментира Пауел.\r\n\tПо думите му има сериозно основание да се мисли, че нормализацията на паричната политика в развитите икономики ще продължи да се оказва удобна за страните с нововъзникваща пазарна икономика.", "date": "2018.05.08", "title": "ФЕД: Вдигането на лихвите не трябва да доведе до сътресения"}
{"url": "http://www.mediapool.bg/blizo-64-000-chetvartoklasnitsi-shte-minat-prez-vanshno-otsenyavane-news278834.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНационалното външно оценяване, което всяка година се прави за всички ученици от ІV клас, започва на 10 май. Тогава е изпитът по български език и литература. На 14 май е изпитът по математика, на 16 май - по \"Човекът и обществото\", а на 17 май –  по \"Човекът и природата\".\r\n\tПрез националното оценява трябва да минат над 63 800 деца в четвърти клас. Целта на изпитите е освен да се измерят индивидуалните постижения на всеки ученик, да се определи дали и кои от тях се нуждаят от допълнителна подкрепа, но и да се направи мониторинг на образователния процес на ниво училище, регион и в национален план.\r\n\tОценяването по български език и литература включва диктовка и текст за четене с разбиране, към който има 11 задачи. По останалите предмети децата трябва да решат тестове с по 16 задачи от затворен тип с три възможни отговора, от които само един е верен, и още 3 задачи от отворен тип - да напишат отговора.\r\n\tНа всеки от изпитите четвъртокласниците ще имат един учебен час за работа върху задачите. Продължителността на всеки изпит за децата със специални образователни потребности е два учебни часа.\r\n\tС резултатите от националното външно оценяване по математика може да се кандидатства за обучение в прогимназиален етап в профилираните гимназии с профил \"Математически\" и \"Природни науки\", като тежестта им при балообразуването се определя от конкретното училище.", "date": "2018.05.08", "title": "Близо 64 000 четвъртокласници ще минат през външно оценяване"}
{"url": "http://www.mediapool.bg/banda-za-trafik-na-hora-e-zadarzhana-pri-mashtabna-spetsoperatsiya-v-germaniya-news278828.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПри мащабна спецоперация в Германия са задържани водачите на организирана престъпна група, която е снабдявала граждани на Молдова с фалшиви румънски паспорти, предоставяйки им по този начин възможност да работят в Германия. Операцията, проведена в Хамбург, Долна Саксония, Бремен и Саксония -Анхалт, е започнала вечерта на 7 май и приключила на следващата сутрин. В нея са участвали около 800 полицаи, съобщи във вторник полицията.\r\n\tОсновните заподозрени са задържани в Хамбург – двама германски граждани и един руснак на възраст от 30 до 43 години. Освен това са задържани 49 мигранти, от които поне 35 са влезли незаконно на германска територия. Проведени са обиски в над 20 домове и офиси, събрани са многобройни улики, включително фалшифицирани паспорти, а също така злато и крупна сума пари в брой, съобщи полицията. При претърсванията са открити и забранени наркотични вещества, метални боксове, електрошоково устройство и 9-милиметрови патрони.\r\n\t\r\n\t\r\n\tСпецоперацията е проведена след разследване, започнало през октомври 2017 г. след като на два аутобана в Германия са били задържани молдовски граждани с фалшиви румънски паспорти.", "date": "2018.05.08", "title": "Банда за трафик на хора е задържана при мащабна спецоперация в Германия"}
{"url": "http://www.mediapool.bg/zaplahite-sreshtu-yadrenoto-sporazumenie-otslabvat-vliyanieto-na-iranskiya-prezident-news278837.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа иранския президент Хасан Рохани нещата вървят все по-зле.\r\n\t \r\n\tГлавното постижение на относително умерения духовник, ядреното споразумение със световните сили, може да се разпадне тази седмица, ако президентът Доналд Тръмп реши да изтегли Америка от споразумението. Иранската икономика, за която Рохани обеща да бъде укрепена в резултат на договора, продължава да отслабва. В същото време самият Рохани призна, че не може да спре съдебната забрана на популярно чат приложение, което помогна за разпалването на протестите в началото на годината.\r\n\t \r\n\tВсички тези проблеми навеждат на мисълта, че привържениците на твърдата линия може отново да станат водеща сила в иранската вътрешна политика, отслабвайки още повече някога популярния президент. Някои хардлайнери дори твърдят, че страната се нуждае от военна диктатура.\r\n\t \r\n\tАко привържениците на твърдата линия вземат връх, това ще постави под заплаха всякакво по-нататъшни сближаване със Запада в момент, когато Вашингтон изглежда по-склонен към конфронтация. Тези тенденции контрастират рязко с надеждите на поддръжниците на ядреното споразумение и в двете страни, че то ще стане първа стъпка към засилване на диалога.\r\n\t \r\n\t\"Това, на което сме свидетели в обществото, е проява на съжаление\", заяви Садех Зибакалам, професор по политически науки в Техеранския университет. \"Ако тази (тенденция) се запази, без съмнение следващият парламент ще бъде в ръцете на твърдия консервативен лагер и на следващите избори ще спечели техен кандидат\".\r\n\t \n\n\r\n\tЗа 69-годишния Рохани беше изненадващ обрат, че през 2015 г. иранците излязоха с радост на улиците, за да подкрепят него и ядреното споразумение. През май 2017 г. той беше преизбран със смазващо мнозинство, печелейки още повече гласове, отколкото при първия си мандат, въпреки че Тръмп заплашваше споразумението.\r\n\t \r\n\tПроблемите за Рохани обаче зрееха точно под повърхността.\r\n\t \r\n\tРеформаторите - тези, които искат цялостна промяна на теократичното управление на Ислямска република Иран - отдавна изпитваха подозрения към Рохани, който до голяма степен е продукт на тази система. Подкрепящите твърда политическа линия духовници, които контролират съдебната власт, както и влиятелни сили като Корпуса на гвардейците на Ислямската революция, също объркаха някои планове на Рохани. Например, той не успя да изпълни обещанието си да освободи лидери на иранското Зелено движение от 2009 г., които остават под домашен арест и до днес.\r\n\t \r\n\tОсновният проблем обаче се оказа иранската икономика. Мнозина критикуват администрацията на Рохани за това, че не е успяла да контролира ръста на цените на основни продукти като месото, пилешкото и ориза. Всичко - от пътуването с такси до подстригването - вече е по-скъпо. Иранският риал поевтиня до 70 000 за долар на черния пазар, при официален обменен курс от 42 000 за долар.\r\n\t \r\n\t\"Когато споразумението беше подписано преди няколко години, мислех, че ситуацията ще се подобри, но това не се случи\", каза Бехрузи Молаеи, 42-годишен шофьор на такси. \"След провала на споразумението не знам как Рохани ще може да оправи всички тези засилващи се проблеми\".\r\n\t \r\n\tЯдола Каземи, 54-годишен работник във фабрика за пластмаси, се съгласи с това.\r\n\t \r\n\t\"Рохани просто излиза на трибуната и повтаря някои числа, показващи, че ситуацията е добра. Това няма никаква стойност за мен, защото не съм получавал заплата от месеци\", заяви Каземи. \"Рохани не може да отговори на нашите искания, също както аз не мога да отговоря на онези на моите три деца и съпругата ми\".\r\n\t \r\n\tНесигурността около ядреното споразумение само влошава тези икономически затруднения.\r\n\t \r\n\t\"Когато и да повишите равнището на несигурността, това оказва негативно отражение върху икономиката\", заяви Джихад Азур, директор на отдела на Международния валутен фонд за Близкия изток и Централна Азия.\r\n\t \r\n\tИкономическите проблеми на Иран доведоха до протести в цялата страна през декември миналата година и януари тази година. Най-малко 25 души бяха убити и бе съобщено за близо 5000 арестувани. Масираното разполагане на полицаи и доброволци, свързани с подкрепящия твърда политическа линия Корпус на гвардейците на Ислямската революция, сложи край на размириците, но трудови стачки и локални проблеми все още водят до протести на местно равнище.\r\n\t \r\n\tПо време на протестите правителството спря временно популярното комуникационно приложение Телеграм, което според оценките използват 40 милиона иранци. Миналата седмица ирански съд нареди всички интернет доставчъци да спрат за постоянно достъпа до приложението, предизвиквайки общественото недоволство.\r\n\t \r\n\tРохани призна, че не може да възстанови достъпа, и намекна в пост в Инстаграм, че той е бил прекъснат от хора \"на най-високото равнище\" в страната.\r\n\t \r\n\tТова също предизвика незабавно недоволство, дори от страна на Али Мотахари, влиятелен депутат и поддръжник на Рохани.\r\n\t \r\n\t\"Президентът трябваше да се обърне към съда дали е нарушена конституцията по въпроса с Телеграм\", заяви Мотахари в неделя. \"Говоренето с намеци е признак на слабост. Хората очакват яснота\".\r\n\t \r\n\tЧаст от недоволството, с което се сблъсква Рохани, може да се припише на разочарованието на гласоподавателите, независимо дали в Иран или в чужбина, от втория мандат на президента. През първото десетилетие на 21-и век недоволството от президента реформатор Мохамад Хатами, също ислямски духовник, който се опитваше да подобри връзките със Запада, позволи идването на власт на неговия твърдолинеен наследник Махмуд Ахмадинеджад. Анализатори обаче отбелязват, че Хатами поне запази икономиката под контрол и сдържаше САЩ, в момент когато Вашингтон водеше войни в съседните Афганистан и Ирак.\r\n\t \r\n\tМоже би още по-притеснителни за Рохани и съюзниците му са засилващите се призиви властта в Иран да бъде поета от военен. Макар че бивши войници и служители на силите за сигурност са част от иранските политически среди, властта в Иран никога не е била поемана от военен след Ислямската революция през 1979 г.\r\n\t \r\n\t\"Вярвам, че ако военен стане президент, със сигурност ще може да спаси страната от проблемите й\", заяви наскоро депутатът хардлайнер Али Пурмохтар, бивш командир на Корпуса на гвардейците на Ислямската революция.\r\n\t \r\n\tПредвид факта, че следващите президентски избори трябва да бъдат произведени през 2021 г., моментът, в който бяха направени тези коментари, предизвика неодобрение.\r\n\t \r\n\t\"Това, което се случва по света, ще се случи и в Иран. Хората искат диктатура\", заяви Ебрахим Фаяз, преподавател по политически науки в консервативния техерански университет Садег. \"Хората са уморени от сегашния социален ред. В страната няма политическа власт. Ако сегашната политическа ситуация продължи, това ще доведе до разпадане на страната\".", "date": "2018.05.08", "title": "Заплахите срещу ядреното споразумение отслабват влиянието на иранския президент"}
{"url": "http://www.mediapool.bg/spasenite-krai-dospat-mecheta-zaminavat-za-readaptatsiya-v-gartsiya-news278833.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОткритите без майка край язовир \"Доспат\" и спасени три малки мечета ще заминат за реадаптация в Гърция, а след това ще бъдат върнати в българската природа, съобщиха от Министерството на околната среда и водите във вторник.\r\n\tВедомството е дало разрешение за отпътуване на животните за гръцкия център \"Арктурус“.\r\n\tМечетата на възраст около 3 месеца, бяха открити на 21 април край село Барутин, община Доспат. След спасителна акция, проведена от смолянската екоинспекция и фондация \"Четири лапи\", животинчетата бяха настанени в Парка за танцуващи мечки \"Белица“.\r\n\tИздирването на майка им обаче не беше успешно, въпреки поставените фотокапани в региона и редовните огледи от екипи на екоинспекцията.\r\n\tЗа да могат мечетата да получат подходящи за възрастта им грижи, екоминистерството се е свързало с гръцките си колеги и с центъра \"Арктурус“, който има опит в реадаптацията на кафяви мечки.\r\n\tВъв вторник е било потвърдено настаняването на мечетата в този център, като транспортирането ще се осъществи от фондация \"Четири лапи“, която до момента полага грижи за животните.\r\n\tОчаква се след провеждане на адаптацията на мечетата, те да са готови за самостоятелен живот и да стане възможно връщането им в природата в България.\r\n\tАкцията по спасяване и реадаптация на мечетата ще е първата по рода с у нас. Тя се осъществява от МОСВ, фондация \"Четири лапи“ и център \"Арктурус“. Като цяло успеваемостта на повторната адаптация е трудно предвидима и строго специфична. От съществено значение е тя да започне възможно най-скоро. Предвид бързите и адекватни действия на компетентните органи, експертите се надяват тя да постигне успех.", "date": "2018.05.08", "title": "Спасените край Доспат мечета заминават за реадаптация в Гърция"}
{"url": "http://www.mediapool.bg/kim-chen-un-otnovo-poseti-kitai-news278839.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСевернокорейският лидер Ким Чен-ун се е срещнал с китайския президент Си Цзинпин в Североизточен Китай, предаде Франс прес, позовавайки се на китайски медии\r\n\t \r\n\tАгенцията определя като визитата като изненадваща и отбелязва, че тя се случва няколко седмици преди планираната среща нмежду Ким и американския президент Доналд Тръмп.\r\n\t \r\n\tКитайската държавна телевизия показа как двамата ръководители вървят един до друг в парк до брега на морето в град Далян и разговарят на маса.\r\n\t \r\n\tСпоред официалната агенция Синхуа Ким и Си са провели срещи вчера и днес.\r\n\t \r\n\tВ съобщението на Синхуа се посочва, че двамата са обсъдили двустранни въпроси и Си е изказал пред Ким подкрепата си за преговорите между Северна Корея и САЩ, предаде Ройтерс.\r\n\t \n\n\r\n\tСевернокорейският лидер е изразил надежда пред китайския президент, че съответните страни ще предприемат \"поетапни\" и \"синхронизирани\" мерки за денуклеаризация и траен мир на Корейския полуостров.\r\n\t \r\n\tТова е второто посещение на севернокорейския лидер в Китай. Ким бе в Пекин в края на март, припомня Франс прес.\r\n\t \r\n\tТова бе първата визита на севернокорейския лидер в чужбина, откакто дойде на власт в края на 2011 г.\r\n\t \r\n\tИ двете посещения са в контекста на опитите на традиционните съюзници да затоплят отношенията си, които се влошиха, след като Китай подкрепи санкциите на ООН срещу Северна Корея във връзка с ядрената й програма.\r\n\t \r\n\t\"След първата си среща с другаря председател /Ким/ отношенията между Китай и КНДР се развиват позитивно, точно както и ситуацията на Корейския полуостров. Щастлив съм от това.\", казал Си, цитиран от Синхуа.", "date": "2018.05.08", "title": "Ким Чен-ун отново посети Китай"}
{"url": "http://www.mediapool.bg/ungariya-izklyuchva-konflikt-s-ek-kato-polskiya-news278840.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерът на парламентарната група на управляващата в Унгария партия ФИДЕС Гергей Гуяш каза, че правителството планира нови стимулиращи фискални мерки, за да се поддържа икономическият растеж над 4 процента, и изключи възможността за конфликт с Европейския съюз, подобно на Полша, заради върховенството на закона, отбелязва Ройтерс.\r\n\t \r\n\tКатегоричната изборна победа даде на ФИДЕС власт да променя всички закони, включително конституцията.\r\n\t \r\n\tГуяш, който е новият началник на канцеларията на Орбан, заяви, че не се планират реформи, които биха подкопали съдебната независимост.\r\n\t \r\n\t\"Ако има някакви промени, те няма да засегнат конституционното изискване за съдебна независимост\", каза той.\r\n\t \r\n\tПо думите му увеличаването на заплатите и силният икономически растеж могат да помогнат на Унгария по-бързо да достигне западните жизнени стандарти. Според него обаче едва ли страната ще се присъедини към еврозоната през следващите четири години.\r\n\t \n\n\r\n\t\"Засега повечето икономисти са съгласни, че ние би трябвало да влезем в еврозоната, когато достигнем 80-90 процента от средните жизнени стандарти в ЕС\", каза Гуяш и отбеляза, че в момента Унгария е на 69 процента.\r\n\t \r\n\t\"Би трябвало да се присъединим към еврозоната, когато това служи на интересите на унгарската икономика и граждани\", заяви той.", "date": "2018.05.08", "title": "Унгария изключва конфликт с ЕК като полския"}
{"url": "http://www.mediapool.bg/ek-vaprosi-izvan-yadrenoto-sporazumenie-s-iran-tryabva-da-se-reshavat-otdelno-news278838.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъпроси, които не са част от ядреното споразумение с Иран, трябва да се решават отделно. Това заяви говорител на Европейската комисия на пресконференция в очакване на решението на президента на САЩ Доналд Тръмп за оттеглянето на Вашингтон от споразумението.\r\n\t \r\n\tГоворителят не пожела да съобщи дали ЕС е готов с реакция в случай, че Тръмп обяви оттегляне. По неговите думи, цитирани от БТА, споразумението работи и това е установено при десетина проверки на представители на Международната агенция за атомна енергия (МААЕ). Независимите международни наблюдатели получиха невиждан достъп до иранската ядрена програма и установиха, че споразумението се спазва стриктно, добави говорителят.\r\n\t \r\n\tСпоред нас споразумението трябва да бъде запазено, то работи имаме намерение да продължим да го прилагаме, допълни той.\r\n\t \r\n\tАко някоя държава има данни за обратното, трябва да ги подаде към МААЕ. Оценката, че споразумението действа, не се основава на доверие, а на проверки, добави говорителят.\r\n\t \n\n\r\n\tЕК заяви, че никой не е в състояние да изчисли възможните икономически последици за ЕС от оттеглянето на Вашингтон от споразумението и повишението на цените на петрола.\r\n\t \r\n\tГоворителят не пожела да съобщи дали ЕС би подкрепил номинация на Тръмп за Нобелова награда за мир в светлината на събитията около Иран и Северна Корея.", "date": "2018.05.08", "title": "ЕК: Въпроси извън ядреното споразумение с Иран трябва да се решават отделно"}
{"url": "http://www.mediapool.bg/na-pazara-na-truda-lipsvat-nai-mnogo-inzheneri-news278843.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа българския пазар на труда има най-голям недостиг на инженери - 29%. Почти двойно по-малко е разминаването между търсенето и предлагането на експерти за обслужване на клиенти, както и на търговци.\r\n\tНедостигът на ИТ специалисти е 11 на сто, а на специалисти \"Човешки ресурси\" - 9%.\r\n\tТова показват данни на Асоциацията на индустриалния капитал в България, представени по време на форум за връзката между бизнеса и висшето образование. За част от тези сфери като търговията или обслужването на клиенти висшето образование не е задължително за заемане на свободни позиции.\r\n\tДанните показват още, че излишъкът на специалисти е най-голям в администрацията - 23%, във финансите и счетоводството - 20%, както и при операторите в кол центровете - 9 на сто. В същото време икономиката и администрацията остават направленията във висшето образование с най-голям брой на студентите, въпреки политиката на държавата от няколко години да свива броя на първокурсниците по тези специалности.\r\n\tСпоред данните от рейтинговата система на университетите в направлението \"Икономика\" учат най-много студенти - 47 131, в \"Администрация и управление\" - 20 133 студенти, в направлението \"Педагогика\" - 12 711, в \"Право\" - 10 392, а в направлението \"Обществени комуникационни и информационни науки\" има 4606 студенти.\r\n\tВсе още голяма част от завършилите висше образование не работят по специалността си, а често се занимават с нещо, за което не се изисква диплома от университет.\r\n\tНай-малко са студентите в пет професионални направления - \"Електротехника, електроника и автоматика\" (7394 студенти), \"Общо инженерство\" (6873), \"Машинно инженерство\" (4672), \"Математика\" (435) и \"Металургия\" (332).\r\n\tСпоред министъра на образованието Красимир Вълчев е нужно насочване на децата още в училище към математически и професионални профили на обучение, за да може да се промени и търсенето на университетски специалности. Въведените от държавата стимули като втора стипендия за студентите по приоритетни направления засега не успяват да обърнат тенденцията да се търсят специалности, в които има излишък на предлагане на пазара на труда.\r\n\tСпоред АИКБ основен проблем на пазара на труда е миграцията. По изчисления на организацията страната е загубила 25 млрд. лева за времето на прехода от това, че хора, които са получили образованието си в страната, са заминали да работят в чужбина. \"Издръжка на един студент за пет години обучение, които се плащат от държавния бюджет варира от 20 000 до 60 000 лв., в зависимост от записаната от него специалност. Срещу тези инвестиции в образованието на младите хора липсва какъвто и да е ангажимент на студента да работи в/за България. Направихме една проста сметка, която показа, че средствата, които държавата и данъкоплатците са похарчили за обучението на млади хора, завършили средно и/или висше образование, но които работят в чужбина, е близо 25 млрд. лв. Тази сума е равна на консолидирания държавен дълг на България\", коментира председателят на бизнес организацията Васил Велев. От АИКБ предлагат студентите да получават парите за обучение, които сега се дават на университетите, под формата на кредит от държавата, който трябва да върнат, ако напуснат страната скоро след дипломирането си.", "date": "2018.05.08", "title": "На пазара на труда липсват най-много инженери"}
{"url": "http://www.mediapool.bg/mazh-rani-priyatelkata-si-i-se-samoprostrelya-v-sveti-vlas-news278857.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМъж се самопростреля в главата, след като рани жената, с която живеел, с пистолет в магазин в Свети Влас, съобщиха от МВР във вторник.\r\n\tСигнал за случая е подаден минути след 15.00 часа в полицейското управление в Несебър. Първоначалната информация била, че мъж прострелял с пистолет 46-годишна продавачка в супермаркет на ул. \"Русалка\".\r\n\tИзпратените на мястото екипи установили, че 54-годишен мъж от село Равда се е самопрострелял в главата, след като ранил със същото оръжие жената, с която живеел на семейни начала.\r\n\tДвамата са откарани от Бургаската болница, където жената е оперирана. Мъжът е в тежко състояние, като е приет в реанимация с опасност за живота.\r\n\tИзвършен е оглед на местопроизшествието. Иззети са записи от охранителните видеокамери, разположени в супермаркета. Разпитани са и свидетели на инцидента. По случая са назначени множество експертизи. Образувано е досъдебно производство.", "date": "2018.05.08", "title": "Мъж рани приятелката си и се самопростреля в Свети Влас"}
{"url": "http://www.mediapool.bg/finansoviyat-nadzor-proveryava-tsigarenite-kompanii-na-peevski-news278841.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията за финансов надзор (КФН) е започнала проверка на цигарените компании от орбитата на депутата от ДПС Делян Пеевски за борсови нарушения, съобщи \"Капитал\". Според изданието става въпрос за дружествата \"Булгартабак холдинг\", \"Юрий Гагарин\" и \"Благоевград БТ\".\r\n\tРегулаторът разследва смяната на мажоритарния собственик на завода за цигарени опаковки \"Юрий Гагарин\" - Пловдив, без да бъдат уведомени акционерите, а също и продажбата на имот на дружеството без разрешение от акционерите.\r\n\tСпоред \"Капитал\" сделките не могат да бъдат обявени за нищожни от страна на КФН, но тя или засегнатите акционери могат да заведат искови производства пред съда.\r\n\t\r\n\tКФН потвърждават пред \"Капитал\", че вече е започнало производство по ангажиране на административно-наказателна отговорност по единия от случаите – за продажбата на имот на \"Юрий Гагарин\" без разрешение от акционерите.\r\n\tСтава въпрос за решение на съвета на директорите от края на октомври компанията да продаде свой склад в района на Гара Искър – София, на \"Техномаркет\". В този момент мажоритарен собственик и на двете дружества – продавач и купувач, е \"Благоевград БТ\".\r\n\tСпоред уведомление до фондовата борса от 17 октомври 2017 г. бордът на директорите на \"Юрий Гагарин\" е взел решение да продаде складова база със застроена площ 3575 кв.м, която се намира в района на Гара Искър – София. Имотът е купен за 17 млн. лв. през 2016 г., като по това време Делян Пеевски е акционер в \"Юрий Гагарин\" с 18% от акциите.\r\n\tТъй като става въпрос за продажба на над 2% от активите на дружеството, за нея по закон трябва да се иска разрешение от общо събрание, когато става въпрос за сделка между свързвани лица.\n\n\r\n\t\"Установено е, че тъй като в сделката участва заинтересованото лице \"Техномаркет България\" АД и е преминат законоустановения праг от 2% от по-ниската стойност на активите на публичното дружество \"Юрий Гагарин\", представляващият дружеството е сключил сделката без предварително овластително решение от страна на акционерите на публичното дружество, поради което е образувано производство по ангажиране на административно-наказателна отговорност, по което предстои произнасяне на административнонаказващия орган\", съобщават от Комисията за финансов надзор пред \"Капитал\".\r\n\tТова означава, че заместник-председателят по инвестиционен надзор на комисията би могъл да наложи санкция между 20 000 до 50 000 лв. ако прецени, че дружеството не е спазило закона или деянието не представлява престъпление.\r\n\t\r\n\tВ края на януари от подадено за вписване заявление в Търговския регистър стана ясно, че \"Юрий Гагарин\" вече не е част от \"Булгартабак холдинг\". На 24 ноември 2017 г. дъщерното дъщерното дружество на цигарения холдинг \"Благоевград БТ\" е продало своя дял от 66% в \"Баранко\" на регистрираната в Обединените арабски емирства Quarta LLC. От своя страна \"Баранко\" е най-големият акционер в \"Юрий Гагарин\" с 49% дял. Въпреки че и пловдивската фабрика, и \"Булгартабак холдинг\" са публични дружества, това не е съобщено на борсата.\r\n\tОт КФН съобщават пред \"Капитал\", че са извършили проверка на промяната на собствеността на \"Баранко\", като са изискали информация от дружествата, които имат отношение по сделката. Тъй като част от информацията не е била представена своевременно, на \"Булгартабак холдинг\" е била наложена принудителнa административнa мярка, която е изпълнена. До момента обаче поисканите от \"Благоевград БТ\" документи все още не са представени в КФН. След като това стане, ще бъде направена окончателна преценка дали е спазен законът.", "date": "2018.05.08", "title": "Финансовият надзор проверява цигарените компании на Пеевски"}
{"url": "http://www.mediapool.bg/kalfin-provokira-skandal-okolo-eventualniya-proval-na-kandidaturata-mu-za-olaf-news278858.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМакар че финалното решение на Европейската комисия за новия генерален директор на Европейската служба за борба с измамите (ОЛАФ) предстои, българския кандидат за поста Ивайло Калфин очевидно смята, че няма шансове пред конкурента си Виле Итала, бивш вътрешен министър на Финландия. Калфин коментира във вторник пред Mediapool , че постоянният представител на България в ЕС Димитър Цанчев \"саботира\" кандидатурата му, но примерите, които даде за това, не изглеждат особено убедителни.\r\n\tВ отговор на запитване от Меdiapool, Външно министерство отхвърли обвиненията на Калфин. Oт там посочиха, че посланик Цанчев е поддържал постоянен контакт с Калфин, а твърденията, че се е дистанцирал от кандидатурата му, не отговарят на истината.\r\n\tТака или иначе обаче, отново е налице интрига около българска кандидатура за важен международен пост.\r\n\tСлед дълга процедура по селектиране на 70 кандидатури, Калфин, който е бивш вицепремиер от кабинета \"Борисов 2\" и бивш външен министър от кабинета \"Станишев\", се оказа втори в късия списък от четирима кандидати за ОЛАФ. В средата на април Комисията по бюджетен контрол в Европейския парламент определи в съревнованието да останат българският политик и финландецът Виле Итала, който обаче се оказа фаворит с 13 гласа, два повече от тези на Калфин. Другите двама в късия списък са германецът Андреас Млицке и французинът Франсоа Крюгер.\r\n\tПроцедурата продължи в Съвета на ЕС, чийто ротационен председател е България. Решението на Съвета се взима с квалифицирано мнозинство, но преди това има съгласувателна процедурата в т.нар. тройка на страните председателки на съюза – България (настоящ председател), Австрия (бъдещ) и Естония (предходен). Обикновено Съветът на ЕС подкрепя предложенията на Тройката. Финалното решение е на Европейската комисия.\n\n\r\n\tТъй като в момента България държи председателството на ЕС, българският посланик си направи отвод и бе заместен от румънския си колега. Това бе известно още в средата на април, както става ясно и от  в Euroactiv, но тогава реакция (поне публична) от страна на Калфин нямаше.\r\n\tСега обаче той твърди, че именно отводът бил един от начините, по които Димитър Цанчев е саботирал кандидатурата му.\r\n\tПред Mediapool Калфин разказа, че Цанчев е приел неофициалния съвет на секретариата на Тройката да си направи отвод, защото било \"неудобно\" страната председател да прави кампания за своя кандидат. Цанчев приел този съвет и е бил заместен от румънския представител.\r\n\tПреди седем години Белгия е председател на Съвета на ЕС и има свой кандидат за шеф на ОЛАФ. Тогава белгийският представител в ЕС не само не се отвежда от процедурата, ами провежда кампания в полза на националния кандидат, коментира Калфин. По думите му накрая Цанчев му казал, че в Тройката смятат Виле Итала за \"една идея\" по-добър от него.\r\n\tОт МВнР обясниха, че освен, че Калфин и Цанчев са от една и съща националност, има и друг казус. Посланик Цанчев е работил на пряко подчинение на Калфин в качеството му на министър на външните работи.\r\n\t, посочиха от Външно министерство.\r\n\tВторият проблем, посочен от Калфин, е неясната процедура. Европейският парламент излъчва двама ясни фаворити за позицията, а Тройката предлага на Съвета на ЕС да гласува четирима претенденти. Ивайло Калфин казва, че не е получил обяснение защо се случва това, а Димитър Цанчев също не е успял да му обясни.\r\n\t, заяви Калфин пред Mediapool.\r\n\t\"Неясната процедура\", за която той говори, обаче е една и съща. Решението за избора на новият ръководител на ОЛАФ се взима от председателя на ЕК.\r\n\tОт Външно министерство категорично отхвърлиха и това твърдение.\r\n\t\", посочиха от МВнР.\r\n\tРешението за избор на нов ръководител на ОЛАФ се взима от председателя на Европейската комисия. Европейският парламент и Съвета на ЕС не взимат решение, а единствено дават консултативни становища. В рамките на Съвета тричленната комисия, включваща постоянните представители на настоящото, предишното и следващото ротационно председателство провеждат интервюта с кандидатите и преценяват тяхната подготвеност. След това изготвят доклад с класирането на кандидатите, който се представя в Комитета на постоянните представители (КОРЕПЕР 2) и след това се изпраща писмо до председателя на ЕК. \r\n\tКалфин се оплака, че посланик Цанчев му обяснил, че заради българското европредседателство, няма как да води активна кампания в негова подкрепа. Той обаче се позова на друг прецедент, отпреди седем години, за обратната практика. , възмути се Калфин пред Mediapool.\r\n\tЗапитан дали смята, че \"саботажът\" е разпореден от премиера Бойко Борисов, Ивайло Калфин заяви, че сопред него по-скоро е лично решение на посланика ни към ЕС.\r\n\t, каза той и допълни, че поведението на Цанчев е необяснимо и дори \"обидно\", защото двамата се познават и са работили заедно в Министерството на външните работи (Димитър Цанчев бе говорител на Калфин на по времето, когато последният бе външен министър).\r\n\tОт Външно министерство обаче посочиха, че .\r\n\t, добавиха от МВнР.\r\n\tФаворитът за шеф на ОЛАФ Виле Итала е бивш депутат и евродепутат от финландската партия Национална коалиция (Кокоомус), която е член на Европейската народна партия в Европейския парламент. До 2004 г. той беше лидер на Кокоомус, след което ръководството й пое Юрки Катайнен, който в момента е заместник-председател на Европейската комисия. От 2012 г. Итала е член на Европейската сметна палата.\r\n\tКалфин, който е бивш евродепутат от групата на социалистите, напусна политиката преди около две години, за да се кандидатира за президент. Той беше вицепремиер и министър на труда и социалната политика от квотата на АБВ във втория кабинет на Бойко Борисов. Преди това беше вицепремиер и министър на външните работи в правителството на Сергей Станишев.\r\n\tКато бивш член на т.нар. група \"Монти\", която изготви доклад за възможните реформи в приходната част на европейския бюджет, .\r\n\tВ момента ЕС търси наследник за позицията на досегашния шеф на ОЛАФ Джовани Кеслер, който напуска Европейската агенция за борба с измамите, за да оглави митническата и антимонополна агенция в родната си Италия.\r\n\t, изтъкна Калфин преди няколко дни в интервю за БНР.\r\n\tТогава той изтъкна, че .", "date": "2018.05.08", "title": "Калфин провокира скандал около евентуалния провал на кандидатурата му за ОЛАФ"}
{"url": "http://www.mediapool.bg/stilat-na-frenskiya-lider-makron---nikoga-ne-obyasnyavai-nikoga-ne-se-izvinyavai-news278842.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКогато Еманюел Макрон се готвеше през 2016 г. за кампанията за предстоящите президентски избори във Франция, той тръгна на безпрецедентен \"голям поход\" - кампания от врата до врата, за да чуе оплакванията на избирателите. Тогава той обеща да въведе нов, по-отворен начин за управление на страната.\r\n\t \r\n\tЕдна година след избирането му, нещата не се развиха по този начин, а малък, но нарастващ брой поддръжници от редиците на партията му изразиха неудовлетвореност от лидерския стил, който самият Макрон признава, че невинаги се основава на диалог и сътрудничество.\r\n\t \r\n\tЗаобиколен от тесен кръг близки помощници, Макрон прокарва поредица от спорни реформи с по-малко обсъждане, отколкото е обичайно дори за Франция, чиято конституция от 1958 г. дава на президента широки правомощия.\n\n\r\n\t \r\n\tЧетиридесетгодишният политик, описан от един съветник като хиперактивен човек, който се нуждае от съвсем малко сън, категорично защитава методите си.\r\n\t \r\n\t\"Не се извинявам абсолютно за вертикалния властови модел\", каза той за литературното списание \"Нувел ревю франсез\".\r\n\t \r\n\t\"Горд съм с изборите, които се правят, и мразя да трябва постоянно да обяснявам мотивите, които стоят зад дадено решение.\"\r\n\t \r\n\tТова дразни хора като Корин Льопаж, бивш министър в консервативното правителство на Жак Ширак. Тя беше един от първите известни политици, които се присъединиха към кампанията на Макрон през 2016 г.\r\n\t \r\n\tПървоначално спечелена от харизмата на бившия министър и от обещанието да води различна политика, тя каза, че програмата на Макрон е написана зад затворени врати от същата група хора, които сега командват в Елисейския дворец.\r\n\t \r\n\t\"Бързо установих колко неловко е противоречието между подхода отдолу нагоре, който беше обещан и с който бяха спечелени французите, и реалността\", каза Льопаж пред Ройтерс.\r\n\t\"Това е демократичен централизъм в съветски стил, напълно вертикален, а също и много мъжки.\"\r\n\t \r\n\tМного обикновени поддръжници, които създадоха хиляди комитети на движението \"Напред\" във Франция по време на кампанията на Макрон, се отказаха, когато разбраха, че идеите им не стигат до Париж.\r\n\t \r\n\tТъй като Макрон не дава признаци за смяна на курса, рейтингите му на популярност се понижиха до най-ниската си точка от встъпването му в длъжност. Едва 40 на сто от населението има добро мнение за него според скорошно проучване.\r\n\t \r\n\tСред причините за отслабващата подкрепа е усещането на народа, че има арогантен президент, загрижен за това да се грижи за богатите.\r\n\t \r\n\t\r\n\t \r\n\tВъпреки че е най-младият избран от народа лидер на Франция, Макрон показа досега непоклатима увереност на поста, подкрепен от тясна група администратори съмишленици - мъже, наречени \"Момчетата на Макрон\", въпреки че сред тях има и жени.\r\n\t \r\n\tПод ръководството на Алексис Колер - който като Макрон е възпитаник на елитното висше училище по администрация ЕНА и работил в частния сектор - основната група от около дузина членове е отговорна за управлението на програмата за реформи.\r\n\t \r\n\tТова стана с главозамайваща скорост.\r\n\t \r\n\tСамо за една година Макрон улесни на наемането и уволняването на работници, намали данък върху богатството, започна реформа в образователната система, разкри планове за намаляване на броя на депутатите и влезе в сблъсък с профсъюзите заради реформа на затъналите в дългове железници.\r\n\t \r\n\tПланират се още неща.\r\n\t \r\n\t\"Започна като спринт, но скоро ще се превърне в маратон\", каза 45-годишният Колер пред Ройтерс в разкошно обзаведения си офис, намиращ се през една стая от президентския кабинет.\r\n\t\"Ние правим планове за далеч навътре в 2018 г. и дори за по-нататък. Работим въз основа на презумпцията, че ще сме способни да проведем реформите\", каза той.\r\n\t \r\n\tТази увереност - в страна, където правителствата открай време са принуждавани да разводняват реформите или да се откажат от тях заради политическа опозиция и протести - идва от централизация на властта, при която нещата зависят колкото от отделните хора, толкова и от институциите.\r\n\t \r\n\tМакрон, който избира за тема на дипломната си работа по философия ренесансовия италиански дипломат Макиавели, известен със своя наръчник как се задържи властта, от който човек го побиват тръпки, направи така, че да не може да се появят лесно конкурентни гласове.\r\n\t \r\n\tТой ограничи до 10 броя на съветниците, които министрите могат да имат, и намали тяхната автономия. Когато бе министър на икономиката, Макрон имаше 25 съветници.\r\n\t \r\n\tМинистрите също така позволяват техните интервюта за медии да бъдат прочетени първо от Елисейския дворец - понякога и от самия Макрон.\r\n\t \r\n\tМного от членовете на кабинета са технократи, които все още са неизвестни на обществеността. На премиера, бивш консервативен кмет, му се наложи да има общи съветници с президента, които често са верни хора на Макрон.\r\n\t \r\n\tКанализираното вземане на решения върви ръка за ръка със строг контрол на посланията, като стана ясно от една случка в Елисейския дворец през май миналата година. \r\n\tКолер, най-довереният съветник на Макрон, поиска да гарантира, че френската компания \"Алстом\" няма да бъде изолирана от предложения от немския индустриален гигант \"Сименс\" план за сливане на част от операциите си с канадския конкурент \"Бомбардие\".\r\n\t \r\n\tВсяко подобно сливане можеше да изолира и отслаби производителя на високоскоростни влакове \"Алстом\".\r\n\t \r\n\t\"Нуждая се от три месеца без изтичане на никаква информация\", е казал Колер на президентския съветник по печата, според думите на присъстващ на разговора източник.\r\n\t \r\n\tДвете компании обявиха сливането на \"Сименс-Алстом\" четири месеца по-късно и дотогава не изтече нищо. Това е необичайно за такива трансгранични сделки с високи залози.\r\n\t \r\n\tМоже би изненадващо за един президент, приветстван като спасител на прогресивните ценности в Европа и другаде, кабинетът на Макрон също обяви, че ще премести пресцентъра - символ на прозрачност и отчетност - от Елисейския дворец.\r\n\t \r\n\t\"Специалният съветник\" на Макрон, Исмаел Емелиен, разработи комуникационна стратегия, използваща \"Туитър\" и видеа на живо във \"Фейсбук\", за да ограничи медиите и да представя само гладките моменти от президентския живот.\r\n\t \r\n\t\r\n\t \r\n\tМалко след избирането си Макрон получи огромно парламентарно мнозинство, благодарение на избирателната система, специално проектирана от следвоенния лидер Шарл де Гол за увеличаване до максимална степен на президентската независимост от парламента.\r\n\t \r\n\tНеговите депутати, много от които са новобранци в политиката, усърдно прокарваха реформите, които им се снасяха, често чрез укази, предназначени да ускорят дебата.\r\n\t \r\n\tЗа инвеститорите способността да се изпълни програма за модернизиране е положителна за френската икономика и в по-широк план за еврозоната.\r\n\t \r\n\tСтилът на управление на Макрон обаче не е безрисков.\r\n\t \r\n\tСъперници и шепа съюзници предупреждават, че избирателите може да се насочат към популистките партии на президентските избори през 2022 г., ако смятат, че президентството не се вслушва в тях.\r\n\t \r\n\tМакар че мнозинството на Макрон остава твърдо, някои привърженици, главно от левицата, смятат, че той се отклонява надясно и че заобикаля парламента.\r\n\t \r\n\tЕдин особено полемичен законопроект за имиграцията, който критиците твърдят, че е прекалено строг и противоречащ на позицията на пробежанските позиции на Макрон по време на кампанията, показа една от първите пукнатини в подкрепата за него.\r\n\t \r\n\tЕдин депутат от лагера на Макрон гласува против него и 14 се въздържаха. Дезертьорът, бившият социалист Жан-Мишел Клеман, заяви, че има опасност Франция да изпадне в ситуация, в която \"парламентарен контрол не съществува\".\r\n\t \r\n\t\"Защо аз бях единственият, който гласува против този законопроект, щом всички смятаха, че е лош? Защото те не отговарят на въпроса\", каза той пред Ройтерс.\r\n\t \r\n\t\"Това означава ли, че изпълнителната власт е стъпила на врата на законодателната? Мисля, че да\", каза той.\r\n\t \r\n\tА проектът за конституционна реформа за намаляване на броя на народните представители ще наклони още повече везните на властта към президента и правителството и ще отслаби парламента, добави той.\r\n\t \r\n\tЗалозите са високи: ако гласоподавателите стигнат до извода, че Макрон е поредният разочаровал ги политик, това би могло да бъде от полза за по-екстремистки сили.\r\n\t\"Най-разочарованите няма да дадат своя глас на президента два пъти. Когато имате Марин Льо Пен с 21 процента от гласовете и Жан-Люк Меланшон с 20 на сто, всичко може да се случи утре\", каза Клемaн.\r\n\t \r\n\tЛьо Пен води крайнодясната партия Национален фронт, а Меланшон представлява крайната левица.\r\n\t \r\n\tСъветниците отхвърлят подобни критики.\r\n\t \r\n\t\"(Макрон) казва, че голямата грешка на Никола Саркози и Франсоа Оланд е, че се опитаха да се отнасят майчински с французите\", каза един от главните ми съветници, имайки предвид предишните двама президенти.\r\n\t \r\n\t\"Трябва да приемеш бащинската страна на поста, с цялата произтичаща от това непопулярност. Защото бащата е и мразена фигура.\"", "date": "2018.05.08", "title": "Стилът на френския лидер Макрон -  никога не обяснявай, никога  не се извинявай"}
