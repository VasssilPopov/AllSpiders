{"url": "http://www.mediapool.bg/dps-zapochva-podgotovka-za-upravlenieto-na-stranata-news276116.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДПС започва подготовка за управление на страната. Това стана ясно след продължило няколко часа заседание на Централното оперативно бюро на партията във вторник вечерта.\r\n\t, каза председателят на ДПС Мустафа Карадайъ, цитиран от партийния пресцентър.\r\n\tЗапитан относно предсрочни избори Мустафа Карадайъ каза, че такова нещо още от ДПС не са казали.\r\n\tЗаседанието се проведе в т.нар. сараи на почетния председател на партията Ахмед Доган в столичния квартал \"Бояна\".\r\n\t, посочи лидерът на ДПС в характерния си стил.\n\n\r\n\t, добави той.\r\n\tКарадайъ обясни, че ДПС ще чака държавните институции да се произнесат за ЧЕЗ.\r\n\t, заяви Карадайъ.\r\n\t, посочи той.\r\n\tЛидерът на ДПС коментира още, че очакват темата за оставката на енергийния министър да дойде до НС, където ще изложат мотивите и аргументите си по нея.", "date": "2018.02.27", "title": "ДПС започва подготовка за управлението на страната"}
{"url": "http://www.mediapool.bg/radev-za-poreden-pat-poiska-poveche-pari-za-armiyata-news276094.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъоръжените сили трябва възможно по-бързо да получат финансирането, което се полага за способностите, които искаме да притежават, коментира президентът и върховен главнокомандващ Румен Радев.\r\n\t \r\n\tТой участва в заключителния етап на конференцията на началника на отбраната в София. \r\n\t \r\n\t\"Към Въоръжените сили трябва да се отнасяме с много по- голямо внимание. Вижте какво става в нашия регион, съседна на нас държава води война\", посочи държавният глава. \n\n\r\n\t \r\n\tНачалникът на отбраната ген. Андрей Боцев от своя страна каза, че във възможно кратки срокове трите модернизационни проекта ще бъдат внесени за одобрение в Министерския съвет. \r\n\t \r\n\tСпоред него най-основният проблем са незаетите длъжности във въоръжените сили. \r\n\t \r\n\tСилно съм обезпокоен от този при офицерския състав, възлизащ на около 20 процента, заяви ген. Боцев. \r\n\t \r\n\tНачалникът на отбраната спомена и финансовите ограничения, в условията на каквито се води подготовката на щабовете и формированията. \r\n\t \r\n\tПостигнатите резултати дават основание годината да бъде отчетена като успешна, посочи Боцев. Той открои и осигурените допълнително от държавния бюджет над 100 млн. лева за повишаване на възнагражденията на хората в отбраната през настоящата година, както и за назначаването на нови военни.\r\n\t \r\n\tНа въпрос за плановете за доброволна военна служба ген. Боцев отговори, че това би повишило способностите, защото така ще има хора за попълване на резерва, както и евентуално след изтичане на срока на доброволната служба, ако има желание, с предимство да се продължава службата в армията. За да се направи привлекателна такава служба са необходими значителни бонуси, смята Боцев.\r\n\t \r\n\tПрез годината в задгранични мисии общо са участвали 2285 военни. Въоръжените сили са осъществили 290 учения, в това число влизат и 32 международни с българско участие. Въоръжените сили са оказали и поддръжка на МВР в охраната на българско-турската граница.\r\n\t \r\n\t Състоянието на войсковия ред и дисциплината през 2017 г. удовлетворява, каза Боцев. Инцидентите са намалели с 2 процента в сравнение с 2016 година.", "date": "2018.02.27", "title": "Радев за пореден път поиска повече пари за армията"}
{"url": "http://www.mediapool.bg/cheshkiyat-premier-v-shok-ot-razvoya-na-sdelkata-na-chez-news276093.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Шокиран съм от това, което се случва в България\", коментира чешкият премиер Андрей Бабиш развитието на сделката на чешката енергийна компания ЧЕЗ с пазарджишката \"Инерком\" за българските й активи пред собственото си издание \"Лидове новини\" във вторник.\r\n\tИнтервюто бе публикувано часове преди българският му колега Бойко Борисов да му се обади по телефона и да поиска информацията, с която чешкото правителство разполага, по сделката за продажбата на бизнеса на ЧЕЗ Груп в България. Борисов изразил загриженост от намеренията на дружеството, в което чешката държава притежава 63%, да продаде активите си на компания, която не се е доказала на пазара.\r\n\tСпоред информацията на българската правителствена пресслужба Бабиш казал, че е информиран от Надзорния съвет на дружеството, че продажбата е напълно законосъобразна и не представлява риск за никоя от страните. Извършени са проверки на купувача и по отношение на способността му да управлява електроенергийното дружество в България, и по отношение на произхода на средствата за заплащане на активите, които са показали, че не съществуват проблеми за осъществяване на сделката, казал още чешкият премиер.\r\n\tВ интервюто си за чешкото издание Бабиш посочва, че разбира предприетите от премиера Бойко Борисов проверки на сделката. Той също така смята, че изпълнителният директор на ЧЕЗ Даниел Бенеш трябва да обясни на Надзорния съвет какво се случва.\r\n\tБабиш заявява, че бил информиран и уверен от Бенеш, че сделката е прозрачна и е с ясен и добре познат колега.\n\n\r\n\tСегашното развитие на ситуацията хвърля отрицателна светлина върху сделката, смята чешкият премиер в оставка.\r\n\tТой изразява и притеснението си от това, че Българската банка за развитие отрича да е давала гаранция по заем на \"Инерком\" или кредит за рефинансиране на дълг на \"ЧЕЗ Разпределение\" към Европейската банка за възстановяване и развитие\".\r\n\t\"Инерком\" казва това в документите до Надзорния съвет и, ако някой е дал неверни данни, това би било голям проблем. Аз съм много неприятно изненадан\", посочва Бабиш.\r\n\t\"Знам само, че заместник-министърът на финансите, а именно заместник-управителят Андре Ланда, не е търсил дългосрочна сделка. Ръководството на ЧЕЗ ни увери, че всичко е наред. Въпреки това министърът на енергетиката подаде оставка в България\", коментира той\r\n\tМакар държавата да притежава близо 70 на сто от акциите в ЧЕЗ, Бабиш се оплаква, че енергийната компания не уважава правителството и припомня как държавата не е успяла да блокира извършена от дружеството скандална сделка с апартаменти.\r\n\t\"Повече или по-малко, тази компания прави това, което иска. ЧЕЗ е държава в държавата\", казва премиерът.\r\n\t\"От самото начало критикувах ръководителите на ЧЕЗ за действията им на Балканите. Считам, че техните сделки са неблагоприятни, непрозрачни и странни\", посочва още чешкият премиер.", "date": "2018.02.27", "title": "Чешкият премиер в шок от развоя на сделката на ЧЕЗ"}
{"url": "http://www.mediapool.bg/mvr-ne-uspyalo-da-razkrie-samo-ubiystvoto-na-danachniya-shef-prez-2017-g-news276087.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМВР не е успяло да разкрие едно-единствено умишлено убийство през 2017 г. Става въпрос за показното покушение на шефа на спецзвеното в НАП \"Фискален контрол\" и бивш полицай Иво Стаменов, който бе прострелян посред бял ден на 18 декември м.г. на централната столична ул. \"Дунав\" и след това почина на 12 януари.\r\n\tТова стана ясно от годишния отчет на силовото ведомство, представен във вторник пред медиите от ръководството му.\r\n\t\"Не бих казал, че няма напредък, просто към момента няма какво да споделим\", лаконично заяви главният секретар на МВР Младен Маринов, помолен да коментира какво се случва с разследването на убийството, формулирано в края на м.г. от финансовия министър Владислав Горанов като \"изстрел срещу държавата и държавността\".\r\n\tСтрелбата срещу Стаменов бе последвана от показния разстрел на близкия до ГЕРБ бизнсмен Петър Христов, който бе убит отново посред бял ден на 8 януари пред офиса му в столичния кв. \"Манастирски ливади\". Засега от МВР не разполагат със заподозрени и за това покушение.\r\n\tСпоред статистиката убийствата през м.г. са се увеличили с 20% спрямо броя им през 2016 г. От общо 95 регистрирани са разкрити 94. Разкриваемостта отбелязва ръст от 14% спрямо 79 регистрирани и 67 разкрити покушения през 2016 г. Миналата година в София са станали 27 убийства, следват Плевен – с 11, Стара Загора – с 10 и Пловдив – с 9.\n\n\r\n\t\r\n\t\"Аз много пъти казвам, че това е едно от престъпленията, които няма как да бъдат скрити – винаги като има убийство има тяло или труп и това е, може би така, лакмус в това доколко е верна и статистиката, която даваме\", поразмишлява на фона на оптимистичните цифри вътрешният министър Валентин Радев без да засяга въпроса защо МВР все така си остава неспособно да разкрива поръчкови разстрели.\r\n\tСамо преди няколко дни Евростат пък представи статистически данни за 2016 г., според които България се нарежда на четвърто място в ЕС по брой убийства на глава от населението. Пред страната ни бяха само трите балтийски страни – Литва, Латвия и Естония.\r\n\t\r\n\tМВР шефът използва годишния си отчет, за да припомни, че отпуснатите от правителството допълнителни 100 млн. лв. за увеличение на заплатите в системата за първи път ще започнат да се разпределят към служителите на 1 март.\r\n\tОттогава всички работещи във вътрешното министерство ще получават средно с по около 81 лева отгоре на досегашните си възнаграждения. При някои от тях увеличението ще 14-15%, а при други ще достигне дори 20 на 100, в зависимост от заплатата, която са получавали досега, обясни Радев\r\n\tМинистърът не пропусна да припомни за пореден път, че управляващите вече обмислят ново 10-процентно увеличение догодина, както и след това – \"колкото трябва и малко повече от инфлацията\".\r\n\t\r\n\tПо отншение на предизборния приоритет на ГЕРБ да назначи поне 1000 нови униформени, които да се борят с битовата престъпност в селата и по-малките населени места, Валентин Радев отчете това обещание като окончателно изпълнено – част от новите мобилни групи, обикалящи селата в различни райони на страната, вече работят.\r\n\tКъм края на февруари новоназначените униформени в МВР са 1342-ма, от които 326 души в жандармерията, 198 – в Главна дирекция \"Национална полиция\" и 818 в СДВР и Областната дирекция на ведомството в София. В същото време системата са напуснали малко над 300 души.\r\n\t\"Очевидно ние сме направили това, което е възможно и сме го написали в текста в програмата и там пише: териториално разпределение на кадрови ресурс с цел увеличаване на униформения полицейски състав в малки и средно големи населени места чрез назначаване на поне 1000 униформени служители от полицията и жандармерията. Ето за този начин за увеличаване и разпределение на този ресурс е направено чрез тези мобилни групи – да имат присъствие те и там, където няма полиция или пък по някаква причина е обезселено и сме преместили (полицаите)\", коментира Радев.\r\n\tУточни и, че въпросните мобилни групи обикалят селата без достъп до местна полиция, за да могат \"гражданите да дават някакви сигнали, а те (мобилните групи) минават и нощно време, но те тогава не се виждат\".\r\n\tОт думите на МВР шефа обаче стана ясно, че това нововъведение едва ли ще промени осезаемо криминогенната обстановка в страната предвид факта, че 74% от престъпленията се извършват в градовете, а едва 16% са – в селата.\r\n\t\"Всеки, който отиде в големия град, става невидим, буквално, и си мисли, че там може да прави, каквото не го е правил на село, защото всички го познават там – от учител, от даскал, от попа или там ако има военни или някакви други\", отбеляза още Радев.\r\n\t\r\n\tОт обобщените данни на МВР става ясно още, че престъпността е демонстрирала известно активизиране през м.г. От около 103 000 през 2016 г., регистрираните престъпления са достигнали около 104 000 през 2017 г.\r\n\t\r\n\tВ топ 10 на градовете с най-много криминални прояви на глава от населението води Бургас, следван от София-град, Плевен, Варна, Враца, Видин и Перник. Най-малко престъпления пък са извършени през м.г. в Кърджали, Смолян, Силистра и Пловдив.\r\n\tКато тревожна тенденция Валентин Радев посочи занижената възрастова граница – увеличават се малолетните и непълнолетните извършители на престъпления. Най-активни в масивите на МВР по традиция остават хората на между 18 и 30 години.\r\n\t\r\n\t\r\n\tВътрешният министър отчете и спад от 2% при разкриваемостта на грабежите спрямо 2016 г. на фона на данните, че през миналата година са регистрирани със 141 грабежа по-малко.\r\n\tСъс 7% по-малко са бгили кражбите през 2017 г. в сравнение с предходната година, като МВР наблюдава положителна тенденция и при домовите кражби, при които има спад от 19%. Така или иначе обаче, около 75% от тези престъпление остават неразкрити.\r\n\tПо този показател постиженията на МВР по линия на телефонните измами са по-лоши. През 2017 г. вътрешното министерство не е успяло да разкрие близо 85% от тези случаи. Все пак телефонните измами са намалели с 8% спрямо 2016 г. Кражбите на моторни превозни средства пък отбелязват спад от 27 на 100. По отношение на миграционния натиск върху границите ни, министър Радев отчете спад от 84%.\r\n\tТой отбеляза като успех и съвместните действия на МВР, МОН и социалното министерство за връщане на деца, напуснали преждевременно образователната система. От средата на м.г. съвместните екипи бна трите ведомства посетили над 100 000 адреса, в резултат на което над 11 000 деца са били върнати в детските градини и училищата. Впоследствие обаче около 1500\r\n\tотново са напуснали системата.\r\n\t\"Представете си – отиват една група или трима-четирима, обикновено с тях има полицай, социален работник, има и човек от образователната система – агитираме родителите, те се съгласяват, детето тръгва, ходи известно време и след това спира да ходи. И сега наново почваме да обикаляме тези адреси, но ще го правим докато трябва, защото този механизъм е много важен, за да не се \"възпитават\" престъпници. Те не отидат ли на училище – след малките класове, както ни убеждават професионалистите от Министерството на образованието, след това много лесно преминават в редиците на престъпниците\", аргументира мотивите на управляващите Радев.", "date": "2018.02.27", "title": "МВР не успяло да разкрие само убийството на данъчния шеф през 2017 г."}
{"url": "http://www.mediapool.bg/zelenite-izteglyaneto-na-chez-e-losh-signal-za-ikonomikata-i-politicheskata-sreda-news276095.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзтеглянето на ЧЕЗ от българския пазар е силен лош сигнал за инвестиционния климат и политическата среда в България, се казва в позиция на партия \"Зелените\", разпространена във вторник.\r\n\t\"Липсата на интерес от конкурентни, опитни и разпознаваеми на глобално ниво кандидати за този бележещ значителен ръст частен бизнес означава, че България не се възприема като благоприятна дестинация дори от представители на консервативни и регулирани бизнес сектори\", коментира партията.\r\n\t\"Зелените\" казват, че ЧЕЗ има пълната свобода да избере купувач на бизнеса си, но това е тест за българските институции, които трябва да проверят състоятелността на този купувач, който ще управлява стратегически за цяла България бизнес.\r\n\t\"Комисията за защита на конкуренцията и Комисията за енергийно и водно регулиране трябва ясно и непоколебимо да отговорят на обществените съмнения за непрозрачна собственост и скрити интереси, прозиращи зад неизвестният семеен бизнес от Пазарджик. Полезна отправна точка за необходимите анализи и компетенции на новия собственик на ЧЕЗ България би следвало да бъдат заложените още в предприватизационния процес критерии\", се казва в позицията.\r\n\t\"Зелените\" критикуват изказването на Бойко Борисов от Лондон, че ЕС трябва да превърне АЕЦ \"Белене\" в регионален проект. Според партията тази позиция изпраща грешен сигнал към Балканите и ЕС относно целите и приоритетите на България в ключовия етап на междуинституционални преговори по пакета \"Чиста енергия за всички\". \"Зелените\" казват, че България трябва да се профилира в нишови високотехнологични сектори като дигитализацията на енергийната система и технологии за възобновяеми енергийни източници.\n\n\r\n\t\"Тази възможност би била тотално унищожена с решението на правителството да употреби потенциала на регионалното сътрудничество с цел да реанимира мъртвеца АЕЦ \"Белене\", твърди се в позицията на партията.", "date": "2018.02.27", "title": "\"Зелените\": Изтеглянето на ЧЕЗ е лош сигнал за икономиката и политическата среда"}
{"url": "http://www.mediapool.bg/borisov-razkri-moshenichestvo-i-zagovor-v-sdelkata-za-chez-news276092.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов съзря в сделката на Гинка Върбакова за ЧЕЗ скандална схема с участие на руско-грузински офшорки и български банки, но не само не пое отговорност за случващото се, а обвини ЧЕЗ в заговор за свалянето му от власт както при февруарските протести през 2013 г. Той обаче се зарече, че този път оставки няма да има. Премиерът призна във вторник, че българската държава няма никакъв механизъм да спре продажбата и се възмути от това, че държавната ББР и една \"проблемна\" банка са потвърдили писмено пред ЧЕЗ ангажимента си да подкрепят придобиването на енергийния й бизнес от пазарджишката \"Инерком\".\r\n\tНа гневен брифинг пред журналисти Борисов закани в най-скоро време да бъдат внесени законови поправки, които да позволят на държавата да си върне контрола в електроразпределителните дружества на ЧЕЗ, ЕВН и \"Енерго-Про\" като придобие 34 на сто от акциите им.\r\n\tСлед като до вчера и Борисов, и министрите му твърдяха, че не виждат нищо нередно или укоримо в частната сделка между ЧЕЗ и пазарджишката \"Инерком\", сега ситуацията се обърна на 180 градуса.\r\n\t, призова Бойко Борисов без да конкретизира какво. Той обаче се зарече да  онези, които искат да му петнят репутацията и да го свалят от власт, визирайки ЧЕЗ.\r\n\t\n\n\r\n\tСкандалът стана неудържим главно заради разкрития на чешкия , който е част от бизнес групата на чешкия милиардер и премиер Андрей Бабиш. Изданието разнищи схемата по финансиране на сделката, в която \"Инерком\", чийто оборот е 50 млн. лв., ще придобие български бизнес на ЧЕЗ, възлизащ на 2 млрд. лева.\r\n\tОбщата стойност на сделката, за която вече има подписан договор, е 342 милиона евро (над 8.5 милиарда корони). Източниците на финансиране са три: собствени средства на \"Инерком\", две  и три български банки.\r\n\tСпоред документите, с които изданието разполага, \"Уникредит Булбанк\" ще кредитира Върбакова със 180 млн. евро, Първа инвестиционна банка – с 80 млн. евро, а Българската банка за развитие е потвърдила с писмо, че ще даде 65 млн. евро за рефинансиране на съществуващи заеми на придобиваните активи.\r\n\t\r\n\tВъв вторник Борисов поиска разяснения по сделката от чешкия си колега Бабиш, тъй като ЧЕЗ е почти 70% държавна.\r\n\tВсички проверки, направени в Чехия, са показали, че не съществуват проблеми за осъществяване на сделката по продажбата на активите на ЧЕЗ в България, е казал Бабиш в телефонен разговор с Борисов, съобщи правителствената пресслужба. И допълни, че Борисов е изразил загриженост от намеренията на ЧЕЗ да продаде активите си у нас на компания, която не се е доказала на пазара.\r\n\tВ същото време Бабиш твърди в интервю пред \"Лидове новини\", е шокиран от непрозрачната сделка и ще иска обяснения от ЧЕЗ.\r\n\tМалко по-късно и Борисов се оказа шокиран и притеснен. Не е ясно дали двамата премиери разиграват театър, но Борисов директно обвини ЧЕЗ за свалянето му от власт през февруари 2013 г. Обвини и БСП в умишлено подклаждане на напрежението със същата цел. Закле се обаче, че няма нищо общо със сделката.\r\n\t\r\n\tСлед като получи документите по сделката, премиерът ги занесе във вторник в секретното деловодство на парламента, за да могат да ги четат депутатите.\r\n\t, коментира Борисов, разказвайки пред репортери какво прочел в документите.\r\n\t, заяви гневно премиерът.\r\n\t, продължи той.\r\n\t коментира Борисов и припомни как държавата е имала разправии с ЧЕЗ. , посочи премиерът.\r\n\t\r\n\tПо думите му се спретвал скандал и в обществото се натрупвало усещане на нередности и после като спре токът хората да са недоволни.\r\n\t, каза министър-председателят. \" продължи той.\r\n\t, посочи Борисов. , даде пример премиерът.\r\n\t, обяви той и се зарече да \r\n\tПремиерът на няколко пъти повтори, че оставка този път няма да подава оставка.\r\n\t, заяви Бойко Борисов, визирайки твърденията на БСП.\r\n\t\r\n\t, каза той.\r\n\tВ същото време премиерът призна, че .\r\n\tЗатова и сега ще се предприемат спешни промени в Закона за енергетиката, които да позволят на държавата да придобие обратно 34 на сто от електроразпределителните дружества. 67 на сто от тях бяха привазитирани през 2004 г., а остатъчните държавни дялове бяха продадени по време на първото правителство на ГЕРБ през борсата.\r\n\tБорисов сега отново повтори, че това е предприето, защото 33-процентният държавен дял не е давал никакви права на собственика си. \"Те не бяха блокираща квота и дивиденти не можехме да получиме, Акции без никакъв глас, така както са подписали договорите с американските централи – само задължения за държавата\", заяви Борисов.\r\n\tСъпредседателят на \"Обединените патриоти\" и лидер на \"Атака\" Волен Сидеров, който вече лансира идеята за одържавяване на 34 на сто от електроразпределителните предприятия, посочи, че има такава практика в европейски държави в енергийния бизнес.\r\n\tСлед заседанието на коалиционния съвет между ГЕРБ и \"Обединени патриоти\", Борисов даде на заден и за , която той поиска в петък заради сделката на Гинка Върбакова, която от години се познавала с Петкова.\r\n\tМеждувременно президентът Румен Радев съобщи, че преценява дали да свика Консултативния съвет за национална сигурност. Той вече се срещна с ДАНС, с шефа на КЕВР, предстои му такава и с КФН., заяви президентът пред репортери., отбеляза Радев. На въпрос дали държавата има механизъм държавата да спре тази сделка, президентът каза:.\r\n\tРадев отбеляза, че той не може да се намеси и въпросът трябва да се отнесе към правителството, защото всички тези агенции и служби са към правителството., каза още държавният глава.\r\n\tВ интервюто си чешкият премиер обърна внимание, че Българската банка за развитие (ББР) отрича участие в сделката, но е . \"Ако някой е дал подвеждаща информация на борда на ЧЕЗ, това ще е много голям проблем\", предупреди чешкият министър-председател.\r\n\tВ последните дни ББР трикратно опроверга да има какъвто и да е ангажимент към сделката на Гинка Върбакова. В неделя, след като  и че държавната банка ще я финансира, ГЕРБ отхвърлиха това като \"плоска лъжа\", позовавайки се именно на  .\r\n\t\r\n\tВ отговор на съобщеното от \"Лидове новини\" във вторник  на сделката за закупуване на активите на ЧЕЗ от \"Инерком\", а държавната  повтори заявената вече позиция, ч. Държавната банка дори припомни, че \"разпространяването на непотвърдена информация, свързана с кредитните институции, е в противоречие с българското и европейското законодателство и може да бъде наказуемо\".\r\n\tИзточници на Mediapool коментираха, че  За ББР се твърди, че се е ангажирала да отпусне заем за рефинансиране на тегления от \"ЧЕЗ Разпределение\" кредит от 116 млн. евро, предоставен от ЕБВР за поддръжка на електроразпределителната мрежа. Този кредит става предсрочно изискуем при продажба на активите на ЧЕЗ в дружеството, какъвто е случаят сега, затова и ББР обещала да го рефинансира. От държавната банка преди дни коментираха пред Mediapool, че нито потвърждават, нито отричат неща, които не са станали факт.\r\n\tРеално участието на \"Инерком\" и собственичката му Гинка Върбакова в плащането по сделката ще е 20 млн. евро, посочва чешкото издание. От търговско финансиране щели да се осигурят 67 млн. евро.\r\n\tДруга съществена част от парите – 100 млн. евро, са от . Те ще се предоставят от неговата фирма \"Глобал Виктори Стар\", но във финансирането участват и фирмите му \"Скор Трейд\" и \"Евро Стар\", пише Лидове новини.\r\n\tСамата Върбакова отрича офшорни фирми да стоят зад сделката. Тя споменава единствено международна банка, но без да казва дали тя има клонове в България.\r\n\tВърбакова обещава пълна прозрачност за финансирането след финализирането на сделката, която предизвика скандал не само в България, но и в Чехия.\r\n\t\r\n\tОт БСП обявиха, че дават на прокуратурата досието за приватизацията на ЧЕЗ. В него пишело, че преди години 67% от дружеството е продадено от правителството на Симеон Сакскобургготски, а впоследствие 33% от премиера Бойко Борисов.\r\n\tНинова попита Борисов дали е нарушил стратегията на приватизация, като е продал остатъчния 33% дял, след като в документа пише, че той трябва да се запази, за да се гарантира държавният интерес.\r\n\t\"Нарушил ли е държавния интерес, когато през 2011 г. продаде 33%? При какви условия ги продаде и има ли в договорите за продажба на ЧЕЗ условие, че ако ЧЕЗ реши да си продава акциите, трябва да уведоми писмено и предварително, с точен час, продавача, т.е. българската държава. В това досие има такива условия\", каза тя. Според нея твърдението на Борисов, че не знае за продажбата, или е невярно, или ЧЕЗ не са си изпълнили условията по договора. \"Ние смятаме, че той е знаел\", подчерта Нинова.", "date": "2018.02.27", "title": "Борисов разкри мошеничество и заговор в сделката за ЧЕЗ"}
{"url": "http://www.mediapool.bg/dunav-most-pri-ruse-e-zatvoren-za-tezhki-kamioni-news276086.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДунав мост Русе – Гюргево е затворен временно за преминаване на тежки камиони над 12 тона, съобщиха от Агенция \"Пътна инфраструктура\" (АПИ).\r\n\tМостът е затворен за преминаване от румънска страна, заради влошените метеорологични условия на територията на северната ни съседка, е посочено в съобщението на АПИ.\r\n\tПо тази причина временно се спира движението на моторните превозни средства над 12 тона пътуващи към граничния пункт, съобщават от пътната агенция.\r\n\tДвижението ще бъде възстановено веднага след като Букурещ започне да пропуска преминаването на камиони над 12 т през българо-румънската граница.", "date": "2018.02.27", "title": "Дунав мост при Русе е затворен за тежки камиони"}
{"url": "http://www.mediapool.bg/s-nad-41-mln-lv-shte-se-remontirat-68-doma-za-vazrastni-i-hora-s-uvrezhdaniya-news276088.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС над 41 млн. лв. ще бъдат ремонтирани или изградени общо 68 дома за възрастни и хора с увреждания в 29 общини. Това съобщиха от Министерството на регионалното развитие и благоустройството.\r\n\tСредствата се отпускат от оперативна програма \"Региони в растеж\" 2014 – 2020 г. по процедурата \"Подкрепа за деинституционализация на социалните услуги за възрастни и хора с увреждания\". Тя се реализира заедно с оперативна програма \"Човешки ресурси\", които осигуряват средствата за обучението и заплатите на персонала в домовете.\r\n\tЕврофинансирането ще бъде предоставено директно на 29 общини, където се намират центровете. Това са Варна, Велики Преслав, Велико Търново, Враца, Габрово, Горна Оряховица, Димитровград, Дряново, Казанлък, Кърджали, Кюстендил, Ловеч, Малко Търново, Нови пазар, Перник, Пловдив, Русе, Свищов, Своге, Силистра, Сливен, Смолян, София, Струмяни,Тополовград, Търговище, Хасково, Шумен и Ямбол.\r\n\tС над 41 млн. лв. се предвижда да бъдат изградени или ремонтирани, обзаведени и оборудвани 6 дневни центъра за подкрепа на лица с различни форми на деменция и техните семейства. Отделно ще бъдат изградени или ремонтирани и още 68 центъра за грижа за хора с увреждания и възрастни, които ще бъдат в полза на лица с психични разстройства, с умствена изостаналост, с различни форми на деменция и възрастни с невъзможност за самообслужване, е посочено в съобщението на МРРБ.\r\n\tВъв вторник е публикуван проекта на Насоки за кандидатстване по мярката на интернет страниците на МРРБ и оперативна програма \"Региони в растеж\". Коментари и предложения могат да се изпращат в срок до 13 март 2018 г. включително.", "date": "2018.02.27", "title": "С над 41 млн. лв. ще се ремонтират 68 дома за възрастни и хора с увреждания"}
{"url": "http://www.mediapool.bg/nikoi-ne-e-pital-mvr-za-biznesa-na-ginka-i-slavcho-varbakovi-news276098.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНито правителството, нито прокуратурата са възлагали като задача на МВР да направи справка в информационния си масив за купувача на българския бизнес на ЧЕЗ Гинка Върбакова и съпруга ѝ Славчо Върбаков.\r\n\tТова заяви във вторник главният секртер на вътрешното министерство Младен Маринов в отговор на въпрос дали действително Върбаков има криминалистически регистрации в миналото.\r\n\tПреди ден председателят на ДСБ и бивш шеф на преминалата в рамките на ДАНС Национална служба за сигурност (НСС) ген. Атанас Атанасов заяви пред бТВ, че \"Славчо Върбаков е енергичният двигател на семейния бизнес и той е известен на ДАНС\".\r\n\tПо думите му Върбаков е бил наблюдаван от НСС заради афера с фалшиви телефонни импулси, които източвали БТК. В тази връзка Атанасов посочи, че Гинка и Славчо Върбакови са подставени лица в сделката за ЧЕЗ, тъй като не разполагат нито с управленски опит, нито с финансов ресурс да я осъществят сами.\r\n\t\"В момента не мога да ви отговоря дали има данни, тъй като не се е налагало да извършваме проверка, а и въпросът не беше предварително зададен. Но за да да изнесем данни и да извършим проверка, трябва да има повод\", коментира Маринов думите на лидера на ДСБ.\n\n\r\n\t\"Ние работим по извършени престъпления, така че когато при нас дойдат данни и бъде необходимо да бъде извършена такава проверка, ще я извършим. Към момента при нас не е искана справка, не е извършвана такава справка и поради тази причина не мога да ви дам отговор\", добави главният секретар на МВР.", "date": "2018.02.27", "title": "Никой не е питал МВР за бизнеса на Гинка и Славчо Върбакови"}
{"url": "http://www.mediapool.bg/borisov-prati-aviootryad-28-da-pribere-blokirani-ot-snega-v-timishoara-balgari-news276091.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов разпореди правителствения самолет да прибере блокираните в Тимишоара български граждани. В румънския град все още намират 113 българи, които се оказаха там в понеделник вечерта заради решение на нискотарифния авиопревозвач \"Райън Еър\".\r\n\tСамолетът на \"Райън Еър\" е трябвало да кацне в понеделник вечерта в Пловдив. Заради лошите метеорологични условия обаче машината е била пренасочена първо към летище София, а впоследствие е кацнала в Румъния. Към вторник по обяд хората все още нямаха информация от авиокомпанията кога и дали ще могат да отпътуват. Пред БНТ пътници разказаха, че до вторник сутринта те не са получили съдействие и от консулската служба на България в Тимишоара.\r\n\t\"Тъй като самолетът може да превози 93 пътници, с приоритет на борда ще бъдат качени семействата с малки деца, възрастните хора и тези, които се нуждаят от лечение. За останалите ще се търси решение за транспортиране по суша\", се казва в съобщението на Министерския съвет.\r\n\tБойко Борисов, вътрешния министър Екатерина Захариева и омбудсманът Мая Манолова са били сигнализирани за ситуацията в Тимишоара от социалните мрежи и от обаждания на граждани.\r\n\tОбщо блокираните българи в Тимишоара са били 175 души, но част от тях са приели по-рано през деня предложението да им се осигури превоз с автобус към България. Останалите са предпочели да изчакат на летището. Притесненията на хората от пътуването по суша по-късно се оказаха напълно оправдани. По обяд се оказа, че групата, която е решила да се качи на автобуси, е била блокирана за няколко часа на \"Дунав мост\", преди да влезе на българска територия.\n\n\r\n\tЗаради лошото време бяха отменени полети \"Райън Еър\" и \"Уиз Еър\" и от Рим до София, съобщиха от българското външно министерство. Около 100 българи са останали в Рим.\r\n\tБългарският консул в града е осъществил контакт с тях и е получил уверения, че авиокомпаниите са им предоставили актуална информация и съдействие. Те са били настанени в хотел и е осигурен престоят им до намиране на начин да се завърнат в страната ни.\r\n\tМинистерството на външните работи препоръчва на българските граждани при възможност да се въздържат от пътувания от и до Рим. Българските граждани могат да се обръщат за съдействие към дипломатическата ни мисия в Рим, Италия, на телефон: 00393203261848", "date": "2018.02.27", "title": "Борисов прати \"Авиоотряд 28\" да прибере блокирани от снега в Тимишоара българи"}
{"url": "http://www.mediapool.bg/ahmed-dogan-privika-aktiva-na-dps-v-saraite-news276089.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПочетният председател на ДПС Ахмед Доган привика изненадващо в боянските си сараи членовете на Централното оперативно бюро и депутатите от партията. Срещата започна в 15 часа във вторник.\r\n\t \r\n\tДепутатите Рамадан Аталай и Йордан Цонев коментираха пред БНР, че това е нормално заседание: \"Нищо интересно, нищо по-различно\".\r\n\t \r\n\t\"И друг път сме се събирали така - това не е изненада. Иначе притеснителните неща са много в държавата, но точно това - не. Нека да се качим и да видим дневния ред. Тогава евентуално ще има изявления\", каза Аталай. Йордан Цонев каза, че ще говори след срещата.\n\n\r\n\t \r\n\tПреди срещата изтече неофициална информация, че на срещата ще се обсъжда сделката за българските активи на ЧЕЗ.\r\n\t \r\n\tОбикновено заседанията на Централното оперативно бюро на ДПС и депутатите на партията се провеждат под ръководството на председателя Мустафа Карадайъ. Сайтът Родопи24 пише, че в партията са били изненадани от привикването в сараите, което никога не се е случвало в подобен формат. Депутатите от ДПС са били изрично предупредени, че никой не бива да отсъства.", "date": "2018.02.27", "title": "Ахмед Доган привика актива на ДПС в сараите"}
{"url": "http://www.mediapool.bg/savetat-na-es-otchete-podobryavanena-otnosheniyata-na-varshava-s-evrokomisiyata-news276096.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРадостни сме, че има голямо подобрение в отношенията между Европейската комисия и Полша. Това заяви вицепремиерът Екатерина Захариева на пресконференция след сутрешната част от заседанието на Съвета на ЕС по общи въпроси, предаде БТА от Брюксел.\r\n\tЗахариева отбеляза, че участниците в заседанието са насърчили продължаването на диалога с Варшава. Министрите са били запознати с предложението на ЕК за задействането на чл. 7 от договора на ЕС срещу Полша, който предвижда отнемане на правото на глас при обсъждането на общите решения.\r\n\tОбстановката днес е различна със смяната на полския премиер, имаме диалог, но от това би имало полза, само ако се постигнат резултати, коментира зам.-председателят на ЕК Франс Тимерманс. Той уточни, че предложението на ЕК за действия срещу Варшава е получило широка подкрепа в Съвета на ЕС.\r\n\tТимерманс поясни, че независимостта на съдебната система е съставна част от осигуряването на върховенство на закона. Не поставяме под въпрос правото на държавите в ЕС да организират съдебната си система, но нуждата от реформа на системата никога не е извинение за налагането на политически контрол и премахването на независимостта, посочи той. Комисията предложи задействане на чл. 7 заради предприетите в Полша законови промени, свързани с действието на правосъдната система.\r\n\tТимерманс съобщи, че ЕК не предвижда да представи сходно предложение срещу Румъния, защото диалогът с Букурещ е в рамките на механизма за сътрудничество и проверка. Той добави, че следващата седмица ще посети Румъния. Тимерманс призова румънските власти да изминат и \"последната отсечка от маратона\" по механизма, за да може комисията да изпълни намерението си да премахне докладите за наблюдение. Няма срок за отпадане на механизма, това не става от само себе си, румънците трябва да приложат препоръките на ЕК, добави той.", "date": "2018.02.27", "title": "Съветът на ЕС отчете подобряванена отношенията на Варшава с Еврокомисията"}
{"url": "http://www.mediapool.bg/babh-izbila-100-ekzotichni-ptitsi-vapreki-reshenie-na-sada-news276097.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзбивайки над 100 екзотични птици, Българската агенция по безопасност на храните (БАБХ) не само е нарушила два закона, но както се оказва, съзнателно е прекрачила съдебно определение, за което е била предварително информирана.\r\n\tВ понеделник от БАБХ съобщиха, че са умъртвили птици, транспортирани от Европа, заради съмнения за птичи грип. Впоследствие се разбра, че съмненията на агенцията не са доказани, но пък действията са в нарушение на Закона за ветеринарномедицинската дейност, Закона за биоразнообразието и прилежащата към него наредба за спасителните центрове.\r\n\tСтоличният зоопарк, където птиците са били приютени, е обжалвал в петък  за умъртвяването им. В понеделник зоологическата градина е получила известие от съда, че се спира изпълнението на заповедта за умъртвяване от страна на БАБХ. Малко след това обаче служители на агенцията изземат птиците и ги избиват.\r\n\tПроверка на Mediapool показа, че самата БАБХ е била известена за съдебното определение още в петък миналата седмица, когато столичната дирекция на агенцията е направила първи опит за изземането и унищожаването на птиците.\r\n\tСпоред определение по дело 2053 в Административен съд – София град (АССГ) умъртвяването на животните е спряно още в петък следобед (23 февруари), няколко часа след като Столичният зоопарк подава жалбата срещу ОДБХ-София. Справка в деловодството на съда сочи, че в петък в 16.45 ч. решението е изпратено до агенцията в София. Документът е получен. Въпреки това обаче в понеделник, вместо да обжалва, каквито са правилата, ОДБХ-София конфискува птиците и ги убива.\n\n\r\n\t\r\n\tПотърсена за коментар, говорителката на БАБХ каза, че такъв документ не е получаван и в агенцията \"изобщо никой не знае, че съдът се е занимавал с това\".\r\n\tМалко по-късно тя заяви, че каквато и жалба да има, според член \"139 а\" от Закона за ветеринарномедицинската дейност обжалването не спира изпълнението на заповедта. По думите й именно поради тази причина БАБХ са в правото си да избият птиците.\r\n\tПодобна хипотеза обаче е подробно засегната в решение на съдия Теодора Георгиева от АССГ. Което означава, че дори във вторник от БАБХ не бяха направили усилие да изчетат определението, за което са били известени пет дни по-рано.\r\n\tИзпълнението на акта наистина не може да бъде спряно от жалбата, освен ако жалбата не се разгледа незабавно в закрито съдебно заседание, като преписи от нея се връчат на страните, постановява член 60 от Административно процесуалния кодекс. Според същия член жалбата не спира допуснатото предварително изпълнение, но съдът може да го спре до окончателното и решаване. Точно така се случва и с жалбата на Столичния зоопарк.\r\n\tСъдът разглежда жалбата същия ден, когато е подадена и спира акта. А както казват юристите \"незнанието на правото не извинява\".\r\n\t\r\n\tНа този фон още по-абсурдно звучи твърдението на говорителката на БАБХ Катя Стоилова пред Mediapool във вторник, че институцията ще обжалва тепърва решението на съда, тъй като законовият срок не е изтекъл, нищо, че умъртвяването на птиците вече е факт.\r\n\tСпоред обяснението, БАБХ щяла да обжалва сега, защото досега не били разбрали за акта на съда, независимо, че той им е изпратен още в петък.\r\n\tНа въпрос какво точно ще обжалват, при положение, че птиците са избити, последва отговор: \"Какво значение има като са избити?\"\r\n\t\"Кой ще установи кога са избити птиците? Ами ако не са?\", попита Стоилова ден след като самата тя изпрати писмен отговор до Mediapool, че БАБХ са евтаназирали животните.\r\n\tСлед като разговорът приключи, минути по-късно Стоилова отново потърси Mediapool – за да уточни, че разговорите с нея не отразяват официалното становище на БАБХ, чийто пресцентър е представляван от нея.\r\n\t\r\n\tЧетвърт час по-късно Стоилова отново позвъни в редакцията. Този път да съобщи, че нищо друго нямало значение, а само това, че днес, 27 февруари, е установено, че \"лебед и патица от убитите птици имат птичи грип\".\r\n\tОт БАБХ не уточниха как е установен вирусът, при положение, че само ден по-рано от същата агенция твърдяха, че няма нужда да бъдат вземани проби от животните, каквото предложение бяха получили от столичния зоопарк.\r\n\tОще повече, че на писмен въпрос въпрос на Mediapool защо е извършена евтаназия без взети проби, от БАБХ отговориха, че \"посочените видове птици играят ролята на скрит носител\". Т.е. от агенцията не отрекоха, че изследвания не са правени.\r\n\tНещо повече – остава неясно дали изобщо са взети проби, тъй като по неофициална информация след евтаназията птиците са били унищожени моментално от мобилен екарисаж на фирма \"Син кръст 2016\".\r\n\tВ крайна сметка, ако се стигне до назначаване на независима експертиза, не е сигурно какви доказателства би представила БАБХ и дали няма да са манипулирани.\r\n\t\r\n\tМеждувременно във вторник сутринта от Министерството на земеделието, храните и водите са възложили проверка на БАБХ заради унищожените птици.\r\n\tЧасове по-късно – във вторник на обяд, прессъобщение на министерството съобщи, че министър Порожанов е възложил да бъде установено дали са спазени всички правила и процедури по законодателството от страна на агенцията.\r\n\t\r\n\tВ същото време стана ясно, че мигновено след като са разбрали за наложената им проверка заради случая с птиците, от БАБХ са наредили проверка на директора на столичния зоопарк Добромир Бориславов.\r\n\tПроверката цели да установи дали са спазени правилата за опазване здравето и хуманното отношение към животните в градината.\r\n\tИскането е подписано лично от шефа на ОДБХ-София – Камен Николов. Същият, който нареди изземането и умъртвяването на птиците.\r\n\tАктът наглед е казионен и нормален. И би бил такъв, ако около него нямаше три любопитни обстоятелства.\r\n\tПървото: проверката се налага за срока от 1 януари 2017 година, когато Бориславов встъпва в длъжност като шеф на зоопарка, а крайната дата на проверката е 23 февруари тази година и странно съвпада с жалбата му до съда срещу ОДБХ-София.\r\n\tВторото: Проверката е разпоредена час след като в БАБХ се разбира, че министерството ще проверява тях.\r\n\tИ третото: Проверка със същото основание в Столичния зоопарк, по данни на неговия директор, е правена само преди две седмици.\r\n\tМалко по-късно пък на Столичния зоопарк бе наложена карантина, заради открития грип в две птици.\r\n\tНе е ясно защо карантината е наложена на цялото заведение, при положение, че зоологическата градина е регистрирана като спасителен център и като такъв и има изолатори, в които птиците са настанени и са престояли 6 дни. \r\n\tЖивотните не са били в контакт с останалие питомци на зоопарка.\r\n\tВ края на работния ден от Столичния зоопарк отрекоха да са поставени под карантина и обясниха пред Mediapool, че никой от БАБХ не им е съобщавал подобно нещо.  Агенцията обаче съобщи за карантината на медиите в официално прессъобщение.", "date": "2018.02.27", "title": "БАБХ избила 100 екзотични птици въпреки решение на съда"}
{"url": "http://www.mediapool.bg/smetnata-palata-otkaza-da-zaveri-finansoviya-otchet-na-darzhavniya-rezerv-news276100.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСметната палата отказа да завери годишните финансови отчети за 2016 г. на .\r\n\tЗаверка е отказана на финансовите отчети на Държавната агенция \"Държавен резерв и военновременни запаси\", която наскоро  от над 258 млн. лв., както и на общините Лозница, Омуртаг и Братя Даскалови. От одитната институция припомнят, че .\r\n\tТова е посочено в одобрения Доклад за резултатите от финансовите одити, осъществени през 2017 г. Той обобщава изводите и становищата със заключения за заверките на годишните финансови отчети на министерства, ведомства, държавни висши училища и общини за 2016 г.\r\n\tПроверката на годишния отчет на агенция \"Държавен резерв\" показва, че са допускани множество грешки при осчетоводяването на приходи и разходи на институцията. За това Сметната палата констатира, че документът \"не дава вярна и честна представа за финансовото състояние и имуществото на Държавна агенция \"Държавен резерв и военновременни запаси\" към 31 декември 2016 г.\r\n\tЗначителен брой – 90% от всички финансови отчети, са заверени без резерви (212 становища), или без резерви с обръщане на внимание (56 становища). Това означава, че няма съществени отклонения от нормативните изисквания за финансово отчитане.\r\n\tВисокият процент на този вид заверки се дължи на това, че одиторите на Сметната палата съдействат да се коригират отклоненията още по време на финансовите одити. Това са грешки и неправилни отчитания, които изкривяват отчета.\r\n\tЦелта на корекциите е годишният отчет да дава вярна и честна представа за финансовото състояние и резултатите от дейността на бюджетната организация, а оттам да бъде и надеждна база за вземане на управленски решения на институционално, регионално и национално ниво, посочват от Сметната палата.\r\n\tВ резултат на тези усилия на Сметната палата са коригирани отклонения във финансовите отчети на бюджетните предприятия за 2016 г. общо в размер на 3.6 млрд. лв. Това е с 42% повече в сравнение с коригираните отклонения за 2015 г.\r\n\tС резерви са заверени годишните финансови отчети на 4 министерства и на 15 общини.\r\n\tСтановищата с резерви са най-много при одитите на общините. Това е индикатор за недостатъчния им административен капацитет и неефективен вътрешен контрол, смятат от Сметната палата.\r\n\tНяколко са най-често установяваните слабости при изготвяне на финансовите отчети. Едната е, че не се капитализират инфраструктурните обекти, земи, гори и трайни насаждения, активи с художествена и историческа стойност.\r\n\tДруга допускана грешка е неправилно осчетоводяване на получените и разходвани средства по програми на Европейския съюз. Не се спазва и задължението за преглед за обезценка на дълготрайните активи и за провизиране на вземанията в зависимост от степента на събираемост, посочват одиторите.\r\n\tНе се отчитат задбалансово поетите и реализирани ангажименти и възникналите нови ангажименти за разходи, условни вземания и задължения.\r\n\tДруга честа грешка е, че не се провежда пълна годишна инвентаризация на активите и пасивите.\r\n\tСметната палата напомня, че добрата финансова отчетност в публичния сектор генерира различни ползи – предоставя финансова информация за широк кръг потребители, подобрява управлението в публичния сектор, спомага за законосъобразността на публичните дейности, повишава доверието на обществото в управлението в публичния сектор.\r\n\tСметната палата подкрепя приемането на консолидирана рамка за финансово отчитане в публичния сектор, която да замени действащия в момента механизъм, който се състои от множество общи и индивидуални указания за отчетност.\r\n\tСметната палата подкрепя и инициативата за създаване и приемане на Европейски счетоводни стандарти в публичния сектор. Така ще се повиши качеството и прозрачността на финансовото отчитане в публичния сектор и ще се създадат условия за постигане на по-добро финансово управление на обществените ресурси и публичния дълг, посочват от институцията.", "date": "2018.02.27", "title": "Сметната палата отказа да завери финансовия отчет на Държавния резерв"}
{"url": "http://www.mediapool.bg/vaksinite-se-prevarnaha-v-edin-ot-nai-polemichnite-vaprosi-v-italiya-predi-izborite-news276101.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ Италия борбата срещу дребната шарка (морбили) се прехвърли от лекарския кабинет на политическото полесражение, предава агенция Асошиейтед прес.\r\n\tСтраната е изправена пред една от най-тежките епидемии от морбили в последните години - тя отчита шесткратно увеличение на случаите, които представляват една четвърт от случаите в Европа.\r\n\tИ въпреки това правителствената реакция - нов закон, задължаващ родителите да ваксинират децата си срещу морбили и още девет детски болести - се превърна в един от най-полемичните въпроси преди общите избори на 4 март, добавя агенцията.\r\n\tЗдравните власти не могат да повярват, че малкото, но гласовито движение против ваксините набра популярност на фона на напълно предотвратима епидемия от морбили, благодарение на предизборна кампания, през която видни политици поставяха под въпрос безопасността на ваксините и осъждаха задължителните имунизации.\r\n\tТова е само един пример за смута, който антисистемните политики създадоха около базисните факти за живота и смъртта в Италия, и за трайния ефект на отречена днес статия в сп. \"Лансет\", свързала аутизма с ваксината MMR (против морбили, заушка и рубеола) отреди 20 години.\n\n\r\n\t\"Политиците не бива да се месят в здравните въпроси, иначе ще започнем да обсъждаме и използването на антибиотици при инфекции\", казва пред АП д-р Роберто Йерачи, координатор на имунизациите в Първи район в Рим, между две проверки как върви ваксинирането на неговите съпротивляващи се, мънички пациенти.\r\n\t\"Нека да е ясно: Ваксините спасяват живот. Те подобряват качеството на живота, намаляват разходите за здравеопазване - както на отделните хора, така и колективно\", отбеляза той.\r\n\tНо италианската медицинска общност, изповядваща традиционна медицина, скочи срещу надигащия се прилив от популистки, антисистемни политици, яхнали вълната на скептицизма към ваксините. Мнозина разкритикуваха новия закон, внесен от Демократическата партия, изискващ родителите да имунизират децата си срещу 10 болести, за да могат да ги запишат в училище.\r\n\tЛозунгът \"Ваксина - да, задължителност - не\", се превърна в мантра на Матео Салвини, водач на крайнодясната, евроскептична партия \"Лигата\", която участва заедно с партията \"Форца Италия\" на Силвио Берлускони в дясноцентристката коалиция, оглавяваща допитванията. Салвини обеща да премахне закона, ако дясноцентристите спечелят изборите другата седмица.\r\n\tНад 1000 души дойдоха в събота в Рим, въпреки дъжда, на митинг против ваксините, за да протестират срещу новия закон и да настояват за \"свобода на избора\" за децата си. Те носеха транспаранти с текст: \"Наука: Съмнявайте се в нея, за да я подобрите\" и \"Рисковете, свързани с ваксините, са нищожни - докато не се случи на вашето дете\".\r\n\t\"Искаме да сме свободни сами да решаваме какво да правим с децата си, родени здрави\", казва Милена Мучоли, майка на едногодишно момченце от крайбрежния град Римини. \"Не искаме в организма им да бъдат вкарвани лекарства или други неща, които могат да го увредят\", допълва тя.\r\n\tЗаконът влиза в сила следващия месец и неспазването му ще се наказва с глоба до 500 евро.\r\n\tЗаконът беше одобрен въпреки възраженията на \"Лигата\" и на популисткото Движение \"Пет звезди\", чийто основател Бепе Грило вся съмнение във ваксините, мамографиите и задължаването на родителите да имунизират децата си - част от цялостното му недоверие към фармацевтичните компании и здравната индустрия.\r\n\tДвижение \"Пет звезди\" твърди, че не е против ваксинирането, а само против задължителността на имунизациите. Доскоро обаче официалната му програма \"Да на ваксинирането, не на ваксинирането. Нека сме наясно\" повдигна въпроса дали то е необходимо. Той обърна внимание върху възможните странични ефекти, отбеляза, че родителите са изгубили доверие в науката, лекарите, фармацевтичните компании и политиците, и призова да се намали броят на задължителните имунизации.\r\n\tСара Куниал - кандидат от Движение \"Пет звезди\" в северната област Венето - преди време нарече ваксините геноцид.\r\n\tВ резултат на това министърът на здравеопазването Беатриче Лоренцин, архитект на закона и водачка на малка партия в лявоцентристката коалиция, посвети по-голямата част от кампанията си в защитата им.\r\n\t\"Твърде много ваксини? И кой решава, Салвини ли?\", запита в Рим Лоренцин, разкритикува активистите в кампанията срещу имунизирането и отбеляза, че във Франция се искат 11 ваксинации. \"Да дадем възможност на майките и бащите да вършат работата си, на лекарите - да вършат своята, а политиците да спрат да се месят и да говорят за неща, от които не разбират\", заяви тя.\r\n\tПреди новия закон италианските родители бяха длъжни да ваксинират децата си против четири заболявания: дифтерит, тетанус, полиомиелит и хепатит Б. Прилагането на това изискване обаче беше неравномерно, а скептицизмът към ваксините се засили отчасти поради съмненията, породени от статията в \"Лансет\" (днес отречена), която свързваше аутизма с ваксината срещу морбили, заушка и рубеола.\r\n\tКъм 2015 г. равнището на ваксиниране при двегодишните деца спадна до 93,4 процента, доста под прага от 95 процента, определен от Световната здравна организация като долна граница за предотвратяване на епидемии. При някои конкретни ваксини като MMR равнището на имунизирането в Италия през 2015 г. спадна на 85,3 процента, създавайки предпоставки за епидемията с 5006 заболели и четири смъртни случая миналата година.\r\n\t\"Тези 85,3 процента просто не са достатъчни\", каза Роб Бътлър, ръководител на европейската програма към отдела за предотвратими с ваксини заболявания в СЗО. \"Това поставя Италия сред шепа страни в дъното на списъка от 53 държави в нашия район\", допълни той.\r\n\tПо брой случаи на морбили Италия се нарежда само след Румъния, в която са регистрирани 5562, а двете страни заедно представляват половината случаи на морбили в Европа миналата година. Румъния обаче има значително ромско население, подложено на дискриминация и често лишено от достъп до здравни услуги, което не важи за Италия, където здравеопазването е общодостъпно и безплатно, казва Бътлър.\r\n\tСпоред Бътлър епидемията от морбили се е разпространила отчасти сред тийнейджърите и младежите. Именно това е възрастовата група, която вероятно е пропусната при ваксинациите срещу заболяването в резултат на породеното съмнение от статията в \"Лансет\" преди 20 години. Тези неваксинирани млади хора, казва той, впоследствие са предали болестта на по-уязвимите групи: неваксинирани новородени, хора със слаба имунна система, които не могат да се ваксинират, възрастни и болни хора.\r\n\tД-р Джовани Реца, директор на научните изследвания във Висшия институт по здравеопазване към здравното министерство, казва, че някои характерни за италианците черти са ги направили податливи на силата на интернет да разпространява дезинформация.\r\n\tИталианците могат да бъдат себични, да поставят под въпрос авторитета и да се фиксират прекалено върху едното или двете деца, които имат, каза Реца. Много родители са забравили времената, когато хората са умирали от болести, днес - предотвратими, ако всички се ваксинират, допълни той.\r\n\t\"Ваксините са жертва на собствения си успех\", подчерта Реца.", "date": "2018.02.27", "title": "Ваксините се превърнаха в един от най-полемичните въпроси в Италия преди изборите"}
{"url": "http://www.mediapool.bg/ilko-semerdzhiev-otiva-na-sad-za-natisk-varhu-shefkata-na-ial-news276102.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлужебният здравен министър от кабинета на Огнян Герджиков Илко Семерджиев отива на съд за отправени заплахи към директорката на Изпълнителната агенция по лекарствата (ИАЛ). Във вторник Софийската градска прокуратура (СГП) внесе в съда обвинителен акт срещу Семерджиев, който беше вицепремиер и министър на здравеопазването в служебния кабинет.\r\n\tСемерджиев е обвинен за това, че на 24 март 2017 година е заплашвал изпълнителния директор на Изпълнителната агенция по лекарствата (ИАЛ) към Министерство на здравеопазването Асена Стоименова.\r\n\t”В качеството си на служебен министър на здравеопазването Семерджиев е заплашвал директора на ИАЛ с цел принуда да извърши нещо, свързано с функцията му, а именно - да назначи конкретно лице за заместник-изпълнителен директор на агенцията по лекарствата”, се казва в съобщението на прокуратурата.\r\n\tПоведението на Семерджиев е било мотивирано от отказа на изпълнителния директор на ИАЛ да назначи конкретно лице за свой заместник, поради открития конфликт на интереси, съобщава прокуратурата.\r\n\tСтава въпрос за исканото от Семерджиев, който е работил с него и участва в няколко консултантски фирми във фармацевтичния бранш, което го поставяше в условия на конфликт на интереси да заема ръководен пост в лекарствената агенция. При избухването на скандала Семерджиев се обяви за на картел между лекарствената агенция и контролирания от нея фармацевтичен бранш.\n\n\r\n\tСемерджиев се подразнил от този отказ и се възползвал от властовата си позиция, заплашвайки Стоименова с уволнение, ако не промени решението си.\r\n\tАко съдът признае Семерджиев за виновен, той може да получи наказание затвор за срок до 6 години.\r\n\tКъм настоящия момент спрямо Семерджиев е определена мярка за неотклонение \"подписка\".", "date": "2018.02.27", "title": "Илко Семерджиев отива на съд за натиск върху шефката на ИАЛ"}
{"url": "http://www.mediapool.bg/prokuratura-poiska-30-g-zatvor-za-bivshata-prezidentka-na-yuzhna-koreya-news276055.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЮжнокорейската прокуратура поиска присъда от 30 години затвор за бившата президентка Пак Гън-хе по обвинения във взимане на подкупи, злоупотреба с власт и други престъпления.\r\n\tАсошиейтед прес отбелязва, че знаковият процес за корупция е белязал зашеметяващото изпадане в немилост на първата жена, заемала най-високия държавен пост в историята на Южна Корея.\r\n\tОчаква се Сеулският централен районен съд да оповести по-късно датата, на която ще произнесе присъдата срещу бившата президентка, отстранена от поста от Конституционния съд и арестувана през март миналата година.\r\n\tАко Пак бъде призната за виновна, тя ще стане третият южнокорейски президент, осъден за престъпления. Досегашните двама са бивши генерали, въвлечени в преврата от 1979 г. и избиване на цивилни година по-късно.\r\n\tПак Гън-хе не присъства на днешното съдебно заседание.\n\n\r\n\tБившата южнокорейска президентка бе въвлечена в грандиозен скандал, след като през 2016 г. стана ясно, че е дала на своята близка приятелка и довереница Чхуе Сун-сил прекалено голям достъп до държавните дела, въпрекиче тя не е заемала никакъв официален пост. Чхуе използвала това положение за получаване на лични облаги, включително чрез изнудване и взимане на подкупи. \r\n\tСкандалът предизвика масови протести с искане за оставката на Пак и през декември 2016 г. южнокорейският парламент гласува за нейното отстраняване от президентския пост - решение, потвърдено от Конституционния съд през март 2017 г.\r\n\tПо-рано този месец Чхуе бе осъдена на 20 години затвор.", "date": "2018.02.27", "title": "Прокуратура поиска 30 г. затвор за бившата президентка на Южна Корея"}
{"url": "http://www.mediapool.bg/kakva-polza-ima-pravitelstvoto-da-lazhe-za-voenniya-byudzhet-news276035.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t. Красимир Каракачанов, вицепремиер и военен министър. \r\n\tТова признание на военния министър Красимир Каракачанов е следствие от системния отказ на България да изпълнява ангажиментите си по гарантиране на общата сигурност в НАТО. \r\n\tВсеизвестен факт е, че България е само консуматор, а не източник на сигурност. \r\n\t \r\n\tСтраната ни пое ангажимент да отделя по 2% от БВП за отбрана още на срещата на НАТО в Уелс преди  четири години и оттогава не е направила нищо, за да го изпълни. Малкият бюджет сам по-себе си обаче не е най-големият проблем, а това, че разходите за отбраната почти изцяло  отиват за текуща поддръжка и заплати. \r\n\t \r\n\tБългарският бюджет за отбрана се движи през последните години в рамките на 1.2 - 1.4%, но страната ни разчита на различни шашми, за да заблуди партньорите си в НАТО и собствените си граждани, че сигурността е приоритет. Последният трик е да смята в бюджета за отбрана планирани средства за модернизацията на армията, които е предварително ясно, че няма да бъдат усвоени.\r\n\t \r\n\tТака миналата година разходите стигнаха 1.5%, тъй като освен бюджетът на министерството, бяха около 230 млн. лева за покупката на нови изтребители и 171 млн. лева за кораби. Както се очакваше, сделките не бяха сключени и парите останаха неусвоени. \r\n\t \r\n\tТази година отново са подобни суми за големите модернизационни проекти, като голяма част от тях със сигурност няма да се усвоят и пак ще се ползват за буфер в държавния бюджет. Има вероятност малка част да бъде пренасочена към закърпване на положението със старата съветска техника, но и това не е сигурно.\r\n\t \r\n\tБюджетът все пак е , като тази година ще достигне 1.193 млрд. лева. Увеличението ще отиде за изплащане на увеличените средно с 10% заплати в системата. \r\n\t \r\n\tПроблемът с нежеланието да се отделят средства за отбрана е актуален и в много други страни членки на НАТО. Влизането на Доналд Тръмп в Белия дом и отказът му САЩ да издържат целия Алианс обаче промениха коренно ситуацията. Това наложи някои страни реално да увеличат разходите, а други да обявят, че ще направят това в бъдеще. Пределно ясно е от кои е България. Правителството реагира мигновенно с \r\n\t \r\n\t\r\n\t \r\n\tСпоред \"Националния план за повишаване на разходите за отбрана на 2% от БВП до 2024 година\", през следващите години, но най-вече след края на мандата на сегашното правителство, разходите поетапно трябва да се увеличат. \r\n\t \r\n\tИ не само това - 20% от парите вече трябва да отиват за ново въоръжение и техника, а 2% - за научно изследователска дейност. \r\n\t \r\n\tСпоред плана през тази година за отбрана трябва да се отделят 1.55%, което е много малко вероятно, тъй като планираните за модернизация средства ще останат неусвоени. И трите големи проекти – за купуването на нови изтребители, кораби и бронирани машини са назад в подготовката си и ще е истинска изненада, ако до края на годината се стигне до подписване на сделки и някакви плащания по тях. \r\n\t \r\n\tЗа следващите две години до края на мандата на сегашното правителство е предвиден скромен ръст до 1.61% от БВП до 2020 година. През следващите четири години обаче процентът трябва да стигне заветната цифра 2.\r\n\t \r\n\tТова, разбира се, е много съмнително, тъй като в България правителстата рядко показват каквато и да е последователност и приемственост в политиката си. Освен това в самия план има ключовото допускане, че при обективни причини изпълнението му може да се отложи. \r\n\t \r\n\t\"В случай на неизпълнение на заложените в плана параметри, да се посочват конкретните причини\", отбелязват авторите му, като от сега е ясно, че \"конкретни причини\" лесно ще се намерят. \r\n\t \r\n\tПланът обаче вероятно ще свърши работа на управляващите да отбиват номера в Брюксел, каквато е и основната му цел.\r\n\t \r\n\t\r\n\t \r\n\tБългария не е единствената страна в НАТО, която отказва да отделя достатъчно средства за отбрана. Самият процент има относителна стойност поради големите разлики в БВП на отделните страни, а и по-важният въпрос е за структурата на разходите. Освен това една армия може да функционира прекрасно и с по-малко пари, ако е реформирана и изградена правилно.\r\n\t \r\n\tВъпреки това всички в НАТО са съгласни, че бюджетите за отбрана трябва да нарастват, но не го правят.\r\n\t \r\n\tБългария се присъедини към НАТО през 2004 година. През следващите години започна да отделя все по-малко средства за отбрана от 2.3% през 2007 година до 1.2% през 2015 година. През последните няколко години има скромно покачване, но България все още е далеч от изпълнението на целите на Алианса. Има и страни, които са още по-далеч.\r\n\t \r\n\tСловения, например, към момента едва 1% от БВП, а планира до 2014 г. да вдигне разходите до около 1.4%. Унгария, Италия, Испания и Холандия също отделят около 1-1.3% от БВП за отбрана.\r\n\t \r\n\tСпоред данни на НАТО Великобритания, Румъния, Гърция, Естония, Литва и Латвия обаче са изпълнили или са близко до целта от 2 процента. Франция и Турция са сред страните, които ще я достигнат бързо.\r\n\t \r\n\t15 от 28 членки на алианса имат стратегии за изпълняване на целта от 2 процента. Сред тях е и България. \r\n\t \r\n\tЗа да бъдат изпълнени плановете обаче поне две правителства, ще трябва да посочат отбраната като свой приоритет. Ако не го направят, имат още един вариант – нов план, нова комисия, нови срокове. \r\n\t \r\n\tЕдинственият възможен резултат от подобна стакмиситика обаче ще бъде армия без войници, оръжие, техника, резервни части и други. Армия, в която войниците рискуват живота си без да има война, и в която основен принцип на оцеляването е \"от нищо нещо\".", "date": "2018.02.27", "title": "Каква полза има правителството да лъже за военния бюджет?"}
{"url": "http://www.mediapool.bg/zaradi-loshoto-vreme-i-otmeneni-poleti-100-balgari-sa-blokirani-v-rim-news276048.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаради лошото време са отменени полети от Рим до София, съобщиха от българското Външно министерство. Около 100 български граждани, които са останали в италианската столица по тази причина.\r\n\tОтменени полети на авиокомпаниите “Райън Еър“ и “Уиз Еър“, съответно от летищата “Чампино“ и “Фиумичино“ в следствие на усложнената метеорологична обстановка\r\n\tБългарският консул в Рим е осъществил контакт с тях и е получил уверения, че авиокомпаниите са им предоставили актуална информация и съдействие, като са били настанени в хотел и е осигурен престоят им до намиране на начин да се завърнат в страната ни.\r\n\tМинистерството на външните работи препоръчва на българските граждани при възможност да се въздържат от пътувания от и до Рим.\r\n\tБългарските граждани могат да се обръщат за съдействие към дипломатическата ни мисия в Рим, Италия, на телефон: 00393203261848", "date": "2018.02.27", "title": "Заради лошото време и отменени полети 100 българи са блокирани в Рим"}
{"url": "http://www.mediapool.bg/bulgaria-pod-snezhna-blokada-zatvoreni-tsentralni-patishta-i-uchilishta-news276046.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСилен сняг, бурен вятър и ниски температури блокираха част от пътищата в страната. Няма бедстващи хора, на всички, които са подали сигнали им е оказана помощ. Редица пътища обаче остават затворени заради метереологичната обстановка. В принудителна ваканция са 961 училища.\r\n\tОт 7 ч. във вторник сутринта е отворена за всички МПС магистрала \"Тракия” между Карнобат и Бургас. Снощи пътят беше затворен заради силен вятър и нулева видимост. Възстановено е и движението на всички МПС по път III-208 от разклон Ветрино до гр. Провадия, в област Варна, както и по път III-6009 в участъка разклон Миролюбово - Изворище от км 0+000 до км 9+100, в област Бургас.\r\n\tВ района на София автомагистрала \"Хемус” е затворена за движение за тежкотоварните автомобили.\r\n\tТежка остава обстановката в Добричка област, всички основни пътни артерии са затворени, като едиснтвената отсечка отвоерна за движение е от Добрич за Варна. Подадени са 10 сигнала за закъсали автомобили, на всички им е оказана помощ.\r\n\tЖълт код за ниски температури е обявен за цялата страна за вторник с изключение на Благоевградска област.\r\n\tПо Черноморието студът ще бъде придружен от силен вятър и опасно вълнение.\r\n\tОколо и над 50 см е снежната покривка на места в Северна България. В София тя е около 22 см.\r\n\tВалежите продължават, но вече са по-слаби, а по-късно през деня се очаква в много райони да спрат.\r\n\tПрез целия ден температурите ще остават под нулата с изключение на Югозападна България, където ще са малко над нулата.\r\n\tТази нощ се очаква преминаването на нов средиземноморски циклон, а валежите отново ще се усилят.\r\n\tОт вчера учебни занятия няма в много училища в страната. Най-много – 73 училища, са затворени в област Кърджали. В област Плевен и област Русе – по 71, а в област Сливен – 68, съобщиха от Министерството на образованието и науката.\r\n\tЗаради усложнената зимна обстановка се отменят учебните занятия във всички учебни заведения на територията на област Разград.\r\n\tВ общините Разград, Лозница, Самуил и Кубрат учениците са във ваканция до 28 февруари включително.\r\n\tОт днес до първи март ще бъдат преустановени учебните занятия в училищата в общините Исперих, Цар Калоян и Завет.", "date": "2018.02.27", "title": "България под снежна блокада: затворени централни пътища и училища"}
{"url": "http://www.mediapool.bg/volen-siderov-predlozhi-darzhavata-da-vzeme-34-ot-chez-news276050.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Какво може да направим? Да нападнем Чехия ли?\" Така, без да коментира по същество сделката за ЧЕЗ, която доведе до оставката на енергийния министър, лидерът на “Атака” и съпредседател на Обединените патриоти Волен Сидеров отговори на въпрос за продажбата на електроразпределителното дружество.\r\n\tСидеров предпочете да се впусне в припомняния как още през 2004 г. коментирал темата. И още тогава определил продажбата на \"българското енерго на чужди компании като колонизация\". \"Това стана през 2005-2009 г. с премиер Сергей Станишев\".\r\n\t“Къде беше тогава Корнелия Нинова\",попита той. И допълни, че социалистите сега предлагали неговата идея за придобиване на дружеството от държавата.\r\n\tСлед което съобщи, че ще подготви промяна в закона, \"с която държавата да придобие блокиращата квота от 34%. Ако има съгласие, да стане – 100%\".\r\n\tГЕРБ казват ние сме дясна пратия, пазарна икономика. аз ще предложа това, нямам какво друго да направя, допълни той.\r\n\tСидеров щял да внесе в деловодството предожението и да види как ще реагират БСП и ГЕРБ.\r\n\tТой не коментира и оставката на енергийната министърка Теменужка Петкова с аргумента, че не е разговарял с нея, но тя вероятно имала своите мотиви.\r\n\t“Не е фатално, важното е да се върви напред. Новият министър на енергетиката ще бъде предложен от премиера, това е негово право\", заключи Сидеров.\r\n\tДалеч по-словоохотлив лидерът на Атака бе по повод коалиционните отношения, които миналата седмица след криза уж заздрави на среща за кафе с председателя на ГЕРБ в парламента Цветан Цветанов.\r\n\tСидеров коментира идеята на депутатът от ГЕРБ и бивш енергиен министър Делян Добрев мнозинството в НС да замени Атака с Воля. По думите му Добрев “е най-уникалният случай в българския парламентаризъм – депутат в оставка”. “Той си подаде оставката, Конституционният съд каза ясно, че тази оставка трябва да бъде приета, след което той се вкопчи в парламента и сега стои незаконен депутат”, обясни Сидеров.\r\n\t“Като какъв се изказва като дава такива предложени? Ако е от името на ГЕРБ, ръководството на ГЕРБ да потвърди неговите думи. Ако се изказва самостоятелно, то тогава трябва да напусне парламента, той няма право да се изказва за нещо, което е сключено като коалиционно споразумение. А той размества партии. Не знам какво го движи този млад човек. Ръководството на ГЕРБ трябва да вземе отношение”, заяви Сидеров. “Изобщо не ме интересува какво смята Делян Добрев, той не е фактор”, подчерта Сидеров.\r\n\tЛидерът на “Атака” даде за пример Истанбулската конвенция, която хората на Сидеров категорично отхвърлят.\r\n\t“Ръководството на ГЕРБ си беше подготвило гласуване, което дори без нашите гласове, тази конвенция да мине. Слава Богу лидерът на ГЕРБ осъзна, че това не е добре за тях”, коментира Сидеров.\r\n\tОтносно споровете с партньорите за Народния съд, Банско, самолетите за военните, Сидеров заяви, че той им отправя “дружеска критика”. “Аз много съм патил в политиката и затова съм длъжен да им посочвам на партньорите си изкушенията и опасностите. Аз играя ролята на този, който ги насочва към истинските неща. В политиката трябва да правиш верните неща, защото хората иначе ще те заплюят\", коментира Сидеров.\r\n\tТой коментира и отношенията вътре в националистическата коалиция.\r\n\tСпоред него \"Атака\" можела пак и самостоятелно да влезе в НС, както го била правила и преди. Но призова да не се цепят, защото предстоящите евроизбори били сложни и ако не били обединени, можели да останат с нулев резултат. Вече се появиха сигнали, че НФСБ и ВМРО може да не се явят заедно на изборите за европарламент.\r\n\t\"Мога и пак да вляза самостоятелно в парламента, ако се разтурим като коалиция. На мнение съм, че не трябва да се цепим на следващите избори, каквите и да са те. По ред се падат евроизборите и ако не сме обединени, ще постигнем нулев резлутат, и ще кажат: тези се сриват. Трябва въпреки различията в характерите  и други особености, да бъдем заедно\", поиска той.", "date": "2018.02.27", "title": "Волен Сидеров предложи държавата да вземе 34% от ЧЕЗ"}
{"url": "http://www.mediapool.bg/vtori-den-bezplatno-parkirane-v-sofiya-zaradi-snega-news276047.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tИ във вторник синята и зелената зона за платено паркиране в центъра на София ще са безплатни. Причината е, че снегопочистващите машини са ангажирани с обработка на основните улици и не могат да разчистят паркоместата.\r\n\tОт Центъра за градска мобилност съобщиха, че системата за есемес паркиране в София няма да приема съобщенията за плащане, а талоните няма да се проверяват от контрольорите.\r\n\tИ днес продължава приоритетното почистване на паркингите пред училища, детски градини и обществени сгради.", "date": "2018.02.27", "title": "Втори ден безплатно паркиране в София заради снега"}
{"url": "http://www.mediapool.bg/velikobritaniya-e-pod-zaplaha-ot-kraino-desen-terorizam-news276051.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВеликобритания е изправена пред сериозна заплаха от крайнодесен тероризъм. Предупреждението идва от Скотланд ярд след анализ на престъпленията в последните години, съобщава Нова телевизия.\r\n\tСамо през 2017 г. са били осуетени четири заговора на крайнодесни екстремисти. Според полицията, обществото подценява опасността. Като най-драстични случаи са сочат атаката срещу мюсюлмани, която мъж предприе с микробус пред джамия, след като се радикализирал от крайнодесни публикации в интернет. Както и убийството на депутатката Джо Кокс в навечерието на референдума за Brexit.\r\n\tОт Скотланд Ярд смятат, че британските крайнодесни групировки вече са по-организирани и търсят връзки с подобни елементи в чужбина.", "date": "2018.02.27", "title": "Великобритания е под заплаха от крайно десен тероризъм"}
{"url": "http://www.mediapool.bg/tatyana-doncheva-ako-sdelkata-na-ginka-bade-spryana-tova-oznachava-skandal-mezhdu-dogan-peevski-i-borisov-news276052.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСделката за продажба на ЧЕЗ на \"Инерком\" на Гинка Върбакова няма как да не е одобрена от премиера Бойко Борисов и, ако все пак бъде спряна, \"ще предизвика конфликт между Делян Пеевски, Бойко Борисов и Ахмед Доган\". Така коментира скандала, довел до оставката на енергийния министър, лидерът на \"Движение 21\" Татяна Дончева пред \"България он ер\".\r\n\t\"Сделката с продажбата на ЧЕЗ е едно голямо безобразие, извършено от хора, които овладяха държавата в много голяма степен. Обществото все още няма представа в каква степен е сложена ръка върху някои процеси. Тези хора не считат за нужно да се съобразяват и да демонстрират приличие. Това е задкулисие пар екселанс и се знае кой стои зад него\", категорична е Дончева.\r\n\tСпоред нея сделката може да бъде спряна и то съвсем легално. Трудността, по думите на Дончева, идва от друго - тя е договорена \"на много високо ниво\".\r\n\tЕксдепутатката оспори твърдението на самата Върбакова, както и на властта, че сделката е извършена по чешкото право, защото е договорена там. По думите й освен това \"чешкото право е континентално право и кой знае какви различия в принципните неща няма\".\r\n\tЛидерът на Д21 смята, че няма как Гинка от Пазарджик или Стамболийски (откъдето всъщност била родом) да притежава едно такова огромно дружество като ЧЕЗ, няма как да го управлява.\r\n\t\"Преди 10 ноември в България имаше режим на тока заради назначение на невежи хора в управлението. Назначаването на невежи хора в управлението на толкова важни за обществото и националната сигурност компании винаги е свързано с проблеми в бъдеще\", предупреди юристката.\r\n\tОт думите й стана ясно, че ако се съди по публични изяви от последните дни, има логика в медийните публикации за връзка с бившата групировка СИК на купувачите на ЧЕЗ, в частност на съпруга на Гинка - Славчо Върбаков. Версията тръгна от сайта \"Биволъ\".\r\n\tДончева не изключи да има и участие на грузински и руски интереси по повод , направени в чешките медии за финансиране на сделката и чрез компании на руско-грузински бизнесмен с интереси в България. Любопитно е, че обвързаността с грузински бизнес, който оперира у нас, излезе в медия на чешкия премиер Андрей Бабиш, който бе на посещение у нас през януари.\r\n\tСпоред Татяна Дончева трябва много внимателно да се обсъди въпросът дали е добре или не държавата да притежава електроразпределителните дружества. Тя разкритикува начина, по който са приватизирани електроразпределителните дружества по времето на НДСВ, както и последвалата през 2011 г. продажба на остатъчните дялове на държавата от 33%, които били \"нейният стопер\", ако с управлението на ЕРП-ата възникне проблем.", "date": "2018.02.27", "title": "Татяна Дончева: Ако сделката на Гинка бъде спряна, това означава скандал между Доган, Пеевски и Борисов"}
{"url": "http://www.mediapool.bg/yunker-pripomni-na-sarbiya-che-tryabva-da-reshi-spora-si-s-kosovo-ako-iska-da-vleze-v-es-news276053.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на Европейската комисия Жан-Клод Юнкер заяви, че Сърбия трябва да реши спора с Косово, преди да може да влезе в ЕС, предаде Асошиейтед прес.\r\n\tСлед среща със сръбския президент Александър Вучич Юнкер заяви, че Сърбия е на прав път, но ЕС не може да приеме страна с нерешени териториални спорове.\r\n\t\"Сърбия вече е изминала впечатляваща част от пътя си\" към ЕС, но има \"редица проблеми, които все още не са решени\", каза Юнкер. Той даде примери с нуждата от съдебна реформа и по-добро спазване на върховенството на закона.\r\n\tВучич заяви, че призовава към компромис с Косово, чиято декларация за независимост от 2008 г. Белград не признава. \"Трябва ни компромис, иначе ще продължим да живеем в миналото\", каза Вучич.\r\n\tЮнкер каза, че ЕС иска правно обвързващо споразумение между Сърбия и Косово, но съдържанието на документа зависи от тези две страни. ЕС помага в преговорите за нормализиране на отношенията между Белград и Прищина.\n\n\r\n\tИзказването на председателя на ЕК, в което бе заобиколен най-деликатният въпрос – признаването на независимостта на Косово от страна на Сърбия, показва, че Брюксел подкрепя усилията за намиране на подходяща алтернативна формулаза уреждане на споровете между двете страни, която да доведе до нормализация в отношенията без буквално „признаване“.\r\n\tДесет години след като Косово обяви независимост, тя е призната от 115 държави, но все още не е член на ООН заради съпротивата на Сърбия, Русия и Китай.\r\n\tЮнкер е на посещение в Сърбия като част от обиколка в страни от Западните Балкани, които желаят да се присъединят към ЕС в момент, когато Русия се стреми да засили влиянието си в региона, особено в Сърбия. Посещението му идва, след като ЕС изготви нова стратегия за разширяване, в която се предвижда възможността Сърбия и Черна гора да станат новите членки на ЕС през 2025 г., отбелязва АП.\r\n\tЮнкер вече посети Македония и Албания. След Сърбия той ще направи визити в Черна гора, Косово и Босна. Обиколката му ще завърши с участие в среща на върха на ЕС с регионални лидери в София на 1 март.", "date": "2018.02.27", "title": "Юнкер припомни на Сърбия, че трябва да реши спора си с Косово, ако иска да влезе в ЕС"}
{"url": "http://www.mediapool.bg/stolichni-dzhipita-izlizat-na-protest-na-1-mart-news276054.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтолични общопрактикуващи лекари се събират на протест пред Министерството на здравеопазването на 1 март заради влошените условия на работа през последните месеци.\r\n\tТе настояват за намаляване на административните им дейности и задължения, заплащане или отпадане на социалните дейности, законодателна промяна за отпадане на отчетите с описите на касовите бележки за преглед.\r\n\tДжипитата искат всички групи лица, освободени от потребителка такса, да заплащат пълния й размер, а сумите да им бъдат реинбурсирани от съответните институции.\r\n\tТе настояват при всяко посещение при лекаря да се заплаща пълния размер на потребителската такса, която да е в размер на 1% от минимална работна заплата или 5.10 лева вместо сегашните 2.90 лева.\r\n\tОсвен това личните лекари настояват за отпадане на 24-часовото им разположение.\n\n\r\n\tЛекарите ще се съберат пред здравното министерство на 1 март и ще внесат своите искания.", "date": "2018.02.27", "title": "Столични джипита излизат на протест на 1 март"}
{"url": "http://www.mediapool.bg/afganistanskite-talibani-pokaniha-sasht-na-razgovor-news276056.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАфганистанските талибани поканиха американците да разговарят пряко с техни представители в Катар в навечерието на регионална мирна конференция в Кабул, предаде АФП.\r\n\tЗа пръв път от над две години бунтовниците показват, че са склонни да преговарят, за да бъде приключен конфликтът със САЩ, продължаващ от 2001 г., на фона на серия от кръвопролитни атентати срещу цивилни в Кабул в края на януари.\r\n\t\"Политбюрото на Ислямското емирство Афганистан (както се нарича официално талибанското движение) приканва американските представители за преки дискусии за мирно решаване на афганистанския проблем\", пишат на своя сайт талибаните, разполагащи от 2013 г. с представителство в Доха.\r\n\tТалибаните отказваха официално всяко участие в мирни преговори от март 2016 г. и отхвърляха предложения на правителството за диалог, \"докато не бъде сложен край на чуждестранната окупация\" на Афганистан.\r\n\tУтре в Кабул започва втората конференция от т. нар. кабулски процес с участието на делегати от 25 страни в региона - включително Индия и Пакистан, обвинен, че подкрепя бунтовниците - от САЩ и три международни организации, сред които ООН, информира афганистанското външно министерство.\n\n\r\n\tТе ще обсъдят механизмите за гарантиране на мир и борбата срещу тероризма, съобщи за АФП говорителят на министерството Ахмад Шекиб Мустагни.\r\n\tВъв връзка с форума президентът Ашраф Гани обеща да огласи мирен план.\r\n\tПървата конференция от кабулския процес се състоя през юни м. г. без осезаем резултат.\r\n\tТалибаните не споменават за тази конференция, в която не участват, и предлагат пряко да преговарят с американците, пренебрегвайки афганистанското правителство, което винаги са наричали \"марионетно\".\r\n\t\"Ако американците приемат легитимните искания на афганистанскикя народ и формулират собствените си искания и тревоги по мирен канал, това би съдействало за намиране на решение\", пишат те.", "date": "2018.02.27", "title": "Афганистанските талибани поканиха САЩ \"на разговор\""}
{"url": "http://www.mediapool.bg/kitaiskoto-rakovodstvo-e-silno-no-mozhe-da-ne-se-okazhe-stabilno-news276057.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКитайското ръководство е силно, но може да не се окаже стабилно, пише британският в. \"Гардиън\" в редакционна статия. Предложението за отмяна на ограничението от два президентски мандата не беше изненада за никой, следящ ситуацията в Китай. Всичко вече показваше, че президентът Си Цзинпин има намерение да запази властта си за неограничен срок, коментира \"Гардиън\", цитиран от БТА. \r\n\t \r\n\tВсъщност Си не се нуждае от промяната на правилата - няма ограничение за броя на мандатите му начело на Китайската комунистическа партия и Централната военна комисия, които са истинските източници на неговата власт. \r\n\t \r\n\tНезависимо дали действа, за да покаже силата си или за да предотврати потенциално оспорване на властта, това показва ясно намеренията му. Един все по-могъщ и твърд човек казва на света, че смята да ръководи своята все по-могъща и с твърди позиции страна в обозримото бъдеще. Това е преобръщане на историята и отхвърляне на реформите през последните 40 години, предупреждават водещи продемократични китайски дисиденти. \n\n\r\n\t \r\n\tНикой обаче не може да постигне подобна консолидация на властта сам. Си действаше бързо, но други му отвориха вратата, подчертава в. \"Гардиън\". Мнозина, които вярваха, че Китайската комунистическа партия е обхваната от инерция и корупция, сметнаха статуквото за незадоволително и невъзможно за поддържане. Вместо да разпръсва властта, партията предпочете да я концентрира, а Си се възползва от обстоятелствата. \r\n\t \r\n\tАнтикорупционните му мерки премахнаха потенциални противници и привлякоха мнозина обикновени хора. Аргументът за концентрация на властта е още по-убедителен в епохата на Доналд Тръмп, Брекзита и възхода на популизма - които според някои показват, че е необходима твърда ръка, която да води страната, а демокрацията води до хаос и упадък.\r\n\t \r\n\tКонцентрирането на властта обаче води до възникване на потенциални проблеми с наследяването, които досега бяха решени. След премахването на ограниченията за мандатите, противниците на Си вече не виждат нищо, което да го спира и не могат да се надяват, че просто ще изчакат да си тръгне от поста. Той самият свърза управлението си със своята личност до степен, за която може да съжалява, ако икономическата или външнополитическата ситуация се влошат. \r\n\t \r\n\tМнозина негови опоненти бяха принудени да замълчат през последните години, но е очевидно, че в обществото има притеснения от новия развой на събитията. \r\n\t \r\n\tВ краткосрочен план вероятно ще има засилване на репресиите, а критиците в партията и извън нея ще бъдат принудени да следват официалната линия. В по-дългосрочен план обаче Китай може да открие това, което предишни лидери признаваха - че силните фигури начело на държавата може изобщо да не означават стабилност.", "date": "2018.02.27", "title": "Китайското ръководство е силно, но може да не се окаже стабилно"}
{"url": "http://www.mediapool.bg/v-hod-e-parvoto-petchasovo-humanitarno-primirie-v-iztochna-guta-obyaveno-ot-rusiya-news276058.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗапочна първото петчасово всекидневно хуманитарно примирие в Източна Гута по инициатива на Русия. Нощта в последния бастион на сирийските бунтовници в района на столицата Дамаск е преминала като цяло спокойно, предадоха световните агенции, като се позоваха на Сирийския център за наблюдение на правата на човека.\r\n\tПо-рано руското министерство на отбраната обяви, че всеки ден в Източна Гута ще има прекратяване на огъня между 9 и 14 ч. (и българско време). Ще бъде създаден хуманитарен коридор, който да позволи на цивилните да напуснат района.\r\n\tНаблюдателният център - неправителствена мониторингова организация, която работи във Великобритания и разполага с широка мрежа от информатори в Сирия - съобщи, че нощта в Източна Гута като цяло е преминала спокойно. Тази констатация бе потвърдена от кореспондент на Франс прес в Дума - най-големия град в бунтовническия анклав.\r\n\tДума е била подложена на кратък артилерийски обстрел точно преди влизането в сила на петчасовото прекратяване на огъня, допълни наблюдателният център.\r\n\tСлед това обаче Русия обвини сирийски бунтовници, че подлагат на интензивен минометен обстрел хуманитарния коридор за евакуиране на цивилни от Източна Гута, предаде ТАСС, като се позова на висш руски военен.\n\n\r\n\tГенерал Виктор Панков заяви, че хуманитарния коридор е подложен на интензивен обстрел от страна на бунтовниците, и нито един мирен жител не е излязъл.\r\n\tСирийската държавна информационна агенция САНА съобщи, че бойци на бившия клон на терористичната мрежа Ал Каида в страната Джебхат ан Нусра (Фронт на победата) са подложили хуманитарния коридор на обстрел. Няма пострадали хора, се казва в информацията, цитирана от ТАСС.\r\n\tДжаиш ал ислам (Армия на исляма), една от основните бунтовнически групировки в Източна Гута, отрече да обстрелва хуманитарния коридор или да пречи на цивилни да напуснат анклава, предаде Ройтерс.\r\n\tВ събота Съветът за сигурност на ООН прие резолюция, настояваща за незабавно 30-дневно хуманитарно примирие в Сирия. То обаче не важи за международно признати терористични групировки като Джебхат ан Нусра и \"Ислямска държава\".\r\n\tСпоред интерпретацията на Русия и Иран, основните съюзници на сирийския президент Башар ал Асад, примирието не се отнася и за водещите бунтовнически фракции в Източна Гута. Това са ислямистките групировки Джаиш ал ислам и Файлак ар Рахман (Легион на Всемилостивия).\r\n\tБританският заместник-посланик в ООН Джонатан Алън заяви, че руската заповед за петчасова хуманитарна пауза не е \"изпълнение\" или \"прилагане\" на резолюцията, за която гласува и Русия.\r\n\tГоворителка на ООН в Дамаск съобщи за Ройтерс, че през последните 48 часа при военни операции в Източна Гута са загинали най-малко 30 души, включително жени и деца.\r\n\tГоворителката Линда Том каза, че екипът на ООН е готов да изпрати хуманитарни конвои в Източна Гута веднага щом условията позволят, както и да осъществи стотици медицински евакуации.\r\n\tСирийската опозиция междувременно определи руската инициатива за всекидневни петчасови прекратявания на огъня в Източна Гута като изопачаване на резолюцията на Съвета за сигурност на ООН за примирие в Сирия, предаде ДПА.\r\n\t \r\n\t\"Т. нар. хуманитарно прекратяване на огъня е преврат срещу оригиналната резолюция на ООН, която бе приета в събота. Русия никога не е искала прекратяване на огъня в Източна Гута и това бе показано ясно\", каза Ахмед Рамадан, говорител на Сирийската национална коалиция.\r\n\t \r\n\tРамадан обвини Русия, че е \"излязла с тази идея за прекратяване на огъня, за да изиграе международната общност, която оказва натиск върху (нея) и заплашва да прибегне до други средства\", за да наложи примирие в цяла Сирия. Русия не оказва какъвто и да било натиск върху режима в Дамаск, който е неин основен съюзник, да спре убийствата в Източна Гута, подчерта той.", "date": "2018.02.27", "title": "В ход е първото петчасово хуманитарно примирие в Източна Гута, обявено от Русия"}
{"url": "http://www.mediapool.bg/kanada-planira-da-prieme-okolo-milion-migranti-do-2020-godina-news276059.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛибералните власти в Канада не се отказват от плановете да приемат около един милион мигранти от 2018 г. до 2020 г., съобщи агенция Кънейдиън прес. \r\n\t \r\n\tПодробности около тази инициатива на правителството на премиера Джъстин Трюдо ще даде днес министърът на финансите Бил Морно, който ще представи в парламента проекта за федерален бюджет за периода 2018-2019 г. Според агенцията за реализацията на този тригодишен миграционен план може да бъдат необходими около 440 милиона канадски долара (почти 347 милиона американски долара).\r\n\t \r\n\tКанадският министър по въпросите на имиграцията, бежанците и гражданството Ахмед Хусейн заяви по-рано, че неговото ведомство е подготвило нов миграционен план. \n\n\r\n\t \r\n\tВ документа се посочва, че квотата от 2017 г. за 300 000 мигранти се бъде увеличена през 2018 г. на 310 000, през 2019 г. - на 330 000, а през 2020 г. - на 340 000 души. По думите му канадската икономика се нуждае от почти милион мигранти в близко време, тъй като към 2035 г. пет милиона канадци ще излязат в пенсия.\r\n\t \r\n\tКонсултативният съвет за икономически растеж препоръча на Трюдо да увеличи броя на мигрантите през 2018 г. на 350 000 души, а от 2020 г. да започне да приема по 450 000 човека. \r\n\t \r\n\tВ периода 2011-2015 г. миграционната квота на Канада бе 260 000 мигранти. Традиционно в страната пристигат бежанци от Близкия изток, Азия, Африка и Източна Европа, включително от Русия, Украйна и Беларус, отбелязва ТАСС.", "date": "2018.02.27", "title": "Канада планира да приеме около милион мигранти до 2020 година"}
{"url": "http://www.mediapool.bg/velikobritaniya-mozhe-da-se-prisaedini-kam-sasht-za-vazdushni-udari-v-siriya-news276060.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВеликобритания може да се присъедини към Съединените щати за въздушни удари срещу сирийското правителство, в случай че бъде доказано, че неговите сили са използвали химически оръжия срещу цивилни, обяви министърът на външните работи Борис Джонсън, цитиран от Ройтерс.\r\n\t \r\n\t\"Ако знаем, че това се е случило, и можем да го докажем, и има предложение за действия, при които Великобритания може да е полезна, тогава аз мисля, че ние трябва да го обмислим сериозно\", каза Джонсън пред Би Би Си.\r\n\t \r\n\tВчера сирийски опозиционни активисти казаха, че едно дете е загинало и 13 човека са получили проблеми с дишането вследствие на атака с хлор от страна на правителствените сили в Източна Гута.\n\n\r\n\t \r\n\tПредполагаемото химическо нападение в последния бастион на сирийските бунтовници близо до столицата Дамаск е било извършено в неделя - ден след като Съветът за сигурност на ООН прие единодушно резолюция за незабавно 30-дневно прекратяване на огъня в Сирия по хуманитарни причини.\r\n\t \r\n\tРуският министър на външните работи Сергей Лавров осъди тези твърдения като провокация.\r\n\t \r\n\tНеотдавна въпросът за предполагаемата употреба на химическо оръжие от режима в Дамаск предизвика гневни международни реакции. Франция заплаши Сирия с въздушни удари, а по-рано представител на правителството на САЩ отправи предупреждение в същия дух.", "date": "2018.02.27", "title": "Великобритания може да се присъедини към САЩ за въздушни удари в Сирия"}
{"url": "http://www.mediapool.bg/severna-koreya-shte-izprati-sportisti-i-na-zimnite-paraolimpiyski-igri-news276063.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСеверна Корея ще изпрати спортисти и на Зимните параолимпийски игри в Пьончан другия месец, съобщи Ройтерс, като се позова на агенция Йонхап.\r\n\t \r\n\tУчастието на затворената комунистическа страна в завършилата в неделя зимна олимпиада в южнокорейския курорт привлече сериозно внимание.\r\n\t \r\n\tПредставители на Северна и Южна Корея са се срещнали днес в село по протежение на строго охраняваната граница между двете страни, за да обсъдят логистиката на параолимпийските игри.\n\n\r\n\t \r\n\tЮжнокорейските ръководители възприемат участието на Севера в игрите като ключово за намаляване на напрежението на полуострова и като евентуална прелюдия към дипломатически преговори за неговата ядрена програма, отбелязва Ройтерс.", "date": "2018.02.27", "title": "Северна Корея ще изпрати спортисти и  на Зимните параолимпийски игри"}
{"url": "http://www.mediapool.bg/sasht-otdelyat-40-mln-dolara-za-borba-s-dezinformatsiyata-news276064.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\tФинансираният от Вашингтон Център за глобално взаимодействие ще предоставя грантове на организации, които се борят с чуждестранната пропаганда и дезинформация. Инициативата е част от партньорско споразумение между Държавния департамент и министерството на отбраната на САЩ, което през 2018 г. ще предостави 40 млн. долара на Центъра за глобално взаимодействие (State's Global Engagement Center, GEC), .\r\n\tСредствата ще бъдат насочени в специализиран фонд за подкрепа на проекти за разобличаване и борба с пропагандата и дезинформацията, спонсорирани от чужди държави. GEC ще може да предоставя грантове на граждански сдружения, медии, неправителствени организации, изследователски центрове и други частни и държавни организации, академични институции.\r\n\tДържавният департамент ще започне скоро да разглежда постъпилите предложения. Първоначално отпусната сума ще е 5 млн. долара. Освен това GEC ще стартира серия пилотни проекти, разработени съвместно с министерството на отбраната, които също са насочени срещу пропагандата и дезинформацията.\r\n\t\"Това финансиране е от критично значение, за да се гарантира, че ние продължаваме решително да реагираме на злонамереното влияние и дезинформация\", казва помощник държавният секретар Стив Голдщайн. Той допълва, че инициативата ще задълбочи партньорството с \"нашите съюзници, със Силициевата долина и други партньори в тази битка\".\n\n\r\n\tНие не просто трябва да сме в отбранителна позиция, нужно е също да минем в офанзива, заявява Голдщайн.\r\n\tНа 16 февруари специалният прокурор на САЩ Робърт Мълър представи първите резултати от разследването за предполагаемото вмешателство на Русия в изборите за президент на САЩ през 2016 г.\r\n\tОбвинения  на 13 руски граждани и три юридически лица, включително т.нар. \"фабрика за тролове\" в Санкт Петербург и нейните сътрудници.\r\n\tНа 27 февруари американският министър на финансите Стивън Мнучин съобщи, че в течение на следващите 30 дни Вашингтон възнамерява да въведе санкции срещу Русия като ответна мярка за вмешателството в изборите.", "date": "2018.02.27", "title": "САЩ отделят 40 млн. долара за борба с дезинформацията"}
{"url": "http://www.mediapool.bg/ochertava-se-bitka-za-resursite-ot-priroden-gaz-v-cherno-more-news276065.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомпанията О Ем Ви Петром вече започна да търси клиенти за природния газ, който планира да добие от Черно море. Същевременно унгарски официални представители разбуниха духовете, след като заявиха неотдавна, че са резервирали целия капацитет на основния газопровод за износ.\r\n\t* * *\r\n\tЛека-полека се очертава все по-ясно една \"битка\" за значителните ресурси от природен газ в Черно море, които според последни данни възлизат на над 200 милиарда кубически метра - достатъчно, за да покрият цялото ни потребление за около 20 години.\r\n\tСкандалът се разрази, след като унгарският премиер Виктор Орбан заяви неотдавна, че Унгария ще подпише в скоро време споразумение, което ще позволи на Будапеща да внася годишно по 4 милиарда кубически метра природен газ от Румъния през следващите 15 години. Обемът е сходен с транспортния капацитет, който ще има най-важният газопровод за износ, който се строи от румънския оператор на газопреносната система Трансгаз, тоест БРУА - газопроводът, който ще свързва системите на България, Румъния, Унгария и Австрия.\r\n\t\"Епохата на монопола на руския газ върви към своя край за Унгария, при условие че ще можем да покриваме повече от половината от вноса от други източници - в този случай от румънски източници\", заяви Орбан. Изявленията му идват в контекста, в който миналата година Унгария заяви, че вече не проявява интерес към продължаване до Австрия на този газопровод, смятан за един от важните проекти за Европейската комисия, която отпусна грант от 179 милиона евро за Румъния от общо над 560 милиона евро, колкото ще струва тръбопроводът на територията на страната. По този начин бяха разпалени спекулации, че Унгария ще бъде основният печеливш от инвестициите, които се правят в този газопровод, както и в сондажите в Черно море.\n\n\r\n\t\r\n\tВ момента всички погледи са вперени в основния инвеститор в Черно море - консорциумът О Ем Ви Петром - Ексън Мобил, единствените които досега са правили сериозни проучвания в дълбоководната зона на морето и които съобщиха за потенциални залежи до 84 милиарда кубически метра. Мариана Георге, изпълнителен директор на О Ем Ви Петром, потвърди миналата седмица, че компанията вече проучва пазара в търсене на клиенти. \"В този период анализираме пазарите в съседство, но трябва да бъдат осигурени и възможности за транспорт. Нямаме никакъв договор за продажба на евентуалната продукция на газ от участъка Нептун (в Черно море)\", заяви Мариана Георге.\r\n\tТя уточни, че О Ем Ви Петром води тези дискусии независимо от американците от Ексън Мобил, а не в консорциум. \"Ще бъдем конкуренти с Ексън на газовия пазар\", посочи директорката на Петром. Според нея проучването на пазара се прави, за да се вземе окончателно решение за инвестиции в залежите в Нептун. \"За окончателното решение за инвестицията ще трябва да вземем предвид каква е потенциалната цена, на която можем да продадем газа. На първо място гледаме към румънския пазар. Според цифрите ще бъдат количества по-големи от тези, които можем да продадем на румънския пазар, и затова правим различни анализи за цената, обема и наличността на инфраструктура\".\r\n\tЩе станем нетни износители на газ\r\n\tСпоред данните, представени от компанията, О Ем Ви Петром е произвела през 2017 г. 5,18 милиарда кубически метра природен газ, с лек спад спрямо предишната година, когато е добила 5,29 милиарда кубически метра. Сорин Гал, генерален директор на Националната агенция за минерални ресурси, заяви, че годишната продукция на Ексън Мобил - О Ем Ви Петром (от блок Нептун в Черно море от 2020-2021 г. - бел.ред.) ще бъде около 6 милиарда кубически метра годишно. (До 2025 г. се очаква Румъния да започне да произвежда 18-20 милиарда кубически метра газ от Черно море - бел.ред.)\r\n\tАко двете компании си поделят \"пая\", това означава, че Петром ще стигне до годишна продукция от общо 8 милиарда кубически метра, тоест три четвърти от годишното потребление от 11 милиарда кубически метра газ в Румъния, при условие че вече покриваме от собствени източници почти цялото потребление. Държавната компания Ромгаз е основният производител.\r\n\tОчертаващи се транспортни маршрути\r\n\tОсновният маршрут за експорт ще бъде БРУА, фаза 2, след като газопроводът, който излиза от България през Гюргево бъде свързан със залежите в Черно море чрез газопровода Тузла-Подишор. На този етап капацитетът за експорт към Унгария ще бъде 4,4 милиарда кубически метра и той вече е резервиран изцяло чрез търг, организиран от Трансгаз в края на миналата година. Споразумението е предварително, като следва да бъде финализирано през декември.\r\n\tСъщевременно националната газопреносна система предстои да бъде свързана с международните транзитни газопроводи в Добруджа, създавайки по този начин нов вход за газа от Черно море към вътрешната мрежа. Освен това, друг стратегически проект е обръщането на газовия поток по магистралните транзитни газопроводи от Исакча, което би създало маршрут за износ към Украйна.\r\n\tЛакрамиоара Дякону-Пинця, член на борда на директорите на О Ем Ви Петром, заяви, че газопроводът БРУА е само един от възможните маршрути за износ. \"Със сигурност има и други, на север или юг, като се използват съществуващите транзитни газопроводи, само че трябва да бъдат свързани с Черно море\", посочи тя, като уточни, че Украйна, Молдова, България и Турция са други потенциални пазари, които се анализират.\r\n\t\r\n\tГрупата О Ем Ви Петром е регистрирала през 2017 г. нетна печалба на стойност 2,489 милиарда леи (еврото се разменя за 4,66 леи), близо 2,4 пъти (140 процента) по-голяма от нетния резултат, обявен през 2016 г., според публикуваните от компанията данни. От тази печалба сумата от 1,1 милиарда леи ще бъде разпределена като дивиденти съгласно предложението на мениджмънта. Австрийската група О Ем Ви е мажоритарен акционер на Петром с участие от 51,01 процента, а министерството на енергетиката притежава 20,64 процента от акциите на О Ем Ви Петром.\r\n\tСпоред парламентарни източници Партия Народно движение на бившия президент Траян Бъсеску възнамерява да поиска създаване на анкетна комисия по въпроса за газа. Комисията ще трябва да разбере по-конкретно какъв е бил мандатът на Трансгаз в преговорите за газопровода БРУА, защо е била извадена Австрия от играта (оставайки само БРУ) и дали става дума за политическа договорка.", "date": "2018.02.27", "title": "Очертава се битка за ресурсите от природен газ в Черно море"}
{"url": "http://www.mediapool.bg/deloto-ktb-startira-ot-chetvartiya-opit-bez-osnovniya-obvinyaem-news276066.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт четвъртия опит Специализираният наказателен съд даде ход на делото за източването на КТБ. Два часа продължиха споровете в съдебната зала между прокуратурата и адвокатите на 18-те подсъдими, а основният въпрос бе дали банкерът Цветан Василев е бил призован законно.\r\n\tАдвокатите на Цветан Василев посочиха, че срещу него в Сърбия се води дело за екстрадиция и той не може да напуска страната. Прокуратурата настоя делото да тръгне в отсъствието на Василев, защото той е получил лично обвинителния акт по делото, който е 10 хиляди страници.\r\n\tСпецсъдът в крайна сметка реши, че делото за екстрадиция в Сърбия не е пречка пред Василев да дойде в България и да се защитава лично.\r\n\tСега делото ще продължи с разпоредително заседание, на което трябва да се изчистят всички въпроси около това дали са допуснати процесуални нарушения от прокуратурата. Това е първият и последен шанс за съда да върне делото на прокуратурата за ново разследване. Разпоредителното заседание бе въведено в Наказателно-процесуалния кодекс няколко месеца преди началото на делото \"КТБ\".\r\n\tОще тогава съмненията бяха, че управляващите правят тази промяна в закона заради точно това дело. Причината е, че делото е с множество доказателства и огромен брой подсъдими. Това дава на защитата богати възможности да търси пропуски в работата на държавното обвинение. ГЕРБ и Цацаров с общо усилие блокираха тази възможност, което доведе до остри критики на адвокатурата за нарушаване на правото на защита в процеса.\n\n\r\n\tВ предишното заседание делото \"КТБ\" бе отложено заради отсъствието на единия от подсъдимите - Георги Христов, който отсъства заради хронично заболяване на бъбреците. Съдът назначи експертиза и го глоби, защото подава документите за отсъствието си след заседанията.\r\n\tПрокуратурата предаде на съда за източването на КТБ банкера Цветан Василев и още 17 души. Това са Александър Панталеев, Илиан Зафиров, Георги Христов, Георги Зяпков, Елка Стойкова, Елена Инджева, Рангел Стойчев, Светлана Георгиева, Снежанка Велева-Стефанова, Маргарита Голева, Красимир Хаджидинев, Маргарита Петрова, Мария Димова, Борислава Тренева-Кючукова, Цветан Гунев, Румен Симеонов, Славияна Данаилова-Велева. Обвинителният акт е над 210 000 страници.\r\n\tЦветан Василев е задочно обвинен за създаване и ръководене на престъпната група, отговорна за присвояване на 2.559 млрд. лв, както и за общо 146 престъпления.", "date": "2018.02.27", "title": "Делото \"КТБ\" стартира от четвъртия опит без основния обвиняем"}
{"url": "http://www.mediapool.bg/gartsiya-vremenno-zatvori-korintskiya-kanal-zaradi-padnali-skali-news276067.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГърция съобщи, че е затворила Коринтския канал за корабоплаване след срутване на скали в резултат на обилни валежи, предаде агенция Ройтерс.\r\n\tДългият 6,4 км канал се използва от около 11 000 плавателни съда годишно, като предлага кратък транзитен маршрут от южна Италия към Източното Средиземноморие и Черно море, спестявайки на мореплавателите 700-километровото пътуване около полуостров Пелопонес. Каналът е широк 21,5 метра и не се използва от плаващите в океана кораби, отбелязва агенцията.\r\n\tМестната телевизия Коринтос показа купища камъни, срутили се от стръмните стени на канала във водата.\r\n\t\"Бреговата охрана бе информирана днес, отиде на мястото и след като видя свлачището, нареди забрана за корабоплаване\", заяви пред Ройтерс служител на бреговата охрана, пожелал анонимност. По думите на служителя операторът на канала ще има нужда от 15 дни, за да го възстанови.\r\n\tКаналът е замислен още в древни времена. Построяването му е отнело 11 години, като той е бил открит за корабоплаване през 1893 г.", "date": "2018.02.27", "title": "Гърция временно затвори Коринтския канал заради паднали скали"}
{"url": "http://www.mediapool.bg/avstriyskata-obshtestvena-televiziya-sadi-vitsekantslera-zaradi-obvinenie-v-lazha-news276068.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвстрийската обществена телевизия O Ер Еф (ORF) предприе необичайна стъпка като заведе дело срещу вицеканцлера Хайнц-Кристиан Щрахе, който обвини медията и неин популярен водещ в лъжа, предаде агенция Ройтерс.\r\n\tЩрахе, който е лидер на Австрийската партия на свободата, отдавна обвинява телевизията в леви политически пристрастия. Той каза, че планира мерки, които да направят медията по-обективна, както и да премахне лицензионните такси, с които се финансира.\r\n\tПреди две седмици Щрахе качи във Фейсбук снимка на популярния водещ Армин Волф и думите: \"Има място, където лъжите стават новини. Това място е О Ер Еф\".\r\n\tВолф съобщи, че съди Щрахе, като посочи, че досега нито един политик не го е обвинявал в лъжа. О Ер Еф вече поиска извинения от вицеканцлера и съобщи в понеделник, че е завела отделно дело срещу него.\r\n\tОт обществената телевизия съобщиха още, че ще предприемат съдебни действия срещу Фейсбук заради това, че не са отговорили на молбата им постът на Щрахе да бъде изтрит.\n\n\r\n\tПрезидентът Александър ван дер Белен осъди забележките на вицеканцлера, чиято партия е младши коалиционен партньор на консерваторите на Себастиан Курц.", "date": "2018.02.27", "title": "Австрийската обществена телевизия съди вицеканцлера заради обвинение в лъжа"}
{"url": "http://www.mediapool.bg/po-sluchai-s-pochinala-v-kipar-balgarka-se-razglezhda-versiya-za-napadenie-ot-bezdomni-kucheta-news276069.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНападение на бездомни кучета е версията, към която се е насочила кипърската полиция в разследването на смъртта на 46-годишна българска гражданка, съобщава в. \"Сайпръс мейл\".\r\n\tБългарката П.М. бе намерена миналия четвъртък тежко пострадала в поле с картофи в района на град Пафос и почина по пътя към болницата. Според съдебно-медицинската експертиза тя е получила хеморагичен шок вследствие на многобройни наранявания, които е можело да бъдат причинени от земеделска машина. Полицията е проверила голям брой селскостопански машини и е разпитала фермери в района, но не е открила до момента следи в тази посока.\r\n\tКипърската полиция е получила информация, че в района бродят бездомни кучета, както и че много от фермерите имат кучета. Голям брой собственици на кучета са призовани в полицейския участък на Пафос за разпит, съобщава \"Сайпръс мейл\".\r\n\tЖената е била пристигнала в Пафос четири дни преди инцидента, заедно с партньора си, за да си търси работа, пише още изданието.", "date": "2018.02.27", "title": "По случай с починала в Кипър българка се разглежда версия за нападение от бездомни кучета"}
{"url": "http://www.mediapool.bg/zvyarat-ot-iztoka-veche-20-zhertvi-na-studa-v-evropa-news276070.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт Балтика до Средиземноморието Европа остава в плен на мразовитото време, дошло от Сибир и взело 20 жертви за четири дни, посочва Франс прес.\r\n\tСтудената вълна, която британските медии нарекоха \"Звяра от Изтока\", в Холандия кръстиха \"Сибирската мечка\", в Швеция - \"Снежното оръдие\", а във Франция - \"Москва-Париж\", буди опасения за здравето на най-уязвимите, бездомниците или възрастните хора, и причинява проблеми в транспорта.\r\n\tОт петък досега в резултат на студовете са починали най-малко 19 души: деветима в Полша, трима във Франция, четирима в Литва, двама в Румъния и един човек в Италия.\r\n\tОт единия до другия край на Европа живакът в термометрите спада.\r\n\tНапоследък в Полша температурата през нощта пада под минус 20 градуса, а през деня се задържа около минус 10. От ноември студът е причинил смъртта на 53 човека.\n\n\r\n\tНа връх Цугшпице - най-високият в Германия, с височина 2962 м, - през изминалата нощ температурата е паднала до минус 30,5 градуса, рекорд за последните над 100 години в този период от годината.Германия преживя една от най-студените нощи, през която в много райони температурата падна под минус 10 градуса, предаде Асошиейтед прес.\r\n\tВ шведска Лапландия вчера бяха измерени минус 39,6 градуса, а в австрийския ски курорт Флатниц - 25,4 градуса под нулата, което е рекорд за февруари.\r\n\tВ Рим падна сняг за първи път от шест години, а на по-малко от 100 км от Венеция (в Долина Камполуцо, на 1768 м надморска височина) в нощта срещу неделя беше регистрирана температура от минус 40 градуса по Целзий.\r\n\tТази нощ падна сняг в южния италиански град Неапол, след което бе затворено местното летище, като и всички училища в града. Това съобщи новинарският сайт \"РАИ-нюз 24\".Ден преди това снежна покривка се образува на спящия вулкан Везувий край Неапол. Сега сняг затрупа крайбрежните булеварди и градския център. За последен път жителите на южния град край Неаполитанския залив са видели толкова обилен снеговалеж преди повече от половин век - през 1956 г.\r\n\tХоландските власти забраниха плаването по прочутите амстердамски канали, за да ги превърнат в достъпни за жителите ледени пързалки, предаде Асошиейтед прес.\r\n\tСковаващият студ, обхванал голяма част от Европа, не пощади и холандската столица, където за последен път хората караха кънки по замръзналите канали през 2012 г.\r\n\tВластите наредиха да се затворят шлюзовете, за да се образува лед, като се забави движението на водата.\r\n\tМакар още да няма достатъчно лед, а метеоролозите да прогнозират затопляне през уикенда, представител на властите каза, че се прави всичко възможно жителите и гостите на Амстердам да покарат зимни кънки по каналите.\r\n\tСняг и студ предизвикаха големи нарушения на транспорта във Великобритания и Ирландия, а метеоролозите предупредиха, че температурите тази седмица могат да достигнат най-ниски стойности от почти пет години, предаде ДПА.\r\n\tВ много райони през нощта падна сняг до 10 сантиметра. Британската метеорологична служба заяви, че днес се очакват обилни снеговалежи, придружени от много ниски температури.\r\n\tГлавният синоптик на британската метеорологична служба Франк Сондърс заяви, че някои райони може да бъдат засегнати от най-голямото застудяване от 2013 г., а може би дори от 1991 г.\r\n\tЛошо време засегна транспорта и в голяма част от Ирландия. Националната метеорологична служба заяви, че дневните температури днес са достигнали минус 5 градуса, а утре се очаква да паднат още повече.", "date": "2018.02.27", "title": "\"Звярът от Изтока“: Вече 20 жертви на студа в Европа"}
{"url": "http://www.mediapool.bg/bivsh-shef-v-chez-nestabilnata-i-politizirana-energetika-ni-izgoni-i-ne-privleche-golyam-igrach-news276071.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаради нестабилния и политически натоварен енергиен сектор в България, още през 2013 г. чешката компания ЧЕЗ е решила да се оттегли от пазара, и пак поради тази причина големи играчи от сферата не са участвали в обявената официално в началото на 2017 г. процедура за продажба на активите. Това коментира бившият оперативен директор на \"ЧЕЗ България\" в периода 20011-2015 г. пред бТВ във вторник.\r\n\tСпоред него няма пречки пред финализирането на сделката за бизнеса н ЧЕЗ България и българската държава няма механизми да спре продажбата.\r\n\t\"Познавайки ЧЕЗ АС Прага, мениджмънта и обстоятелствата по сделката, изключвам да не е поискана достатъчно информация за прозрачност на купувача и финансирането. Почти съм сигурен, че колегите в Чехия са си свършили професионално работата\", каза Баран. Той не смята, че има нещо съмнително около купувача.\r\n\t\"ЧЕЗ не е виновна, че се появиха такива компании. Сложен е въпросът къде са били големите инвеститори. По принцип енергийният сектор в България е в сложна ситуация\", допълни чехът.\r\n\tТой обясни, че още през 2013 г., когато имаше граждански протести срещу високите сметки за тока, довели до оставката на първото правителство на Бойко Борисов, ЧЕЗ е решила, че стратегически не иска да участва на пазара в България. Още тогава е било решено, че средствата от продажбата на българския бизнес ще се инвестират в други западни държави. Баран даде за пример последвалите вложения на ЧЕЗ в страни като Германия.\n\n\r\n\tБаран припомни за конфликтите на ЧЕЗ с българското правителство, множеството проверки, на които е подлагана компанията. При това положение е много трудно да се прави бизнес, допълни той.\r\n\t\"Енергийната сфера в България има много нестабилни моменти и е чувствителна политически тема. Разбира се, че хората, когато имат да плащат високи сметки за отопление със скъпия ток, това става политическа тема\", коментира бившият шеф в ЧЕЗ.\r\n\t\"Винаги имахме разправии с регулатора за цената на тока и не можехме да постигнем необходимата печалба\", допълни той.\r\n\tОтносно изненадата на българските политици, че \"Инерком\" купува активите на ЧЕЗ, Баран каза: \"Много ме кефи, че всички политици се учудват коя е Гинка и \"Инерком\", но всички, които знаят да четат, са имали възможност от самото начало да следят информациите (за сделката). Беше писано за Вълканов, за братя Бобокови, които играха с турците, после - \"Бобов дол\", румънците, израелците. Предполагам, че тези компании, като са се запознали с документацията (за българските активи), не са предложили търсената от ЧЕЗ цена\".\r\n\tСпоред него няма как българското правителство да не е знаело как върви сделката, дори и само по информациите от медиите.\r\n\tБаран призна, че по-скоро е изключение такива големи енергийни инвеститори да продадат активите си на толкова малка фирма, но \"ако продавачът иска да продава, а купувачът иска да купи и осигури финансирането, защо не\".\r\n\tСама Гинка Върбакова, собственик на купувача \"Инерком\", смята, че има капацитет да управлява голям бизнес то ранга на придобивания. Тя отново посочи, че ще се разчита на сегашния основен мениджмънт.\r\n\t\"По-голямата част от сделката ще се плати с банков кредит със заложени акции на \"Инерком\" като собственик на придобиваните активи\", каза Върбакова пред телевизията. \"Електроразпределителната мрежата няма да е залог, по закон нямаме право на това, обясни тя.\r\n\tНовият собственик на доставчика на ток в Западна България обяви, че \"клиентите по никакъв начин няма да усетят смяната.\r\n\t\"Нямам политическа подкрепа и мисля, че това стана ясно, не съм позната на политиците. Не познавам лично Бойко Борисов, той не стои зад нас\", декларира Върбакова. Според нея всички кандидати са били поставени на равна основа. От \"Енерго-Про\", обаче твърдят, че не всички претенденти са имали еднакъв достъп до информация за продавания бизнес.", "date": "2018.02.27", "title": "Бивш шеф в ЧЕЗ: Нестабилната и политизирана енергетика ни изгони и не привлече голям играч"}
{"url": "http://www.mediapool.bg/datski-vestnik-semeistvoto-na-putin-izpolzvalo-estonska-banka-da-pere-pari-news276074.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tИнформатор предупредил през 2013 г. ръководството на най-голямата банка в Дания, че членове на семейството на руския президент Владимир Путин и руска разузнавателна агенция използват естонския клон на банката за пране на пари, съобщи датски вестник, цитиран от Асошиейтед прес.\r\n\tСпоред изтекла информация от вътрешен доклад ръководството на \"Данске банк\" е знаело, че нещата са много по-сериозни, отколкото било обявено първоначално, посочва всекидневникът \"Берлингске\".\r\n\tВестникът отбелязва, че през 2013 г. \"Данске банк\" е закрила 20 сметки на руски клиенти след разкрития, че естонското й подразделение може да е въвлечено в незаконна дейност. По онова време самоличността на клиентите била запазена в тайна.\r\n\tВестникът споделил подробности за схемата с група журналисти, разследващи случаи на корупция.\n\n\r\n\tЗасега няма коментар от датската банка.", "date": "2018.02.27", "title": "Датски вестник: Семейството на Путин използвало естонска банка да пере пари"}
{"url": "http://www.mediapool.bg/oshte-34-mln-lv-za-sanirane-na-chastni-i-obshtestveni-sgradi-v-28-malki-obshtini-news276075.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на регионалното развитие и благоустройството (МРРБ) обяви нова възможност за финансиране на проекти за енергийна ефективност на публични и частни жилищни сгради в 28 малки общини за 34 млн. лв.\r\n\tСредствата се осигуряват от оперативна програма \"Региони в растеж\" (ОПРР) 2014-2020 г. по процедура \"Енергийна ефективност в периферните райони - 2\" на база спестен ресурс от първата покана по мярката.\r\n\tПо нея бяха сключени 170 договора за 171 млн. лв. С тези средства в процес на реализация е обновяването на общо 574 сгради - 401 жилищни и 173 публични.\r\n\tВ резултат от изпълнението на енергийните мерки повече от 4600 домакинства ще подобрят топлинния комфорт в своите жилища и ще реализират спестявания, както на потребяваната енергия, така и на заплащаната за нея цена, посочват от МРРБ.\r\n\tС новите 34 млн. лв. се предвижда обновяване на публичните сгради на държавната и общинската администрация, на общински сгради от образователната, културната и социалната инфраструктура и подкрепящи мерки на жилищния фонд с цел повишаване на енергийната ефективност в малки градове в периферни райони.\r\n\tОбщините, които могат да кандидатстват за средства са Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан и Червен бряг.\r\n\tПланираните дейности ще доведат до подобряване на енергийната ефективност на сградите, намаляване на крайното потребление на енергия и намаляване на емисиите на парникови газове в малките градове.\r\n\tМерките ще имат и допълнителен ефект, тъй като ще осигурят рентабилна експлоатация на обществените сгради, което ще позволи устойчиво да продължи управлението и поддръжката им, с оглед предоставяне на по-добри и допълнителни услуги на населението. Специален фокус е поставен върху публичните сгради, които предоставят социални услуги.\r\n\tЧаст от средствата са и за обновяване на жилищата в малките периферни градове, което ще доведе до по-добро качество на въздуха и ще подобри условията за живот в тях.\r\n\tПоради продължаващата негативна демографска тенденция на намаляване на населението в малките градове мерките за подобряване на условията за живот ще допринесат за повишаване на цялостната им атрактивност и ще стимулират хората да останат да живеят в тези населени места, смятат от МРРБ.\r\n\tПроектът на Насоки за кандидатстване по процедурата, която ще се реализира чрез подбор на проектни предложения, е публикуван на интернет страницата на МРРБ и на официалната страница на ОПРР 2014-2020 - www.bgregio.eu в подменю \"Актуални процедури\" на меню \"Оперативна програма Региони в растеж 2014-2020\".\r\n\tПредложения и коментари по проекта на Насоки за кандидатстване могат да се изпращат в срок до 16 март включително.", "date": "2018.02.27", "title": "Още 34 млн. лв. за саниране на частни и обществени сгради в 28 малки общини"}
{"url": "http://www.mediapool.bg/do-mesets-sasht-gotvyat-novi-sanktsii-sreshtu-rusiya-news276076.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВашингтон може да въведе нов пакет санкции срещу Русия в близките 30 дни. Това заяви министърът на финансите на САЩ Стивън Мнучин в реч в Калифорнийския университет, съобщи руската секция на Дойче веле във вторник.\r\n\tОще миналата седмица Мнучин съобщи, че такива санкции се готвят. Този път той уточни, че новите санкции ще се основават на т.н. \"кремълски доклад\".\r\n\tТой бе публикуван в края на януари от американското министерство на финанситеи представлява списък с имена на политици, висши държавни служители и бизнесмени, свързани с руския президент Владимир Путин. В списъка влизат общо 210 човека - 114 политици и държавни служители и 96 олигарси, за които се смята, че властта или богатството им са свързани с президента Владимир Путин.\r\n\t\"Законът за противодействие на противниците на Америка посредством санкции\" изискваше от финансовото министерство на САЩ да определи висши политици и олигарси, изхождайки от близостта им до режима на Путин и материалното им състояние. Той даваше възможност за наказване на Русия за предполагаемата ѝ намеса в президентските избори в САЩ през 2016 г.\r\n\tМинистерството на финансите имало намерение да \"вземе под внимание\" разследването на специалния прокурор Робърт Мълър.\n\n\r\n\t\r\n\tРуската секция на Дойче веле припомня, че по-рано през февруари Мълър представи първите резултати от разследването си. Тринайсет руснаци и три руски юридически лица, включително т.н. \"фабрика за тролове\" в Санкт Петербург, бяха обвинени като съучастници в заговор за намеса в президентските избори през 2016 г..Обвиненията сочат, че руснаците са пускали в социалните медии лъжливи постинги и реклами от името на уж американски граждани.\r\n\tЦелта на измамата е била да се разколебае общественото мнение по време на предизборната надпревара. Според обвинителните актове извършителите са желаели \"да всеят смут в политическата система на САЩ, включително и в президентските избори от 2016 г.\"\r\n\tТези обвинения, които включват заговор, киберизмама, банкова измама и кражба на самоличност, са най-конкретните, откакто се заговори за намесата на руски хакери в изборния процес. От лятото на 2016 обвиняемите са публикували фалшиви обвинения към демократите, призиви към малцинствата да не гласуват, невярна информация за Клинтън и мними изявления от американски граждански организации.\r\n\tСред обвиняемите са бизнесменът Евгений Пригожин, който според медиите е близък до президента Путин, както и 12 служители на базираната в Санкт Петербург \"Агенция за интернет изследвания\".", "date": "2018.02.27", "title": "До месец САЩ готвят нови санкции срещу Русия"}
{"url": "http://www.mediapool.bg/svinskata-mas-e-po-polezna-ot-masloto-news276077.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСвинската мас е по-полезна от маслото, защото съдържа мононенаситени мазнини, които понижават холестерола, твърди британска диетоложка, цитирана от в. \"Дейли мейл\".\r\n\tМаста обаче е здравословна само ако е фермерска и не съдържа хидрогенирани мазнини, каквито обикновено се добавят в индустриално произвежданите продукти, предлагани в супермаркетите. Затова е добре купувачите да четат етикетите, препоръча Джо Травърс от Британската асоциация на диетолозите.\r\n\tВ много сладкарски рецепти тестото става по-пръхкаво, ако бъде приготвено с мас. Маслото обаче осигурява по-добър вкус и цвят.\r\n\tМаста, която е традиционен продукт, изпадна в немилост през 50-те години на миналия век. Тогава изследвания свързаха наситените мазнини в нея със сърдечносъдовите заболявания. Освен това тя е по-калорична - съдържа 20 процента повече калории от маслото. Маста обаче е един от най-богатите източници на вит. D - с 50 процента повече от маслото.", "date": "2018.02.27", "title": "Свинската мас е по-полезна от маслото"}
{"url": "http://www.mediapool.bg/analiz-na-salzi-shte-otkriva-bolestta-na-parkinson-news276078.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСълзите на даден човек могат да покажат дали за него има риск от болестта на Паркинсон, сочат предварителните резултати от изследване, цитирани от ЮПИи от БТА във вторник.\r\n\tКогато хората ронят сълзи, се освобождават някои протеини. Нивата им са различни у засегнатите от болестта на Паркинсон и у хората, които не страдат от нея.\r\n\t\"Получените резултати за пръв път показват, че сълзите са надежден и неинвазивен биологичен маркер на болестта на Паркинсон\", заяви ръководителят на изследването Марк Лю от Медицинския институт към Южнокалифорнийския университет в Лос Анджелис.\r\n\tЕкипът му изследвал проби от сълзите на 55 души, засегнати от болестта на Паркинсон, и на други 27 души, които не страдат от заболяването. Оказало се, че у засегнатите от болестта на Паркинсон нивата на един протеин са по-високи, а тези на друг - по-ниски.\r\n\tПротеините в сълзите са произведени от слъзни жлези посредством стимулиране на нервни клетки. Тъй като болестта на Паркинсон може да повлияе върху функции на нервната система извън мозъка, учените си поставили за цел да разберат дали свързани с болестта промени в тези функции могат да се открият посредством анализ на сълзите.\n\n\r\n\t\"Вълнуващо е да се установи, че нещо толкова просто като сълзите може да помогне на невролози да различат засегнатите от болестта на Пакинсон от хората, които не страдат от нея - отбеляза Лю. - Тъй като болестта на Паркинсон се развива години преди да са се появили първите й симптоми, подобен биологичен маркер ще е от полза за диагностицирането й и дори за лечението й по-късно.\"\r\n\tРезултатите от изследването ще бъдат представени на годишната конференция на Американската академия по неврология през април.", "date": "2018.02.27", "title": "Анализ на сълзи ще открива болестта на Паркинсон"}
{"url": "http://www.mediapool.bg/shefat-na-sto-ot-sofiya-sasht-nyama-da-napusnat-organizatsiyata-news276079.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Нямам индикации Съединените американски щати да искат да напускат Световната търговска асоциация (СТО). Те са една от всичките 164 държави членки и, докато са такива, ние ще водим диалог с тях\".\r\n\tТова заяви в София генералният директор на СТО Роберто Азеведо, който е на посещение в България по повод неформалния съвет на министрите на търговията на ЕС.\r\n\t\r\n\tИзказването му бе в отговор на журналистически въпрос по повод поредната атака срещу организацията, отправена в понеделник от президента на САЩ Доналд Тръмп. В изказване в Белия дом Тръмп нарече СТО \"катастрофа\" и обвини организацията за нарастването на позициите на Китай в световната търговия, от което Америка губела милиарди долари. Китай бе приета за член на организацията през 2001 г. - нещо, което администрацията на Тръмп смята за грешка.\r\n\tОт около две години Световната търговска организация е в криза заради блокирания от САЩ съдебен механизъм за разрешаване на спорове.\r\n\t\"Това, че САЩ имат притеснения за работата на СТО, не е ново. След като САЩ изразяват загриженост по този въпрос, ние сме готови да съдействаме на страните членки на организацията да обсъждат тези въпроси. Ще направим всичко възможно за насърчаване на тези преговори, така че да се подобри работата на организацията\", посочи Азеведо пред журналисти.\n\n\r\n\tОще като кандидат-президент Тръмп се зарече да развали и да предоговори всички търговски споразумения на САЩ, като в момента обект на предоговаряне е НАФТА (Североамериканското споразумение за свободна търговия) между САЩ, Канада и Мексико. Миналата година американският държавен глава оттегли САЩ от Транстихоокеанското партньорство (TPP), което трябваше да противодейства на търговската хегемония на Китай в Тихоокеанския регион. В началото на 2018 г. американският президент направи изказване в посока, че би преосмислил позицията си, ако се договори по-добро споразумение с тихоокеанските държави.\r\n\tВ редица свои изказвания Тръмп се зарече да въведе и протекционистки мерки, които са против философията на СТО, която работи за либерализация, но до момента заканите на американския президент са само на думи.\r\n\t\"Въпреки говоренето за протекционизъм, в световен план все още не са налице много протекционистки мерки, които да са засегнали международната търговия\", заяви Азеведо по време на среща с български депутати.\r\n\t\r\n\tНай-големият проблем пред СТО в момента е блокираната от САЩ в последните две години система за решаване на спорове, която е наричана \"перлата в короната\" на организацията. Вашингтон не одобрява назначаването на съдии в 7-членния Апелативен орган на СТО заради несъгласие с процедурите, а също и с решенията на трибунала.\r\n\tПреодоляването на блокадата е един от трите основни теми, по които работи България като председател на Съвета на ЕС, заяви постоянният представител на България при СТО Атанас Папаризов.\r\n\tОт създаването на своеобразния международен търговски трибунал през 1995 г. до момента в СТО са заведени над 500 дела по разнообразни икономически спорове между държавите членки. България има отношение към тях като член на ЕС, защото търговската политика е от изключителната компетентност на съюза.\r\n\tПо време на посещението си в София Роберто Азеведо се срещна с президента Румен Радев и с премиера Бойко Борисов. Министър-председателят е съобщил, че България ще инициира дискусия в Съвета на ЕС за перспективите пред търговската система и начините за по-ефективно функциониране на механизмите за уреждане на спорове, за да се намери начин за излизане от кризата, в която се намира организацията.\r\n\t\r\n\tВсеки 4 от 10 работни места в България, както и над половината от брутния вътрешен продукт на страната се дължат на износа, каза Азеведо.\r\n\tПо думите му България трябва да изпрати на света послания за реформи, стабилна фискална политика и финансова система, ако иска да стане член на еврозоната.\r\n\t\"От 14 години насам България не е имала посещение на такова високо равнище от страна на СТО\", заяви зам.-министърът на икономиката Александър Манолев.\r\n\tПо думите му 2017 г. е била рекордна за българския износ, който е достигнал 52 млрд. лв. - двойно повече в сравнение с 2007 г. Към ноември 2017 г. ръстът на износа на годишна база е с 11.8%.", "date": "2018.02.27", "title": "Шефът на СТО от София: САЩ няма да напуснат организацията"}
{"url": "http://www.mediapool.bg/obvineniyat-v-sasht-shef-gotvach-na-putin-rakovodi-novinarski-saitove-i-armiya-ot-trolove-news276080.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТой е обвинен в САЩ за намеса в президентските избори през 2016 г. чрез армия от тролове, а наемници от частната му военна компания са се подвизавали из бойните полета в Украйна и Сирия. Но руският мултимилионер Евгений Пригожин, с прозвището \"Главния готвач на Путин\", ръководи и още нещо, което е ценно за Кремъл: обширна руска медийна империя.\r\n\tСмята се, че Евгений Пригожин, ресторантьор от Санкт Петербург, контролира над 10 новинарски портала в Русия, които привличат десетки милиони посетители и служат като важен инструмент на държавната пропаганда, в момент, когато руският президент Владимир Путин се кандидатира за преизбиране на 18 март.\r\n\tМакар че самите медии запазват мълчание за собствениците си, разследване на уважаваното бизнес списание \"РБК\" и съобщения в други руски медии разкриха връзките им с други активи на Пригожин, включително \"ферма за тролове\", 12 от чиито служители бяха обвинени в САЩ редом с Пригожин.\r\n\tФабриката за тролове, носеща \"невинното\" име Агенция за интернет изследвания, първоначално е работела под един покрив с Федералната новинарска агенция (Федеральное агентство новостей - ФАН) и други медии, за които се смята, че принадлежат на Пригожин, но по-късно са се разделили и са се преместили в отделни сгради в северната част на Санкт Петербург. \"РБК\" съобщи, че Михаил Бурчик, един от обвинените служители на фабриката за тролове, е играел и ключова роля в медийните холдинги на Пригожин.\r\n\tСамо три години след създаването си през 2014 г., Федералната новинарска агенция и 15 други новинарски портали, за които се смята, че са контролирани от Пригожин, имаха над 30 милиона посетители месечно, надминавайки водещите държавни новинарски агенции. Те покриват широк спектър от теми от външната политика до икономиката и известните личности. И макар че профилите им са различни, редакционната политика е идентична - хвалебствия за Путин и язвителна критика срещу Запада.\n\n\r\n\t\"Те искат да доминират информационното пространство и да формират дневния ред на новините\", заяви московският политически анализатор Дмитрий Орешкин. Той отбеляза, че заедно с фабриката за тролове и наемническите групи, медийният бизнес е част от усилията на Пригожин да поддържа благоволението на Путин.\r\n\tОрешкин посочи договора на Пригожин с руското министерство на отбраната за доставка на храна и услуги на армията, оценяван на 1,2 милиарда долара, като пример за наградите, които бизнесменът получава за услугите, които предлага на Кремъл.\r\n\t\"Близки връзки с високите ешелони на властта откриват достъпа до държавни поръчки\", каза той. \"Тези, които имат подобни връзки, никога не усещат недостиг на пари\".\r\n\tФедералната новинарска агенция, най-голямата от 16-те медии, за които се смята, че са контролирани от Пригожин, излъчва поток от ласкателни съобщения за дейността на Путин, редом със статии, съдържащи жлъчна критика към САЩ и техните съюзници. С приближаването на президентските избори, тя редовно публикува прегледи и цитати в карета, показващи как се е подобрил живота при управлението на Путин.\r\n\tТя спечели популярност благодарение на ексклузивните репортажи от фронтовата линия в Източна Украйна и Сирия, където действа свързаната с Пригожин наемническа група \"Вагнер\". Нейни репортери бяха първите, писали от древния град Палмира в Източна Сирия, след като сирийски войски го отвоюваха от Ислямска държава.\r\n\tВ дълъг язвителен коментар тази седмица за армията на САЩ се твърди, че тя е обхваната от пристрастяване към наркотици, престъпност и нисък боен дух. В други публикации бяха отхвърлени съобщенията за много жертви, дадени от групата \"Вагнер\" този месец в Сирия и тези съобщения бяха наречени западна пропаганда. В друга дописка се заявява, че САЩ разработват биологични оръжия в тайни лаборатории в Украйна и Грузия, бивши съветски републики.\r\n\t\"Икономиката днес\", бизнес новинарски портал, който също е смятан за част от империята на Пригожин, публикува статия, която подчертава колко е важно да се гласува на президентските избори, в съответствие със стремежа на Кремъл да се засили избирателната активност, за да може победата на Путин да изглежда по-внушителна.\r\n\tПорталът съпоставя и съобщения за позитивни тенденции в руската икономика с данни за икономически трудности, с които се сблъсква Украйна и предсказва скорошен колапс на западните санкции срещу Русия.\r\n\tВ медиите на Пригожин работят неколкостотин журналисти, които получават по-високи заплати, отколкото в други петербургски медии, по данни на \"РБК\". Списанието оценява годишната цена на дейността на медийната империя на Пригожин на между 3,2 и 4,7 милиона долара.\r\n\tПригожин не отговори на исканията за интервю.\r\n\tИнвестирайки в своите медии, Пригожин предприе методични действия, за да заглуши независимите медии, заели се с журналистически разследвания на неговия бизнес.\r\n\tДиана Качалова, репортер на \"Новая газета\" в Санкт Петербург, заяви, че осветяването на бизнеса на Пригожин от критичния към Кремъл вестник е предизвикало неговото отмъщение. \"След това той намрази всички вестници и изглежда започна да създава проблеми за медиите, включително кибератаки\", заяви тя.\r\n\tВ един нашумял случай, жена, свързана с бизнес на Пригожин, кандидатствала за работа в \"Новая газета\", очевидно в опит да събере информация за работата на вестника. Жената, наречена от вестника \"Маша Хари\", по насмешлива аналогия с шпионката от Първата световна война Мата Хари, по-късно е била видяна във \"фабриката за тролове\", съобщи Качалова.\r\n\tВ един момент Пригожин опитал, без успех, да получи съдебна заповед, която да изиска от интернет търсачки да премахнат няколко десетки критични статии за дейността му.\r\n\tВ една от тях се посочва, че докато компанията му за кетъринг обслужвала участниците в срещата на високо равнище на Г-20 в Санкт Петербург през 2013 г., други свързани с него структури организирали неумели пропагандни прояви, целящи да подкрепят целите на Кремъл.\r\n\tВестник, свързан с Пригожин, публикувал статия за гей-активисти, дошли да поздравят бившия президент на САЩ Барак Обама при посещението му на срещата на Г-20 - фалшива новина, публикувана като контраатака на критиките на САЩ към руски закон срещу гей \"пропагандата\". Освен това двойник на руския опозиционен лидер Алексей Навални беше заснет пред хотела, в който беше отседнал Обама, в подкрепа на твърденията на Кремъл, че Навални служи на интересите на САЩ.\r\n\tТези действия изглежда отразяват ексцентрична черта в характера на Пригожин, проявила се в едно от малкото му интервюта, дадено за петербургски вестник през 2011 г. В него той споменава за написана от него приказка за деца, в която джуджета бранят краля от зложелатели.\r\n\tПригожин, който е лежал 9 години в затвор за грабеж и други обвинения по времето на СССР и е започнал бизнеса си със сергийка за хотдог, се похвали също, че си говори на малко име с няколко европейски кралски особи. Той добави, че Путин оценява както неговия усет за бизнес, така и непринуденото му поведение.\r\n\t\"Владимир Путин видя как разработих бизнеса си, започвайки от продажба на храна на улицата. Той видя също, че никога не се притеснявам лично да поднеса чиния на видни хора, които са мои гости\", заяви той.", "date": "2018.02.27", "title": "Обвиненият в САЩ \"шеф готвач на Путин\" ръководи новинарски сайтове и армия от тролове"}
{"url": "http://www.mediapool.bg/berluskoni-podkrepi-predsedatelya-na-evroparlamenta-za-premier-na-italiya-news276081.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на Европейския парламент Антонио Таяни би бил прекрасен избор за ръководител на следващото правителство на Италия, заяви бившият премиер и лидер на консерваторите Силвио Берлускони, цитиран от ДПА.\r\n\t64-годишният политик заяви това преди насрочените за неделя общи избори. Десният блок на Берлускони е фаворит на изборите, но в него има вътрешни разделения, включително по въпроса кой да стане премиер в случай на победа.\r\n\t\"Всеки може да разбере, че Таяни би бил прекрасен кандидат\", заяви Берлускони пред италианското държавно радио РАИ. \"Всички, даже левите депутати, го смятат за най-добрия председател в историята на Европарламента\", добави той.\r\n\tТаяни има дългогодишна кариера в европейските институции и репутация на политик, който се стреми към компромисни решения. През 1994 г. е избран за евродепутат. Освен това е служил като еврокомисар по транспорта и индустрията. В младостта си е монархист и става един от основателите на партията на Берлускони \"Напред Италия\". В периода 1994-1995 г. е говорител на бившия премиер. Никога досега не е играл важна роля в националната политика, с изключение на неуспешен опит да бъде избран за кмет на Рим през 2001 година.\r\n\tТвърдият десен съюзник на Берлускони Матео Салвини, от Лигата (преименуваната Северна лига), също се стреми към премиерския пост. Той потвърди в интервю, че неговият модел е унгарският авторитарен премиер и противник на имиграцията Виктор Орбан. \"Ако Европа е (председателя на Европейската комисия Жан-Клод) Юнкер, тогава аз съм антиевропейски настроен. Ако е Орбан, който е от ЕНП (Европейската народна партия), това е Европа, която харесвам\", заяви Салвини пред в. \"Месаджеро\".", "date": "2018.02.27", "title": "Берлускони подкрепи председателя на европарламента за премиер на Италия"}
{"url": "http://www.mediapool.bg/alterko-prodava-telekomunikatsionniya-si-biznes-za-88-mln-evro-news276082.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарската ИТ група \"Алтерко\" продава телекомуникационния си бизнес, който включва пет компании в три държави, на норвежката LINK Mobility Group. Предварително договорената цена е 8.8 млн. евро. Очакванията са сделката да приключи към края на април. Това се казва в официално съобщение до медиите на \"Алтерко\".\r\n\tТова е втора сделка за норвежката група на българския пазар, след като през октомври 2017 г. тя придоби и ИТ компанията \"Войском\" за 3.82 млн. евро.Параметрите на сделката\r\n\tСпоред подписаното обвързващо споразумение \"Алтерко\" продава телекомуникационните си компании в Европа - \"Тера Комюникейшънс\" АД, \"Теравойс\" ЕАД, \"Алтерпей\" ЕООД, както и румънската Teracomm Ro SRL и македонската Tera Communications Dooel.\r\n\tКупувачът е европейският лидер и най-бързо развиваща се компания в областта на нотификациите и мобилните услуги LINK Mobility Group ASA.\r\n\tДоговорената неокончателна цена е 8.8 млн. евро. Тя е изчислена на база консолидирана EBITDA за 2017 г., която се оценява на 1.6 млн. евро, умножена с коефициент 5.5. Крайната цена ще бъде определена по метода cash-free/debt-free при нормализирани нива на нетния оборотен капитал на всяко от придобиваните дружества за последните 12 месеца преди датата на продажбата, се казва в съобщението на \"Алтерко\".\r\n\tЦената ще бъде платена на три равни части. Първата една трета ще бъде преведена по банков път при сключването на сделката. Втората една трета ще бъде платена три години след сделката при годишна лихва от 4.75%, платима на тримесечие. Последната една трета от сумата ще бъде платена в ценни книжа от капитала на LINK Mobility по цена, определена при затваряне на фондовата борса в Осло в последния работен ден, предхождащ датата на сключването на обвързващото споразумение. Това на практика е 23 февруари, когато книжата на LINK Mobility са затворили на цена от 139.80 норвежки крони за брой.Фокус върху интернет на нещата\r\n\tПетте компании на \"Алтерко\" - \"Тера Комюникейшънс\" АД, \"Теравойс\" ЕАД, \"Алтерпей\" ЕООД, както и румънската Teracomm Ro SRL и македонската Tera Communications Dooel, които са обект на сделката, работят в сферата на телекомуникационните услуги с добавена стойност, мобилен маркетинг и нотификации (изпращане на уведомителни съобщения).\r\n\tСред клиентите им са мобилни оператори, банки, общини и търговци. Приходите им за 2017 г. се очаква да бъдат 11.9 млн. евро, което досега ги правеше ключови за общите постъпления на холдинга \"Алтерко\".\r\n\tСпоред компанията през последните години дъщерните дружества се развиват устойчиво и са успели да заемат стабилни пазарни позиции, което е привлякло интереса на норвежката LINK Mobility.\r\n\tСлед продажбата им българското дружество ще се фокусира върху развитието на бизнеса си с интернет на нещата (IoT).\r\n\t\"С оглед резултатите на IoT бизнеса и интереса на инвеститорите към него офертата на LINK беше оценена като изключителна възможност за промяна в стратегията за развитие на групата. Продажбата на телекомуникационния ни бизнес в Европа ще ни даде възможност да концентрираме всичките си ресурси в развитието на нови IoT продукти и услуги\", коментира изпълнителният директор Димитър Димитров. Една от основните компании в групата е \"Алтерко роботикс\", която предлага именно решения в IoT сферата.Норвежкият интерес\r\n\tLINK Mobility е европейският лидер и най-бързо развиваща се компания в областта на нотификациите и мобилните услуги, предоставяни от бизнес към клиенти (b2c).\r\n\tПо думите на главния изпълнителен директор на LINK Mobility Арилд Хустад първата придобивка на норвежката група в Югоизточна Европа - \"Войском\" и новите пет компании на \"Алтерко\" чудесно се допълват. \"Сега ще разполагаме със стабилна платформа за по-нататъшното развитие и растеж на LINK в региона чрез силния ни фокус върху продажбите и иновациите в мобилните съобщения и решения\", казва Хустад в официалното съобщение. Според него регионът има значителен потенциал за растеж и компанията смята да вземе \"голямо парче\" от него.\r\n\tНорвежката компания купи \"Войском\" през октомври 2017 г. за сумата от 3.82 млн. евро. Предишните собственици бяха Анели Бачева-Баткова (75.25%) и Илияна Бенчева (24.75%), но реално зад компанията стоеше бизнесменът с интереси в рекламния, медийния и комуникационния бранш Мартин Батков.\r\n\t\"Алтерко\" работи в сегмента на мобилните услуги с добавена стойност. Компанията е с изцяло българска собственост, като основните акционери са изпълнителните директори Светлин Тодоров и Димитър Димитров (по 38.61%).\r\n\tХолдингът има 12 дружества в България, Румъния, Македония, Сингапур, Малайзия, Тайланд и САЩ и общо над 100 служители. Основна част от продуктите на компаниите в групата се разработват и поддържат от българския офис.\r\n\tОт декември 2016 г. акциите на \"Алтерко\" се търгуват на Българската фондова борса. Последните консолидирани резултати на групата са към края на септември 2017 г. и показват 29.5 млн. лв. нетни приходи от продажби и 1.1 млн. лв. нетна печалба за деветмесечието.", "date": "2018.02.27", "title": "\"Алтерко\" продава телекомуникационния си бизнес за 8.8 млн. евро"}
{"url": "http://www.mediapool.bg/radev-se-usamni-v-skrito-pridobivane-na-aktivite-na-chez-news276084.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъмнения, че закупуването от \"Инерком\" на енергийните активи на чешката ЧЕЗ в България е схема за скрито придобиване, изрази във вторник президентът Румен Радев. Той каза пред журналисти, че обмисля дали да свика заседание на Консултативния съвет по национална сигурност (КСНС) заради сделката. Такова предложение отправи ден по-рано Движението \"Да, България\".\r\n\tРадев коментира, че активите на ЧЕЗ у нас са част от българската и европейската електрическа инфраструктура с пряко отношение към въпросите на националната сигурност и затова коментарите, че това е една банална сделка на едно търговско дружество е нещо, с което ни заблуждават.\r\n\t\"Светкавичната оставка на министъра на енергетиката не приключва случая. Напротив, генерира още повече въпроси. Явно става въпрос за схема за скрито придобиване. Въпросът е \"Кой и защо крие своите намерения?\". Как така една фирма без история, без опит, без капацитет и без ресурси, получава огромна банкова гаранция? Защо досега имената на банките - най-прозрачните, публични финансови институции, се крият. Има ли политическа гаранция тази фирма?\", попита Радев\r\n\tТой призова правителството да даде отговор на тези въпроси и на притесненията на всички хора, които плащат ток.\r\n\t\"Правя срещи с отговорните институции, които имат отношение по въпроса, но по закон те имат отношение постфактум, предстои ми среща днес и с шефа на Комисията за финансов надзор, уточни Радев. Той посочи, че вече е говорил с ръководството на ДАНС, а ден по-рано се срещна и с председателя на Комисията за енергийно и водно регулиране Иван Иванов. Иванов във вторник повтори пред журналисти, че неговата комисия не може да проверява сделката и да се намеси, тъй като става въпрос само за продажба на акции.  пред сделката няма никакви регулаторни пречки.\n\n\r\n\tВсички агенции и служби са към правителството, очаквам от тях адекватни действия и отговори на въпроси. Все още не е ясен механизмът на финансиране, а той ще даде отговор на много въпроси, отбеляза Радев.\r\n\tГолемият проблем е защо такива проверки не се извършват предварително, като от месец се знаят потенциалните бъдещи собственици. На практика е сключена сделката вече, има институции, които по закон отговарят за националната сигурност, защо Министерството на енергетиката и ДАНС не са извършили по-рано проверки. Въпросът е дали това е непрофесионализъм, некомпетенция или не са се намесили по други причини, коментира Радев.\r\n\tТой посочи още, че държавата се отказала още през 2012 г. съзнателно от механизъм за влияние върху сделката като е решила да продаде 33-процентното си участие в електроразпределителните и електроснабдителните дружества.", "date": "2018.02.27", "title": "Радев се усъмни в скрито придобиване на активите на ЧЕЗ"}
{"url": "http://www.mediapool.bg/italiantsite-se-primiryavat-s-evroto-no-riskovete-ostavat-news276103.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталианските политици може и да позагърбиха реториката за еврото и се отдръпнаха от призивите за излизане от клуба на единната европейска валута. Това обаче не означава, че страната вече не представлява опасност за еврозоната.\r\n\tСледващото правителство и европейските му партньори ще трябва да действат внимателно. Италия е обременена с един от най-големите дългове в ЕС и е прекалено голяма, за да й бъде позволено да се провали.\r\n\tА усещането, ширещо се в страната, че членството в еврозоната е усмирителна риза, все още може да се завърне, за да измъчва валутния съюз.\r\n\tЗасега настроението към еврото остава сложно и противоречиво: общо взето италианците са обсебени от неговите ограничения, безразлични към ползите от него, но нямат настроение за напускане на валутния съюз.\r\n\tТова е отразено и в политическата реторика преди изборите в страната на 4 март.\n\n\r\n\tДори антисистемното Движение \"Пет звезди\" се отказа от призивите си за референдум за членството в еврозоната освен \"в краен случай\".\r\n\tОграничението на ЕС за таван на бюджетния дефицит от 3% от БВП също не е застъпено особено в предизборната кампания.\r\n\tАко партиите се придържат към щедрите си електорални платформи - бившият премиер Силвио Берлускони например обещава плосък данък и минимална месечна заплата 1000 евро за всички италианци - ще има причини да се породят съмнения, че следващото правителство ще може да поддържа разходите до тавана, определен от ЕС.\r\n\tНикой обаче няма да бъде изненадан, ако политиците се отдръпнат от нереалистичните си предизборни обещания след изборите.\r\n\tЗасега италианската икономика оказва подкрепа: увеличението на брутния вътрешен продукт на страната може да е и с най-слабия темп в еврозоната, като ЕС прогнозира показателят да бъде 1,5 % тази година спрямо 2,3% във валутния съюз като цяло. Възстановяването обаче, което навлиза в четвъртата си година, започва да става осезаемо, тъй като се превръща в работни места, особено за младите.\r\n\tВсе пак е твърде рано за въздишка на облекчение.\r\n\tИталианското възстановяване помогна на гласоподавателите да забравят за ограниченията на еврозоната, но остават предпазливи. През последните 10 години станаха едни от най-големите скептици в еврозоната що се отнася до ползите от еврото.\r\n\tСпоред най-новото проучване на Евробарометър 40% от италианците са на мнение, че еврото е лошо нещо за страната спрямо 25%, които споделят същото мнение в цялата еврозона.\r\n\tБившият италиански премиер Енрико Лета изтъква, че за неговите сънародници еврото означава живот при икономическа и финансова дисциплина, която се пренебрегваше преди създаването на паричния съюз през 1999 година.\r\n\tАко сега Италия е страната с най-голям държавен дълг в Европа след Гърция (130 % от БВП), то това не се дължи главно на десетилетието на финансови сътресения, а на щедрите харчове и обещания, направени доста преди кризата.\r\n\tДнес тази задлъжнялост представлява риск. Икономиката на страната сега е в състояние, в което дълговият товар е пречка за по-бързия растеж. Освен това Италия има други проблеми - по-специално високите разходи за труд и пенсии - и ще се опитва да намали дълга, като същевременно приложи сериозна програма за държавни инвестиции, целяща да насърчи растежа.\r\n\tОт който и политически спектър да е бъдещето правителство, то ще се нуждае от цялата помощ на европейските си партньори, за да предотврати завръщането на враждебността към еврото.\r\n\tИма два начина ЕС да помогне.\r\n\tПървият би бил Европейската комисия да предостави на Италия цялата гъвкавост, позволена от пакта за стабилност и растеж, като я остави да харчи по-свободно.\r\n\tЗа разлика от Франция, например, Италия не е от страните, които неколкократно нарушават бюджетните разпоредби. Бюджетният й дефицит остава под ограничението от 3% още след 2013-а, а преди това, през първите пет години на финансовата криза, той беше доста под средния за еврозоната.\r\n\tОгромният дълг остава проблем. Насърчаването на растежа обаче, осигурен от фискалната гъвкавост, би могъл да помогне да се облекчи дълговото бреме.\r\n\tВторият начин, по който съседите на Италия биха могли да помогнат, е Франция и Германия да включат Рим в засега ексклузивните разговори за реформа на еврозоната. Това е много важно, тъй като редица от предлаганите идеи, включително мощен спасителен фонд, банков съюз и възможността да преструктуриране на държавен дълг, са били обсъждани, имайки предвид именно Италия, особено от германското правителство. Вече съществува усещане в Рим, че Париж, който няма търпение да постигне споразумение, е станал доста близък с Берлин. Италианските политици и икономисти поставят под съмнение голяма част от предложенията на Еманюел Макрон и Ангела Меркел.\r\n\tИталианците бавно се връщат към еврото. Сега от Франция и Германия зависи съмненията им да не пропълзят обратно.", "date": "2018.02.27", "title": "Италианците се примиряват с еврото, но рисковете остават"}
{"url": "http://www.mediapool.bg/savetat-na-es-edinodushno-podkrepi-glavniya-pregovaryasht-s-velikobritaniya-news276104.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tСъветът на ЕС изрази единодушна и твърда подкрепа за главния преговарящ с Великобритания Мишел Барние, съобщи след заседанието на европейските министри вицепремиерът Екатерина Захариева, цитирана от БТА.\r\n\tТя отбеляза на пресконференция в Брюксел, че Съветът отново е заявил единство. Захариева посочи, че следващия месец Европейския съвет предстои да утвърди насоките за преговорите с Лондон за бъдещите отношения ЕС-Великобритания.\r\n\tБарние заяви, че е разтревожен от малкото оставащо време за сключването на споразумение за оттеглянето на Великобритания. Той предупреди, че ЕС настоява преходният срок преди пълното отделяне на Великобритания да бъде ясно посочен - с ясна дата, на която приключва. Преходният срок трябва да бъде кратък, уточни той, след като ЕК вече предложи преходът да продължи 21 месеца. По неговите думи сред дълбоките различия в преговорните позиции на двете страни е искането на Лондон краят на преходния срок да не бъде посочван в писмените документи.\r\n\tПо думите на Барние посочването на ясни срокове се налага от гледна точка на съставянето на бюджета на ЕС. Той поясни, че до есента на тази година Лондон и Брюксел трябва да са се споразумели по условията на раздялата. Сред тези условия той открои правата на гражданите, британските задължения към общностния бюджет, границата с Ирландия.\n\n\r\n\tЕС настоява европейските граждани, които пристигнат във Великобритания в преходния срок (след март догодина), да имат същите права, както пристигналите по-рано. От декември преговори по тези условия не е имало, отбеляза Барние.\r\n\tУтре ЕК ще обсъди и приеме позицията на ЕС в преговорите по договора за оттеглянето на Великобритания. Барние уточни, че позицията на ЕС, изложена в 120 страници, ще бъде публикувана, за да бъде обсъдена от обществото. Той допълни, че ЕС очаква позицията на Великобритания.", "date": "2018.02.27", "title": "Съветът на ЕС единодушно подкрепи главния преговарящ с Великобритания"}
{"url": "http://www.mediapool.bg/stanishev-preporacha-na-bsp-da-ne-se-sastezava-s-populistite-news276105.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на Партията на европейските социалисти (ПЕС) Сергей Станишев предупреди БСП за опасността да се впусне в безперспективна надпревара с \"патриотите\" на тяхното поле. Това той съобщава в статия, а поводът е отказът на левицата у нас да подкрепи ратификацията на Истанбулската конвенция и искания референдум по въпроса.\r\n\t\"Най-важното поле за спечелване на доверие и за БСП, и за ПЕС е битката за социалната държава\", пише Станишев в текста си за в. \"Дума\", озаглавена \"За насилието, ценностите и политическите цели на БСП\".\r\n\t″Ние искаме референдум за Истанбулската конвенция. Те заявяват референдум за еднополовите бракове и ″джендър-обучението″. Няма как да спечелим това състезание. Те винаги ще бъдат по-брутални в разпалването на страховете на хората, в агресията, в посочването на ЕС като зла сила, която иска да подчини, обезличи и затрие България. ″Оригиналът″ винаги е по-достоверен от \"копието\". Да не забравяме, че има достатъчно \"нови\" играчи, които вече загряват и се готвят да се хвърлят в битка за гласове на полето на популизма и продаването на нови надежди″, пише Станишев за отношенията БСП - Патриоти.\r\n\t\"Лошото в конкретния случай е, че БСП се оказва в изолация от социалдемократическото семейство заради своята позиция срещу Конвенцията на Съвета на Европа за превенция и борба с насилието над жените и домашното насилие. При това всяка следваща стъпка води не до сближаване на позициите, а до задълбочаване на различията с останалите партии в ПЕС\", се казва в статията на Станишев. В нея той посочва: \"Естествено, че приемам \"болезнено\" всяка заплаха за европейския авторитет на БСП!\" Казва се още, че най-голямата опасност за БСП в този сценарий е да загуби посока и ценностни ориентири за себе си и в очите на обществото.\r\n\t\"Доживяхме европейските социалисти да бъдат представяни като враждебна сила, която ни \"натиска\" с \"лобистки\" писма и пречи на БСП да спечели избори\", възмущава се Станишев. Според него стои един фундаментален въпрос - за стратегията на БСП за спечелване на следващите парламентарни избори и за управление на страната.\n\n\r\n\t\"Има три предпоставки една партия да постигне тази политическа цел - да бъде категорична и ясна опозиция, да представи достатъчно убедителна алтернатива – план за бъдещето на страната, както и да мобилизира своето ядро, но и да спечели хората, които не са нейни традиционни избиратели и се колебаят. С първата задача се справяме. Никой не подлага на съмнение, че БСП е активна опозиция на властта. Това обаче е само първата стъпка и не задава автоматична победа на следващите избори. Втората задача е много по-трудна. Времето в опозиция е твърде ценно за една партия\", пише Станишев. Според него политиката на БСП с най-завършен вид е визията на партията за европредседателството.\r\n\t\"Имаме нужда от много по-целенасочена и системна работа по алтернативните ни политики, защото голяма част от обществото ни разпознава като опозиция, но не и като алтернатива\", пише Станишев. По думите му друга задача на БСП е да види от кого може да търси подкрепа.\r\n\t\"С мощната подкрепа на ПЕС БСП може да се обозначи като истинска социална алтернатива на ГЕРБ и така да спечели следващите парламентарни избори\", завършва статията.", "date": "2018.02.27", "title": "Станишев препоръча на БСП да не се състезава с популистите"}
{"url": "http://www.mediapool.bg/danachni-oblekcheniya-samo-za-poddarzhani-sgradi-pametnitsi-news276085.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСобствениците на сгради, които са обявени за паметници на културата, да получават повече стимули от държавата, за да бъдат накарани да ги поддържат. Това ще предложи Министерството на културата при предстоящи изменения на Закона за културното наследство, обявиха във вторник министърът на културата Боил Банов, зам.-кметът по културата на Столичната община Тодор Чобанов и главният архитект на София Здравко Здравков.\r\n\tБъдещите стимули обаче ще важат само за тези здания, които се поддържат.\r\n\tВ момента единствено собствениците на паметници на културата, които се използват за жилищни нужди, са освободени от плащането на данък сгради. Идеята е това да важи за всички здания независимо дали се използват за офиси, или са с обществено предназначение.\r\n\tСпоред зам.-кмета по културата от данъчните облекчения трябва да се ползват само собствениците, които поддържат сградите. За целта всяка година те трябва да подават информация в общините с доказателства, че поддържат имотите си, смята Тодор Чобанов. В момента само в София има около 1400 сгради със статут на културни паметници. По данни на общината в добро състояние са повече от половината.\r\n\tМинистърът на културата обеща данните за паметниците на културата да бъдат дигитализирани и всеки да може да провери дали даден имот е защитен от закона, какъв точно статут има и какви са произтичащите от това ограничения.\r\n\tСпоред главния архитект на София Здравко Здравков трябва да се мисли и за още стимули за собствениците на такива имоти, тъй като повечето от тях се намират в центъра на столицата и другите големи градове, където цените на недвижимостите са високи. В същото време собствениците на такива сгради не могат да използват напълно потенциалното застрояване, което могат да реализират, ако къщите им не бяха паметници на културата. Според Здравков те трябва да бъдат обезщетени по някакъв начин за това.\r\n\tВариантите, прилагани и в други държави, били данъчни облекчения при инвестиции в града, възможност за застрояване с неизползваните параметри на друго място в града, отпускане на безвъзмездна финансова помощ за ремонт на сградите. Според Здравков може да се въведе и правилото при продажба на такива имоти те първо да се предлагат на общината.\r\n\tТези промени обаче по-скоро остават за неясното бъдеще, стана ясно от коментар на министъра на културата Боил Банов. Не е ясно и кога точно по-спешните промени, свързани с освобождаването от данък сгради, ще бъдат предложени за гласуване в парламента. Банов обясни, че в Закона за културното наследство ще се правят тежки изменения и ще се предлагат на депутатите на порции и по теми, за да не бъде блокирано приемането на всички текстове заради несъгласие по някой конкретен въпрос.\r\n\tСпоред Чобанов е нужно информацията за това дали дадена сграда е обект на опазване, или пък попада в такава зона, да се описва в акта за собственост на имота. Така щели да се предотвратят случаи, при които хора си купуват къща в центъра на цена под пазарната и впоследствие разбират, че тя е паметник на културата и не могат да я съборят, за да построят по-висока и по-голяма сграда.\r\n\tМинистърът на културата и представителите на общината обясниха, че дори собствениците да се опитват да предизвикат разрушаването на къщата като я наводнят, настанят клошари или предизвикат пожар, пак не могат да застроят терена с друга сграда. Причината е, че по закон дори и къщата да падне, тя трябва да бъде възстановена в оригиналния си вид.\r\n\tНа финал е процедурата за обявяване на бившите за паметник на културата, инициирана от Столичната община. Според Тодор Чобанов сградата в центъра на София трябва да бъде защитена, тъй като е голяма част от автентичния интериор е запазена, а съхраняваните там файтони, каляски, шейни са част от експонатите на Музея на София.\r\n\tБившите Царски конюшни бяха продадени през 2016 г. за 90 лв. на кв. метър или за общо 658 870.90 лв. без ДДС. Сделката, подписана от тогавашния областен управител на София - Веселин Пенев, беше атакувана от прокуратурата, а на Пенев беше повдигнато обвинение.\r\n\tОбщината иска да бъде защитен и откритият през 2004 г.. Почти 14 години разкритите разкопки стоят, без да бъдат консервирани. Работата по тях не може да продължи заради собствеността на имота - той трябва да бъда изваден от активите на Българския енергиен холдинг и даден на Министерството на културата. За да се случи това, трябвало да се реши сложен юридически казус. Чобанов призова, докато това стане, останките да бъдат аварийно затрупани, за да не се рушат.\r\n\tЗаради липсата на кой знае какви законови механизми в момента общините и министерството на културата се опитват да решават поотделно всеки конфликтен случай с паметник на културата, ако имат желание за това. При някои собственици, като притежателите на почти разрушената вече  в столицата, успех няма. Главният архитект припомни, че досега те са глобени три пъти с максималната санкция от 100 000 лева, платили са около 50 000 лева, делата продължават, а ефект няма.\r\n\tВ други случаи обаче се стига до споразумения. Такъв е случаят с изоставената от години . Собствениците ѝ искаха да я съборят и да направят нова сграда на нейно място. През миналата седмица обаче се стигнало до споразумение за възстановяване на зданието.\r\n\tСобственикът на съборената през пролетта на миналата година  в София също се бил съгласил да я възстанови в оригиналния ѝ вид, съобщи министърът на културата Банов. Имотът се притежава от Киро Киров, известен като Японеца, който заяви, че го е купил за 680 000 евро, а къщата съборил, защото не била културна ценност. Министърът поздрави собственика, че \"осъзнал ключовата функция на тази сграда\".\r\n\tВсе още се водят преговори за друга емблематична къща в центъра - . Търсели се варианти да се запази частично зданието, а друга негова част да бъде демонтирана и върната впоследствие. От местната власт се надяват скоро да има решение и по този казус.", "date": "2018.02.27", "title": "Данъчни облекчения само за поддържани сгради-паметници"}
{"url": "http://www.mediapool.bg/skromnata-mini-merkele-vav-vodeshta-pozitsiya-da-nasledi-germanskata-kantslerka-news276107.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзбирането на Анегрет Крамп-Каренбауер за генерален секретар на управляващата партия в Германия я поставя във водеща позиция за наследяване на Ангела Меркел като канцлер, след като прекара по-голямата част от кариерата си в градче на френската граница.\r\n\tАКК, както често е известна тя, съчетава социален консерватизъм с леви икономически възгледи и е близка съюзничка на Меркел.\r\n\tНо поемането на важна национална роля в Християндемократическия съюз (ХДС) е голяма крачка за скромната 55-годишна жена, която досега беше премиер на провинция Саар и обича да се облича като чистачка на годишния карнавал преди великите пости.\r\n\tНаричана \"Мини-Меркел\" от германските медии, тя поема пост, който Меркел заемаше, преди да стане канцлер, и все повече е смятана за неин най-вероятен приемник, въпреки че вече е сключена коалиционна сделка, която ще задържи Меркел на власт.\r\n\tСлед своето избиране в понеделник Крамп-Каренбауер каза: \"В живота на всеки настъпва време, когато вече не е достатъчно да сочиш и да казваш, че той или тя трябва да направи това, но ти самият трябва да отговориш . . . Затова поставям себе си в служба на партията.\"\n\n\r\n\tВ новата си роля тя ще организира партията, предизборните кампании и конгресите, ще подкрепя работата на партийната ръководителка Меркел и ще представлява възгледите на ХДС навън.\r\n\tМасово продаваният вестник \"Билд\" отдава привлекателността на Крамп-Каренбауер на това, че тя е \"много обикновен човек\", с когото обикновените германци могат да усетят близост.\r\n\tКрамп-Каренбауер обаче каза веднъж за себе си: \"Трудно мога да бъда сложена в рамки.\"\r\n\tТя привлече вниманието и уважението на своите колеги консерватори миналата година, когато постигна решителна победа на провинциални избори, които Меркел определи като \"сензационни\".\r\n\tНейният триумф отклони вниманието от Мартин Шулц, който тогава тъкмо беше избран за лидер на съперническите социалдемократи, и даде тласък на консервативния ХДС преди федералните избори.\r\n\tТя стана първата жена премиер на Саар и доби известност през 2012 г., когато се отказа от трипартийна коалиция със Зелените и либералните свободни демократи след едва пет месеца управление.\r\n\tТози рискован ход разтревожи някои консерватори, но се отплати, когато тя излезе като победител от последвалите предсрочни избори.\r\n\tПо икономическите въпроси тя споделя възгледите на лявото крило на ХДС и е твърд застъпник на минималната заплата. Преди националните избори през 2013 г. тя предложи най-високата данъчна ставка да бъде вдигната на 53 процента, поради което Райнер Брюдерле от свободните демократи я нарече \"социалистка, преоблечена в черно (цвета на ХДС)\".\r\n\tПо обществените въпроси обаче тя е консервативна - противопоставя се на рекламирането на абортите, а през 2015 г. предизвика противоречие, като каза, че разрешаването на еднополовите бракове може да отвори вратата за кръвосмешение и многоженство.\r\n\tНейният консерватизъм се проявява в съвременни форми. Тя се е омъжила на 22 години, но съпругът й - бивш минен инженер, стои вкъщи, за да гледа децата им, докато тя се съсредоточава върху кариерата си.\r\n\t\"Съпругът ми и аз имаме много прагматично споразумение от самото начало: който печели повече, работи на пълно работно време\", каза веднъж тя. \"Затова си разменихме класическите роли.\"\r\n\t\r\n\tКрамп-Каренбауер е дъщеря на директор на училище и е израснала в католическо семейство. Ходи на църква в неделя и не яде месо в петък.\r\n\tКрамп-Каренбауер казва, че не иска ХДС да се придвижва надясно, въпреки че партията загуби избиратели за сметка на крайнодясната, антиимигрантска партия \"Алтернатива за Германия\" на изборите през септември.\r\n\tТя обаче призовава за по-строг подход към кандидатите за убежище, които заблуждават властите за своята самоличност, и за по-решителни действия в областта на депортирането.\r\n\tКрамп-Каренбауер е твърд поддръжник на квотите за жени в надзорните съвети на компаниите и превръща цифровизацията и засилването на връзките със съседна Франция в свои любими проекти.\r\n\tХДС е изправен пред призиви за нови лица в ръководството след разочароващия изборен резултат през септември, когато той остана най-голямата партия, но не успя да спечели мнозинство.\r\n\t\"Тя много добре представлява един модерен ХДС\", каза лидерът на младежкото крило на ХДС Паул Цимяк.\r\n\tТрудовата етика на Крамп-Каренбауер, която определя себе си като оптимист, впечатли Меркел, когато тя продължи да преглежда коалиционните документи, докато лежеше в болница след автомобилна злополука миналия месец.\r\n\tКрамп-Каренбауер е живяла през целия живот в западния град Пютлинген с население около 20 000 души. Тя е почитателка на австралийската рок група Ей Си/Ди Си и се гордее, че може да прави супа от говеждо месо. Определя себе си като книжен плъх и гледа костенурки като домашни любимци.\r\n\tПървоначално искала да бъде домакиня и мислела да стане учителка, но се присъединила към ХДС, когато била на 18 години, и започнала да учи политология и право.\r\n\tЗапочва кариерата си като градски съветник, а по-късно постъпва на работа като съветник по планирането и политиката в местната структура на ХДС, след което през 2000 г. става първата жена вътрешен министър на провинция в Германия.\r\n\t\"Няма задача, която да не можете да поверите на Анегрет\", каза през 2000 г. бившият премиер на Саар Петер Мюлер.\r\n\tКрамп-Каренбауер е член на националния изпълнителен комитет на ХДС от 2010 г. и е смятана за компетентна във всякакви области.\r\n\tНейният единствен предишен опит във федералната политика обаче беше в края на 90-те години на 20 век, когато тя замени друг депутат в долната камара на парламента за около седем месеца, след което загуби това място на изборите през 1998 г.\r\n\tТя казва, че не е планирала да прави политическа кариера, но поредица от \"щастливи съвпадения\" са й помогнали да постигне това.", "date": "2018.02.27", "title": "Скромната \"Мини-Меркел\"е във водеща позиция да наследи германската канцлерка"}
{"url": "http://www.mediapool.bg/podpisvaneto-na-ramkoviya-dogovor-visi-na-kosam-zaradi-haosa-v-nzok-news276099.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПодписването на новия Национален рамков договор (НРД) с Лекарския съюз остава несигурно до последния възможен момент заради управленската криза в Националната здравноосигурителна каса (НЗОК). Крайният срок за подписването на договора е сряда – 28 февруари, а все още няма решение на Надзорния съвет на институцията за неговото сключване.\r\n\tДоговорът предвижда увеличаване на цените на половината клинични пътеки, по които НЗОК плаща на болниците извършената медицинска дейност, и с него се регламентират основни правила за начина, по който касата ще работи и финансира договорните си партньори през годината.\r\n\tВсички членове на надзорния съвет заедно с управителя, министъра на здравеопазването и председателя на Българския лекарски съюз трябва да сложат подписите си под документа. Преди ден обаче повечето представители в надзора не са подкрепили подписването с различни мотиви, включително заради неизяснения проблем с дълговете към чуждите каси.\r\n\tПредставители на Надзорния съвет заявиха пред Mediapool, че за сряда следобед е насрочено ново заседание в Министерството на здравеопазването, след което евентуално, ако се постигне съгласие, ще бъде и подписването. \r\n\t\r\n\tПо-късно от Българския лекарски съюз потвърдиха, че все още няма решение на надзорния съвет за подписването на договора. Председателят на БЛС д-р Венцислав Грозев е получил покана за среща с премиера Бойко Борисов утре от 11 часа, а организацията излезе с отворено писмо, с което призовава Надзорният съвет да постъпи трезво и да не поставя в риск живота и здравето на пациентите.\r\n\t\r\n\t, предупреждават от Лекарския съюз.\n\n\r\n\t\r\n\tКонфликтът между управителя на НЗОК проф. Камен Плочев от една страна и министъра на здравеопазването Кирил Ананиев и държавната квота в Надзорния съвет от друга, допълнително сгъсти облаците около подписването на договора. Финансовият министър Владислав Горанов също се обяви срещу сключването му до изясняването на размера на задълженията. Преди ден обаче председателят на Надзорния съвет и зам.-министър на здравеопазването Жени Начева увери, че няма пречка за подписването, а задълженията към чуждите каси ще се обслужват в рамките на наличния бюджет от 73 млн. лева.\r\n\tДруг проблем беше и временната липса на оперативно ръководство на НЗОК. До понеделник институцията нямаше подуправител, който да замества управителя, когато го няма. Управителят Плочев пък излезе в болничен насред скандала. Така на практика нямаше кой да подписва важните документи, в това число и рамковия договор.\r\n\tПреди ден от здравната каса съобщиха, че има назначен нов подуправител – д-р Йорданка Пенкова, която е дългогодишен шеф на здравната каса в Шумен, и именно тя ще ръководи временно НЗОК, докато Плочев е в болничен.\r\n\tСпоред Центъра за защита правата в здравеопазването (ЦЗПЗ) обаче назначаването ѝ е нелегитимно. Самата Пенкова е с доста спорна биография, тъй като има влязло в сила наказателно постановление за това, че като директор на касата в Шумен е сключила договор с частната клиника на баща си и сестра си.\r\n\tПенкова е сключила  за оказване на извънболнична медицинска помощ с \"Частна психиатрична клиника 2000\" ООД, в което 97% от капитала притежават нейните баща и сестра.\r\n\tС влязлото в сила наказателно постановление на Пенкова са наложени имуществени санкции на общa стойност 35 351.07 лв., от които глоба от 5000 лв. за сключени договори в частен интерес, глоба от 7000 лв. за неподадена декларация за наличие на частен интерес по конкретен повод, 125.05 лв. отнето възнаграждение за дните, в които са извършени деянията, породили конфликта на интереси и 23 226.02 лв., представляващи облагата, получена от свързаното лице в резултат на конфликта на интереси.\r\n\tСпоред ЦЗПЗ решението за назначаването на Пенкова е нищожно. Причината е, че съгласно Закона за здравното осигуряване, управителят на НЗОК сключва, изменя и прекратява трудовите договори с подуправителя на НЗОК и директорите на РЗОК., заявиха от организацията.\r\n\tПредставителят на Асоциацията на индустриалния капитал (АИКБ) в надзора на касата Боян Бойчев обаче заяви пред Mediapool, че на членовете на надзора е била показана подписана от Камен Плочев заповед за назначаването на Пенкова за подуправител с вчерашна дата – 26 февруари. Предполага се, че заповедта му е била занесена за подпис, въпреки че е в болничен.\r\n\tБойчев обаче не се нае да каже реално чие предложение е Пенкова.\r\n\t, обясни пред Mediapool представителят на КРИБ в надзора Оля Василева. По думите й надзорниците са били изненадани от назначението, но това е правилно решение, тъй като касата не може да остане без оперативно ръководство, което да разписва документите, тъй като би настъпил проблем с плащанията.\r\n\t, заяви тя. \r\n\tВъпросът за конфликта на интереси е бил повдигнат на заседанието на Надзорния съвет и Пенкова е обяснила, че е попаднала в тази ситуация по \"недоглеждане\", била е посъветвана грешно и не е декларирала конфликта.", "date": "2018.02.27", "title": "Подписването на рамковия договор виси на косъм заради хаоса в НЗОК"}
{"url": "http://www.mediapool.bg/sled-protesti-kmetat-na-erusalim-se-otkaza-da-oblaga-tsarkvite-s-danatsi-news276073.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКметът на Ерусалим преустанови плана си да събира данъци от църквите, с което успокои напрежението, довело до тридневно затваряне на църквата \"Възкресение Христово\", предаде Асошиейтед прес.\r\n\tКанцеларията на премиера Бенямин Нетаняху съобщи, че той и кметът на Ерусалим Нир Баркат са съставили работна група, която да намери решение на въпроса. Този екип ще води преговори с църковни представители.\r\n\tБаркат заявява, че планът му за данъчно облагане се отнася само до търговски обекти, които са собственост на църквата, а не до места на вероизповедание. Църквите обаче смятат, че този план нарушава дългогодишни договорености.\r\n\tВ знак на протест основните християнски деноминации затвориха в неделя църквата \"Възкресение Христово\", разположена върху местата, където християните вярват, че Исус Христос е бил разпнат, погребан и възкръснал, отбелязва АП.\r\n\tХристиянските лидери, главно тези на Гръцката православна църква, протестират и срещу внесен в израелския парламент законопроект, който разрешава на държавата да отчуждава земи, които църквите са продали на частни инвеститори от 2010 г., предаде ДПА.\n\n\r\n\tКанцеларията на премиера Бенямин Нетаняху съобщи, че процедурата по приемане на този нормативен акт е замразена.\r\n\tГръцката православна църква е един от най-едрите собственици на недвижими имоти в Израел. Тя е критикувана от собствените си палестински енориаши, според които църквата е продавала земи на анонимни купувачи на занижени цени.\r\n\tМнозина палестински православни християни смятат, че църковното ръководство е продало земи, които е трябвало да бъдат запазени за палестинците.\r\n\tИзраелските власти също се безпокоят от тези сделки с имоти, които според тях застрашават жилищните права на стотици израелци, живеещи на притежавани от църквата имоти, които са били отдадени под наем на израелски държавни институции през 50-те години, отбелязва ДПА.\r\n\tЕрусалимският храм Възкресение Христово, най-голямата светиня на християните и твърде важен туристически обект, остана затворен във вторник за трети ден в знак на протест срещу действията на израелските власти.\r\n\tВисшите духовници от Гръцката православна, Арменската апостолическа и Католическата църква, които заедно се грижат за обекта, взеха в неделя необичайното решение да затворят храма, изграден на мястото, където според преданието е бил разпнат и погребан Исус Христос.\r\n\tОттогава хиляди поклонници и туристи от цял свят намираха затворен широкия портал. Това се е случвало твърде рядко през последния четвърт век и не е траяло дълго.", "date": "2018.02.27", "title": "След протести кметът на Ерусалим се отказа да облага църквите с данъци"}
{"url": "http://www.mediapool.bg/chetiri-varianta-za-novoto-ime-na-makedoniya-news276108.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа Македония са й предложени четири варианта за промяна на името, съобщи премиерът Зоран Заев в интервю за агенция Ройтерс.\r\n\t \r\n\tТова са Република Северна Македония, Република Горна Македония, Република Вардарска Македония и Република Македония (Скопие).\r\n\t \r\n\tЗапитан ще приеме ли Гърция някоя от тези опции, Заев отговаря \"Да, те предпочитат повече някои опции, някои не\".\n\n\r\n\t \r\n\tМакедония се надява, че спорът ще бъде решен навреме, за да получи препоръка за започване на преговори с ЕС през юни и потвърждение на поканата за членство в НАТО през юли тази година. \r\n\t \r\n\tМакедонският премиер каза, че е убеден, че, ако решението на спора запази достойнството на гражданите, те ще подкрепят това решение на референдум.\r\n\t \r\n\tЧетирите вариант на името бяха предложени от международния посредник в спора между властите в Скопие и Атина Матю Нимиц.\r\n\t \r\n\tЗаев заяви, че остава открит и въпросът дали има \"реална нужда\" за промяна на Конституцията на Република Македония, нещо, което Гърция търси през последните месеци.\r\n\t \r\n\tВ Гърция има остра съпротива около включването на името \"Македония\" в решението на спора. Освен това Атина има претенции и към македонската конституция, която според гърците дописка  присъединяване на съседни територии.", "date": "2018.02.27", "title": "Четири варианта за новото име на Македония"}
{"url": "http://www.mediapool.bg/italianska-mafiya-mozhe-da-e-svarzana-s-ubiystvoto-na-slovashkiya-zhurnalist-news276110.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОрганизираната престъпност може би е замесена в убийството на разследващия словашки журналист Ян Куциак. Това заяви в интервю за словашкия в. \"Сме\" и пред изданието \"Политико\" британско-канадският журналист Том Никълсън, който от години живее и работи в Словакия, предаде Асошиейтед прес.\r\n\tСпоред Никълсън Куциак му е казал преди да умре, че е работил по случая на евентуална връзка на италианска мафия в измама, свързана с европейски субсидии в Източна Словакия. Никълсън каза, че е готов да даде показания, но полицията все още не се е свързала с него. Той поясни, че Куциак е водел разследване за измами с плащания на европейски средства на двама пребиваващи в Словакия италианци, за които се предполага, че имали връзка с калабрийската мафия Ндрангета.\r\n\t\"Във всички случаи словашките тайни служби имат имената на гангстерите\", каза Никълсън. Той допълни, че Ян Куциак, но и той самият са работили по изтекли поверителни документи, свързани с въпросните измами. Томпсън каза, че словашката организирана престъпност никога не е убивала журналисти, докато италианските мафии не са проявявали такива скрупули.\r\n\tВъв вторник в. \"Сме\" написа, че двамата италиански бизнесмени, разследвани от Куциак, са правили бизнес с високопоставен съветник на премиера Роберт Фицо, предаде Асошиейтед прес.\r\n\tСловакия още е в шок след новината за убийството на журналиста. Той бе намерен застрелян заедно с приятелката си Мартина Кушнирова в дома им в град Велка Мача, на 65 км от Братислава. Словашкото правителство обяви награда от 1 милиона евро за информации, които ще помогнат на властите да разкрият убийството на журналиста.\n\n\r\n\tДосега в Словакия не е имало подобно престъпление. Още вчера полицията каза, че убийството е свързано с работата на Куциак. Той е работил за електронното издание Aktuality.sk, собственост на германската медийна група \"Аксел Шпрингер\" и на швейцарската издателска компания \"Рингие\".\r\n\tКуциак се беше специализирал в разследване на корупционни афери, сред които такива засягащи евентуални връзки между бизнеса и управляващата партия \"Смер - социална демокрация\" на Фицо.\r\n\tПоследната статия на Куциак е от 9 февруари и се отнася до транзакции на фирми, свързани с бизнесмена Мариан Кочнер. В миналото Куциак пак беше писал статии за него и после се бе оплакал в полицията от заплахи от негова страна.\r\n\tСпоред анализатора Григорий Мезеников убийството на журналиста и неговите предполагаеми връзки със словашкия политически елит може да предизвикат политическо земетресение в Словакия. Анализаторът казва, че е била прекрачена червена линия и случилото се може да разтърси електората на управляващата партия.\r\n\tПремиерът Фицо е известен с критиките си спрямо медиите. На пресконференция през 2016 г., той каза по адрес на някои журналисти, че са \"мръсни антисъветски проститутки\". Той също така нарече журналистите \"прости идиотски хиени\" и \"гадни змии\".\r\n\tСнощи в центъра на Братислава се събраха много хора, за да изразят възмущението си от убийството на журналиста и да запалят свещи в негова памет. Подобна акция имаше и в Прага. Нови протести срещу убийството на Куциак и срещу корупцията в Словакия ще се състоят в Братислава в сряда и в петък. Опозицията пък вече настоя словашкият вътрешен министър Роберт Калиняк и началника на националната полиция Тибор Гашпар да подадат оставка.\r\n\tНеотдавна неправителствената организация \"Трансперънси интернешънъл\" класира Словакия на 7-о място сред най-корумпираните страни в ЕС, припомня Франс прес.", "date": "2018.02.27", "title": "Италианска мафия може да е свързана с убийството на словашкия журналист"}
{"url": "http://www.mediapool.bg/ostavkata-na-petkova-veche-e-pod-vapros-news276072.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРешението за оставката на енергийния министър Теменужка Петкова, която бе подадена по искане на премиера Бойко Борисов и приета от него светкавично, се отлага. То ще зависи от изслушването в четвъртък на специалните служби и данъчните за извършваните от тях проверки на сделката за продажбата на българските активи на чешката енергийна компания ЧЕЗ на малката фирма без опит \"Инерком\", чиято собственичка Гинка Върбакова е приятелка с Петкова от 20 години.\r\n\t\"Всеки може да има приятел, Теменужка Петкова беше достатъчно доблестна да каже: Да, познавам, я! и си подаде оставката. Днес, като разговарях с Валери Симеонов, Волен Сидеров и Красимир Каракачанов и те казаха, че не е нужно, не е правилно да се взима оставката преди да проверим всичко, което е станало\", заяви Бойко Борисов пред журналисти в парламента, където във вторник следобед внесе предоставени от Чехия документи по финансирането на сделката.\r\n\tПреди това въпросът с оставката на Петкова и евентуалния й наследник на поста бе обсъден на заседание на коалиционния съвет на управляващата партия с \"Обединените патриоти\" в Министерския съвет. Решено е било да се свика в четвъртък съвместно заседание на парламентарните комисии по енергетика и за наблюдение на специалните служби, на което да бъдат изслушани органите, които имат отношение към проверката на сделката за ЧЕЗ. Тогава евентуално ще решим за оставката на Теменужка Петкова, каза председателят на парламентарната група на ГЕРБ Цветан Цветанов пред журналисти.\r\n\tПрез уикенда премиерът Бойко Борисов нареди да се извършат проверки по сделката от страна на ДАНС и НАП.\r\n\tЗа намеса на парламента и проучване от негова страна на сделката между ЧЕЗ и \"Инерком\" призова междувременно и международната антикорупционна организация \"Прозрачност без граници\". Призивът е да се изясни произходът на средствата, да се обсъдят рисковете от попадане на стратегическото предприятие в ръцете на офшорни компании, както и произходът на финансовите ресурси, с които компанията \"Инерком\" ще оперира, за да изпълнява своите задължения според дадения лиценз.\n\n\r\n\tНа предстоящото в четвъртък заседание в парламента ще се покани и представител от президентската институция, заради ангажираността, проявена от държавния глава. Радев във вторник се  на активите на ЧЕЗ и каза, че обмисля дали да не свика консултативния съвет за национална сигурност заради сделката с \"Инерком\".\r\n\t\"Да може и неговият представител да бъде информиран от съответните органи, за да можем действително да намалим напрежението и да няма интерпретации в публичното пространство\", обясни Цветанов.\r\n\tСлед като приключат изслушванията и дебатите, оставката на енергийния министър Теменужка Петкова ще бъде разгледана и ще се реши дали да бъде приета, или да се търси вариант за нов министър, но това да стане на по-късен етап, заяви Цветан Цветанов.\r\n\tКоалицията е стабилна и ние сме заедно, каза Цветанов като аргумент, че в упхравлението няма проблеми. Волен Сидеров, който сутринта в телевизионно интервю заяви, че Делян Добрев е незаконен депутат, защото е в оставка, след срещата в Министерския съвет, че след заседанието на двете комисии ще реши дали да поиска оставката на Добрев.\r\n\tДумите на Борисов за оставката на Петкова индиректно потвърждават неофициалните информации, че в момента се ърси начин тя да бъде запазена на поста. Причината е, че поисканото от Борисов нейно оттегляне, за да няма репутационни проблеми за правителството, всъщност предизвика още по-голям скандал. Опонентите на премиера го нападнаха, че си измива ръцете с нея, за да прикрие, че сделката с Гинка Върбакова е договорена през правителството и се ползва с политическа подкрепа.\r\n\tБорисов отново отрече да има нещо общо със сделката за ЧЕЗ и обвини БСП, че му спретва сценарий за сваляне от власт, както това стана през 2013 г., когато след граждански протести Борисов подаде оставка. Сега обаче премиерът се закани, че оставки няма да има.\r\n\tСлед като Петкова обяви оттеглянето си в петък, за неин наследник се спрягаше заместникът й Жечо Станков, който втори мандат е част от кабинета й. После се завъртяха имената на депутата от ГЕРБ Валентин Николов, който бе шеф на АЕЦ \"Козлодуй\" и на шефа на енергийната парламентарна комисия Делян Добрев. Добрев вече бе министър на енергетиката в първия кабинет на ГЕРБ и има проблеми с оставането си в парламента, след като подаде оставка като депутат, тя бе отхвърлена, но междувременно оттеглена от депутата, след което конституционният съд реши, че парламентът няма право да не приема оставка на народен представител.\r\n\tНе съм съгласна с оставката на Теменужка Петкова, заяви председателят на Народното събрание Цвета Караянчева в интервю пред БНТ във вторник, което подхранва съмнението дали оставката на енергийния министър ще бъде приета.\r\n\t\"Може би Теменужка Петкова иска да премахне всякакви съмнения за свое участие в тази сделка и така е решила. Аз не бих се съгласила с тази оставка. Много добър министър е. От 800 милиона лева в сектора загуба тя направи така че да има печалба\", каза Караянчева.", "date": "2018.02.27", "title": "Оставката на Петкова вече е под въпрос"}
{"url": "http://www.mediapool.bg/vss-shte-proveryava-tvardeniya-v-mediya-po-iskane-na-lozan-panov-news276111.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъдийската колегия на Висшия съдебен съвет прие да извърши проверка на твърдения, изложени в публикация в сайта \"Правен свят\" за съдия Лилия Терзиева от Софийския районен съд. Предложението бе направено от председателя на Върховния касационен съд Лозан Панов.\r\n\t \r\n\tСайтът пусна публикация със заглавие \"Как съдийка, командирована от Лозан Панов от Пещера в София, реши дело в негова полза\". В материала се описва трудово дело, водено от съкратен от Панов служител във ВКС. Внушението на публикацията е, че съдия Терзиева е решила делото пристрастно в ущърб на служителката, защото се е отблагодарила на Панов за командироването й в София.\r\n\t \r\n\tПанов поиска проверка на случая, за да се изчисти името на съдията. С 9 на 3 гласа Съдийската колегия на ВСС го подкрепи. Ще се проверява какво е наложило командироването на съдия Лилия Терзиева в София, как е било разпределено делото и дали тя е била в конфликт на интереси.", "date": "2018.02.27", "title": "ВСС ще проверява твърдения в медия по искане на Лозан Панов"}
{"url": "http://www.mediapool.bg/nazarbaev-zabrani-ruskiya-ezik-na-zasedaniyata-na-pravitelstvoto-na-kazahstan-news276112.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКазахстан още повече отслаби културните връзки с бившите си политически господари в Москва, като забрани да се говори руски на правителствените заседания, въпреки че много министри предпочитат този език пред казахския, предаде Ройтерс.\r\n\tЗабраната влезе в сила във вторник, след като беше разпоредена предния ден от казахстанския президент Нурсултан Назарбаев.\r\n\tНазарбаев владее и двата езика и превключва от единия на другия в своите речи. Това обаче не се отнася за мнозина казахстанци, включително някои висши служители, които предпочитат руския.\r\n\tДосега правителствените заседания като цяло се провеждаха на двата езика. Но на днешното заседание, предавано пряко по държавната телевизия, само на един от участниците - образователния министър Ерлан Сагадиев, беше позволено да говори на руски. Изключения бяха допуснати и за провинциалните служители, които се включиха по видеовръзка.\r\n\tСлед като получиха независимост, много бивши съветски републики побързаха да прекъснат връзките си с Москва - процес, известен като дерусификация. Казахстан, който стана независима държава през 1991 г., действаше по-бавно, отчасти защото етническите казахи тогава съставляваха по-малко от половината население на страната. Четири години по-късно Назарбаев направи руския втори официален език в Казахстан.\n\n\r\n\tПри преброяване на населението през 2009 г. обаче едва 62 процента заявиха, че владеят казахски писмено и говоримо - в сравнение с 85 процента за руския.\r\n\tОттогава етническият баланс се е променил и сега казахите са 69 процента от 18-милионното население, а руснаците съставляват едва една пета.\r\n\tРуският език обаче продължава да доминира, което води до обществен натиск върху правителството за по-активно насърчаване на казахския.\r\n\tМиналата година Назарбаев обяви преминаване към нова казахстанска азбука, основана на латиницата, която постепенно ще замени използваната сега адаптирана кирилица.", "date": "2018.02.27", "title": "Назарбаев забрани руския език на заседанията на правителството на Казахстан"}
{"url": "http://www.mediapool.bg/moreto-vleze-v-hotelite-na-parva-liniya-v-nesebar-news276109.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМорето превзе първите етажи на хотелите на първа линия на южния плаж в Несебър. Вълните отнесоха и заведения на северния плаж в Слънчев бряг. Това съобщиха наемателите на ивиците в официални съобщения до медиите.\r\n\tПричината е извилата се буря в понеделник срещу вторник. Ураганен вятър и огромни вълни са отнесли част от крайбрежието и са нанесли сериозни щети.\r\n\tДвата морски плажа бяха сред ивиците, заради които избухна скандал между вицепремиера Валери Симеонов и министъра на туризма Николина Ангелкова. Поводът бяха незаконно изградени обекти на плажовете, по думите на Симеонов, които през есента бяха премахнати. Изключение беше направено само за три дискотеки на плажа в Слънчев бряг, за които има заповед на министъра на туризма. От прессъобщението на наемателя става ясно, че сега те са отнесени от бурята.\r\n\tВ момента за двата плажа текат концесионни процедури, като няма публична информация колко кандидати са подали оферти.\r\n\tОгромни вълни заляха южния плаж в Несебър и буквално \"изядоха\" цялата ивица, каза Кирил Спасов, който е собственик на \"Ауто фактор\" ЕООД, и твърди, че има 5-годишен договор за наем на плажа \"Несебър-юг\".\r\n\tМорето е стигнало до хотелите на първа линия и приземните им етажи са наводнени, е посочено още в съобщението.\r\n\tЦялата плажна ивица в момента е под вода. Стихията частично е разрушила и три от заведенията. Отнесени напълно са защитните диги, които бяха издигнати в края на сезона, за да предпазват пясъчната ивицата и обектите, се казва в съобщението на \"Ауто фактор\".\r\n\tЗимната буря е нанесла сериозни щети не само на брега, но и на временните преместваеми обекти върху него. Има разрушени дъски и елементи от заведенията. Обектите са залети и наводнени., каза наемателят Кирил Спасов.\r\n\tПо думите му трябва да се отделят много средства и труд за възстановяването на плажа.\r\n\tОтстраняването на щетите ще започне веднага, след като вятърът утихне и водата се отдръпне.\r\n\tОгромните вълни са разрушили пясъчните диги на плажа \"Слънчев бряг – север\" и водата е отнесла почти половината от ивицата по протежението ѝ. На места вълните са достигнали чак до крайбрежната алея.\r\n\tОт природната стихия са изпотрошени четири заведения, разположени на плажа, а много други са наводнени, се казва в съобщение от наемателя на плажа.\r\n\tЦялата крайбрежна ивица е затрупана от купища отпадъци, сред които дървени греди, камъни и автомобилни гуми, изхвърлени от вълните., се казва в изявление на фирмата-наемател на северния плаж на Слънчев бряг, без да е посочено коя е тя.\r\n\tСпоред вицепремиера по икономическата политика и демографските въпроси Валери Симеонов.\r\n\tПрез миналата година Министерството на туризма развали концесионните договори с наемателите на двата плажа, заради системни нарушения, най-сериозното от които беше неспазване на изискването половината площ да е с безплатен достъп. Така двата плажа бяха отдадени под наем с петгодишни договори.\r\n\tЗа лято 2017 г. договор за наем за плажа  беше сключен с компанията \"Ирида-71\", която държи още концесиите на ивиците \"Какао бийч\" в Слънчев бряг и \"Хармани\" в Созопол. През годините до лятото на 2012 г. сред съдружниците в дружеството е Радостин Бързанов, известен още като Радо Слънцето. Той е бивш бодигард на Васил Илиев и след това на брат му Георги Илиев. Това беше причината Валери Симеонов да каже, че плажът е на ВИС.\r\n\tСега обаче в прессъобщението като наемател на ивицата е посочена компанията \"Ауто фактор\", чийто едноличен собственик е Кирил Спасов.\r\n\tАктивната плажна площ на плажа \"Несебър-юг\" е 57 225 кв. м, а дължината на бреговата линия е 1302 м.\r\n\tНа 10 февруари е изтекъл крайният срок за подаване на предложения от кандидат-концесионерите. Правителството определи минимална концесионна такса от 247 497 лв. без ДДС.\r\n\tДен по-рано е бил крайният срок за подаване на оферти за другия атрактивен морски плаж - . За него кабинетът определи минимална такса от над 1.37 млн. лв. без ДДС.\r\n\tДължината на бреговата линия на северния плаж в Слънчев бряг е 2137 м, а общата му площ е 147 860 кв. м. На него се намира емблематичният хотел \"Дюн\", построен за съпругата на убития Георги Илиев.\r\n\tПрез този сезон за наемател на плажа \"Слънчев бряг– север\" беше избрано дружеството \"Булимпекс\", което е собственик на хотела \"Хелена ризорт\" в курорта. Бизнесменът Младен Михалев, известен с прякора Маджо, държи в него 30%. Това стана повод вицепремиерът Валери Симеонов да го посочи като един от примерите за плажовете, които се държат от лидери на бившите силови групировки.\r\n\t\"Булимпекс\" беше избран за наемател, след като държавата прекрати договора със \"Сънинвест\" през 2016 г. заради системни нарушения – по-малка плажна зона за свободен достъп на туристите, търговски обекти над разрешеното.", "date": "2018.02.27", "title": "Морето влезе в хотелите на първа линия в Несебър"}
{"url": "http://www.mediapool.bg/rumanskiyat-vss-othvarli-iskaneto-za-otstranyavane-na-shefkata-na-antikoruptsionnata-agentsiya-news276113.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокурорската секция на Висшия съвет на магистратурата отхвърли искането на румънския министър на правосъдието Тудорел Тоадер за отстраняване от длъжност на главния прокурор на Националната дирекция за борба с корупцията /НДБК/ Лаура Кодруца Кьовеши, съобщават Аджерпрес и Медиафакс.\r\n\tЗаседанието на Висшия съвет на магистратурата продължи два часа и половина и беше белязано от размяна на остри реплики между Тоадер от една страна и Кьовеши и главния прокурор на Румъния Аугустин Лазар от друга страна, отбелязва информационният сайт Зиаре.\r\n\tСтановището на Висшия съвет на магистратурата, което беше гласувано с 6 на 1 гласа, има консултативен характер, а окончателното решение ще бъде взето от президента Клаус Йоханис.\r\n\tМиналата седмица правосъдният министър Тудорел Тоадер представи доклад, въз основа на който поиска отстраняването от длъжност на Лаура Кодруца Кьовеши, обвинявайки я в нарушаване на конституцията, авторитарно отношение, оказване на натиск в делата и дискредитиране на Румъния пред чужди медии.\r\n\tВ защитата си днес главният прокурор на антикорупционната агенция заяви, че мотивите на министъра са неоснователни и недоказани. Тя изтъкна, че НДБК никога не е фалшифицирала доказателства, каквито твърдения се появиха в медиите.\n\n\r\n\t\"Бях упрекната, че искам да постигна присъди на всяка цена. Не знам за какво желание става дума. Разследването на лица, които заемат държавни постове, не е желание, а законно правомощие. Това е правомощието, което имам\", посочи Кьовеши в отговор на едно от обвиненията на правосъдния министър.\r\n\tТя отбеляза също така, че няма нито една присъда от Европейския съд за правата на човека по дела на НДБК от 2013 г. досега - периода, в който оглавява агенцията.\r\n\tКьовеши посочи също, че НДБК е имала бюджет от 27 милиона евро през 2016 г., като заплатите са били в размер на 85 процента от този бюджет, а 2,7 милиона евро са били отпуснати за разследвания.\r\n\t\"Поставихме обезпечителен запор върху 667 милиона евро, имаме решения за конфискация по нашите дела на 226 милиона евро. Работили сме на печалба с 200 милиона евро\", отбеляза още главният прокурор на НДБК.\r\n\tКьовеши отбеляза също, че антикорупционната агенция е подобрила имиджа на Румъния.\r\n\tПредстои становището на Висшия съвет на магистратурата да бъде изпратено на президента Клаус Йоханис.", "date": "2018.02.27", "title": "Румънският ВСС отхвърли искането за отстраняване на шефката на антикорупционната агенция"}
{"url": "http://www.mediapool.bg/targove-za-magistrali-i-patishta-za-35-mlrd-lv-prez-2018-g-news276114.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАгенция \"Пътна инфраструктура\" ще обяви тръжни процедури за строителство за над 3.5 млрд. лв. Това съобщи Дончо Атанасов, председател на Управителния съвет на АПИ по време на годишната конференция \"Стратегическа инфраструктура и инвестиции 2018 – кохезия и свързаност\" в София.\r\n\tНай-голямата поръчка е за магистралата през Кресненското дефиле с индикативна стойност 830 млн. лв. Другите по-големи са участъци от магистрала \"Хемус\" за общо 457 млн. лв., Русе – Велико Търново – за близо 550 млн. лв., и за София – Видин – за около 760 млн. лв., Софийският околовръстен път от пътен възел \"Цариградско шосе\" до п. в. \"Младост\" – 95 млн. лв., обяви Атанасов.\r\n\tПо думите му единствено магистрала \"Струма\" ще се строи със средства от еврофондовете. Всички останали ще бъдат реализирани с пари от бюджета. За това е важно колкото се може по-бързо да заработи тол системата, която ще осигури средства, заяви Атанасов.\r\n\t\r\n\tНай-голямата поръчка, която предстои да бъде обявена тази година е за изграждането на лот 3.2 от магистрала \"Струма\" между Крупник и Кресна с индикативната й стойност над 830 млн. лв.\n\n\r\n\tВ момента проектът е на етап изработване на Подробен устройствен план - парцеларен план, каза Атанасов. По думите му построяването на пътя през Кресненското дефиле е национална кауза.\r\n\tЦелта е през следващата година да започнат строителните работи и да не загубим и едно евро от осигуреното финансиране от Европейския съюз, каза Дончо Атанасов.\r\n\tТой съобщи, че напредва строителството на пътя между Кресна и Сандански (лот 3.3) и се очаква до края на годината обектът да бъде готов. Това означава, че ще бъде изпълнен около 6 месеца предсрочно.\r\n\tРаботата в участъка от Благоевград до Крупник също се изпълнява в график, каза Атанасов.\r\n\t\r\n\tДругият важен проект е доизграждането на магистрала \"Хемус\". Поели сме ангажимент до 2025 г. автомагистралата да бъде готова, защото строителството на \"Хемус\", Русе - Велико Търново\" и Видин - Ботевград ще даде сериозен тласък в развитието на Северна България, заяви Атанасов.\r\n\tПрез тази година ще започне строителството на отсечките Ябланица - Боаза и Белокопитово – Буховци, общо 26 км, от магистрала \"Хемус\". За тях има избрани изпълнители и подписани договори.\r\n\tОсвен това ще бъдат обявени търгове за изграждането на още шест участъка от магистрала \"Хемус\".\r\n\tЗа три участъка, с обща дължина 50 км, за които миналата година беше възложено проектиране, тази година е предвидено да стартират процедурите за строителство и надзор. Това са отсечките Боаза – пътен възел \"Дерманци\", п. в. \"Дерманци\" - п. в. \"Каленик\" и от \"Каленик\" до пресичането с пътя Плевен - Ловеч. Индикативната стойност за строителството на трите участъка е 457 млн. лв. без ДДС.\r\n\tДругите три участъка от магистрала \"Хемус\" ще бъдат възложени на инженеринг. Това са отсечките от разклона за Плевен - Ловеч до пресичането с третокласния път Александрово – Летница, след това до пресичането с пътя Бутово – Павликени и накрая до пресичането с първокласния път Русе – Велико Търново. Общата дължина на тези отсечки е 85 км, а индикативната стойност на търговете е 700 млн. лв.\r\n\tПоръчки за два участъка от Русе – Велико Търново\r\n\tТази година ще бъдат обявени и обществените поръчки на инженеринг за два участъка от магистралата Русе - Велико Търново.\r\n\tЕдиният е от Русе до обхода на Бяла, а другият е обходният път на Бяла. Това са 75 км от общо 133 км от дължината на автомагистралата с индикативната стойност близо 550 млн. лв., каза Дончо Атанасов.\r\n\t\r\n\tДруг ключов проект е изграждането на пътя Видин – Ботевград, за който вече четири съботи подред жителите на дунавския град излизат на протести. В момента достъпът до Видин по нормален път от София е мираж.\r\n\tС модернизация на трасето от Дунав мост II ще се осигури бърза и удобна връзка с магистралите \"Хемус\", \"Тракия\" и \"Струма\".\r\n\tПътят Видин – Ботевград е с дължина 167 км и тази година ще стартират тръжните процедури за строителство и надзор на 85 км от направлението, каза Атанасов.\r\n\tТова са участъците Мездра – Ботевград (33 км) и Видин – Ружинци (52 км). Общата индикативна стойност на търговете за двете отсечки, които ще са с магистрален габарит, е 760 млн. лв., каза Дончо Атанасов.\r\n\tТой увери, че се работи и по подготовката на останалите отсечки от направлението Видин – Ботевград. Целта е през следващата година да открием тръжните процедури и за тях, заяви Атанасов.\r\n\tЗапочва и прединвестиционно проучване за тунел под \"Петрохан\", с който ще се осигури най-къса връзка на Северозападна България със столицата, обеща шефът на пътната агенция.\r\n\tТакова проучване беше правено още по времето на тройната коалиция, като тогава дори бяха обявили и процедура за набиране на предложения от инвеститори. С идването на ГЕРБ на власт обаче процедурата беше прекратена.", "date": "2018.02.27", "title": "Търгове за магистрали и пътища за 3.5 млрд. лв. през 2018 г."}
{"url": "http://www.mediapool.bg/boiko-borisov-kakvoto-i-da-e-pismo-za-komfort-na-nas-ni-obrazuvaha-diskomfort-news276115.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t. Това заяви премиерът Бойко Борисов по повод изпратената от Чехия документация по сделката на пазарджишката фирма \"Инерком\" за енергийните активи на чешката ЧЕЗ у нас.\r\n\tСред документацията, която бе внесена в секретната част на деловодството на парламента, има и \"писмо за комфорт\", издадено от българска банка. Борисов обеща банковият надзор да проучи всички документи по финансирането на сделката на \"Инерком\" с ЧЕЗ.\r\n\tОбявеното от Борисов \"писмо за комфорт\" всъщност представлява писмо, в което компания информира, че има подкрепа на банка по нейно заявление за предоставяне на заем. Обикновено този тип уведомления имат срок за валидност.", "date": "2018.02.27", "title": "Бойко Борисов:  Каквото и да е \"писмо за комфорт\", на нас ни образуваха дискомфорт"}
