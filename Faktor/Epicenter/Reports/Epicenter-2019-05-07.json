{"url": "http://epicenter.bg/article/Asim-Ademov-v-Razlog--Vsyaka-darzhava--koyato-investira-v-obrazovanieto--shte-prosperira-/182198/2/48", "text": "  Всяка държава, която инвестира в образование, ще просперира. Изключително ми бе приятно, че имах възможност да представлявам учителското съсловие в Европейския парламент. Надявам се с вашата подкрепа да продължа да защитавам интересите на българските учители.  Това каза днес кандидатът за евродепутат от листата на ГЕРБ и СДС Асим Адемов по време на среща с учители и директори, която се проведе при  голям интерес в гр. Разлог. На събитието присъстваха и областният координатор на ПП ГЕРБ-Благоевград и народен представител Даниела Савеклиева, заедно с колегите си от парламента Александър Мацурев и д-р Емил Тончев, събощиха от пресцентъра на партията.  Асим Адемов запозна присъстващите с кампаниите, които проведе през мандата. Той благодари на учителите, че има тяхната подкрепа и им обеща, че отново ще бъде техният глас в Европейския парламент.  \"По време на мандата посетих много училища в страната и ще продължа да го правя и да помагам. Успях и да видя каква промяна настъпва в образователната система благодарение на ГЕРБ и правителството на Бойко Борисов\", каза още Адемов.  \"Благодаря на всички, които сте тук. Вие сте хората, които лично аз уважавам най много. Вие работите с нашите деца, вие допълвате семейното образование, вие задавате пътя им в живота. За да бъдеш учител трябва сърце\", с тези думи се обърна към присъстващите Даниела Савеклиева. Тя подчерта, че за ГЕРБ през годините винаги най-важно е било да не се губи връзката с хората, затова и тази предизборна кампания се провежда лице в лице.  \"Политиката е двустранен процес. Трябва да осъзнаем какво искаме да случи със страната ни, с региона, в който живеем. Ние сме насреща да ви  чуем. В листата на ГЕРБ има много млади хора. Доказали сме, че можем и знаем как да защитаваме приоритетите си и интересите на България в  Европейския съюз. Няма населено място, в което да няма присъствие на европейската солидарност. България е достойна страна в Европа и достоен член на Европейския съюз. Самочувствието ни като нация идва от самочувствието на всеки един човек.\", допълни Даниела Савеклиева.  Александър Мацурев изтъкна ролята на правителството на премиера Борисов е сферата на образованието: \"Вие имате голяма роля при възпитанието на нашите деца. Вие ги водите по правилния път и затова правителството на Бойко Борисов е приело за основен приоритет образовянието. От всички вас зависи какъв ще е пътят, по който ще поеме България. Нека на 26 май да направим правилния избор, за да продължи България да развива образованието си, каза той.  Д-р Емил Тончев призова за подкрепа към един български учител, който ще защитава интересите на цялото съсловие в Европейския парламент. Той благодари на присъстващите, че с цената на невероятни усилия и труд изпълняват може би най- важната мисия - да възпитават децата на  България.  \"По време на прехода на учителите и на образованието бе обърнат гръб. Но благодарение на правителството на ГЕРБ и парламентарната група вашата професия отново ще се превърне в една от най-уважаваните в обществото\", допълни още той.  ", "date": "2019.05.07", "title": "Асим Адемов в Разлог: Всяка държава, която инвестира в образованието, ще просперира "}
{"url": "http://epicenter.bg/article/Kristian-Vigenin--Bivshiyat-komunist-Borisov-kleymi-komunistite/182170/2/0", "text": "  „През 2012-та година кабинетът „Борисов 1” обещава новата болница в Ямбол да влезе в експлоатация до март 2014-та година, но досега тя не е открита”, заяви секретарят на ПГ на „БСП за България” Кристиан Вигенин, като допълни, че през 2015-та година кабинетът „Борисов 2” обещава същата тази болница да бъде завършена за година и половина, но отново резултатът е нулев.   Той коментира, че през 2017-та премиерът обещава 12 милиона за доизграждане на лечебното заведение в Ямбол, но пак Борисов не е спазил обещанието си. Народният представител изясни, че преди половин година при гласуване за приемането на бюджета за 2019-та година ГЕРБ отхвърли предложението на „БСП за България” в бюджета да се осигурят 12 милиона за болницата в Ямбол. „Днес вождът Борисов еднолично обещава 27 милиона от вашите пари, за доизграждане на новата болница, като срокът отново е година и половина. Защо се удвояват тези средства? Дали това е от политиката на ГЕРБ всичко да струва двойно – половината за изграждане на съответните обекти, половината да потъва незнайно къде”, коментира Вигенин. Той зададе и въпрос- дали е трябвало Цветанов да си купи апартамент с личен асансьор, за да получат най-после ямболци болница с асансьор и да не се налага да носят на ръце своите болни. „Бившият комунист Борисов, обграден от бивши комунисти, заявява в Ямбол, че по- нахално от комунист няма. Това вече е диагноза. Бившият комунист Борисов клейми комунистите”, завърши Кристиан Вигенин.  ", "date": "2019.05.07", "title": "Кристиан Вигенин: Бившият комунист Борисов клейми комунистите!"}
{"url": "http://epicenter.bg/article/Gen--Shivikov--VMRO-mi-dade-palna-svoboda-na-voleizyavlenie-/182174/2/0", "text": "Това заяви ген. Димитър Шивиков, кандидат за евродепутат от листата на ВМРО, в предаването \"Лице в лице\" по БТВ.   \"Като български офицер за мен най-важна е България. Намирам обща идеология между мен и политиката на ВМРО\", каза още ген. Шивиков.   ВМРО ми даде пълна свобода на волеизявление - така ген. Димитър Шивиков обясни защо се е съгласил да стане част от листата на войводите за европейските избори.   \"Не се знае дали няма да стана евродепутат. Има и преференции. ВМРО е една от политическите формации които не се съгласиха да бъдат премахнати преференциите. Имаме пълната свобода да се борим за доверието на българския избирател.  . Намирам общи неща в политиката която провежда ВМРО. Въпросът които поставих на Каракачанов е дали биха ни наложили някакви ограничения, защото не бих приел да бъдат вкаран в някакви рамки. Той ми отговори, че ще имаме пълна свобода. Не съм член на ВМРО, а съм гражданска квота. Това е само игра на думи, щом съм дал своето съгласие да участвам, значи препокривам тази идеология\", обясни ген. Димитър Шивиков.   \" , каза кандидатът за евродепутат от ВМРО.  \"ВМРО се обявява срещу циганската престъпност. Не се възползваме от темата, но нещата трябва да се казват такива каквито са.  завърши ген. Димитър Шивиков.   ВМРО е единствената политическа формация, която се обявява в предизборна ситуация срещу онази част от циганския етнос, която създава проблеми, каза той. Шивиков отговори така на въпроса какво мисли за т.н. стратегия срещу циганизацията. Крайно време е циганският етнос да не бъде използван електорално, както е през целия преход, посочи още той.   Ние не заиграваме с етническата карта, категоричен е Шивиков. Но изтъкна, че нещата трябва да се казват такива, каквито са.  посочи още Шивиков.   Той отговори и на въпроси, свързани с избора на нов изтребител за армията.     ", "date": "2019.05.07", "title": "Ген. Шивиков: Няма опасност от военен преврат!"}
{"url": "http://epicenter.bg/article/Mariya-Gabriel-v-Plovdiv--Po-niski-tseni-na-rouminga-i-internet-dostap-sa-sred-prioritetite-mi/182175/2/48", "text": "  „Цифровизацията е навсякъде около нас. Тя не е бъдещето, тя е настоящето“, заяви в Пловдив водачът на листата на ГЕРБ за предстоящите избори за членове на Европейски парламент Мария Габриел. В града под тепетата тя се срещна с администрацията на фирма „Белла България“, където бе посрещната от изпълнителния директор на компанията Елза Маркова. Тя бе придружена от кмета на „Тракия“ и ръководител на районната организация Костадин Димитров, съобщиха от пресцентъра на ГЕРБ.  Само за година и половина с комисар по цифрова икономика и общество Мария Габриел, Европейската комисия е завършила 28 законодателни инициативи в този ресор. За сравнение за предходните три години от мандата на ЕК те са били само шест.  Мария Габриел посочи съвсем конкретни ползи за хората като цените на роуминга в Европейския съюз. „Днес ги приемаме за даденост, но да си спомним какви бяха те преди юни 2017 година“, заяви тя и уточни, че работи усилено за намаляване на цените на роуминга на Западните Балкани.  „По тази тема работя и се радвам, че имам резултат – още от юли тази година започва спадане на цените за мобилните данни - да си видим имейлите, фейсбук. Стартираме с цена от 45 евроцента на мегабайт, в момента тя е между 11 и 14 евро. Разликата наистина е огромна“, каза още Мария Габриел и уточни, че е започнат техническият процес за работа за гласовите обаждания и есемесите. Страните от Западните Балкани също вече между тях шестте започват драстично намаляване на цените.  Освен роуминга водачът на листата на ГЕРБ за предстоящите избори за членове на Европейския парламент посочи и други добри инициативи – безплатен безжичен интернет на обществени места, а Пловдив е сред селектираните.  „Това е моя инициатива, в която за първи път Европа работи така пряко с кметовете и общините. Проектът е на стойност 120 милиона евро. Целта ни е в 8000 общини в цяла Европа да предоставим ваучер на стойност 15000 евро, който да позволи в продължение на три години на обществени места да има безплатен безжичен високоскоростен интернет“, обясни Мария Габриел.  Тя отговори на всички поставени ѝ въпроси, сред които бъдещето на България в Шенген и Еврозоната, електронното гласуване, борбата с фалшивите новини и дигитализацията на различни сектори в икономиката, по-конкретно в земеделието и хранително-вкусовата промишленост.  В рамките на програмата „Хоризонт Европа“ средствата за периода 2016-2017 били 40 милиона евро, а за 2018-2020 г. те ще са в размер 160 милиона евро. Дискутирана бе и темата за дигиталните иновационни хъбове, като Пловдив бе посочен като област, в която е необходимо да има такъв хъб в агросектора и хранително-вкусовата промишленост.  В града под тепетата Мария Габриел проведе срещи с граждани в предизборните пунктове и по Главната пешеходна зона. Тя разговаря с кмета и областен координатор на ГЕРБ в Пловдив Иван Тотев, районните кметове, народния представител инж. Атанас Ташков, общински съветници, членове и симпатизанти. Пловдив е сред пионерите в Европа по отношение на дигитализирането на културно-историческото си наследство, заяви Мария Габриел в Народна библиотека „Иван Вазов“. Там тя беше посрещната от кмета на Пловдив и областен координатор на партията Иван Тотев, директора на институцията Димитър Минев и част от екипа му, районни кметове, общински съветници. Мария Габриел посети дигиталния център в НБ „Иван Вазов“, реализиран по проект „Дигитално културно-историческо наследство на Община Пловдив“, финансиран от Програма БГ08 „Културно наследство и съвременни изкуства“ по Финансов механизъм на Европейското икономическо пространство.  „Поздравявам Ви за дигиталния център, защото той изпраща много силно послание. Най-напред той изпраща послание за духа на Пловдив – винаги модерен, ценящ историята, но с поглед в бъдещето. Днес само 10 процента от културното наследство на Европа е цифровизирано. Вие по своему сте пионери, защото този проект ще позволи, цифровизирайки културното наследство на Пловдив, да излъчите много силен сигнал“, каза още водачът на листата на ГЕРБ за Евроизборите на 26-ти май Мария Габриел. Еврокомисарят по цифровото общество и медиите в досегашната ЕК декларира, че ще продължи да работи за довършване на започнатата от нея преди месец първа по рода си инициатива за 3D цифровизация на културни паметници и артефакти в Европа.  „Нека съхраним културното си наследство, нека отстояваме идентичността си, защото, ако България, Пловдивската библиотека, четящите хора имат едно послание да изпратят, то е, че културата е нашата българска и европейска идентичност“, каза още Мария Габриел. Тя допълни, че новите технологии могат да позволят библиотеките да станат още по-интересни за младите читатели и в същото време да позволят на научните изследователи да вършат още по-добре своята работа. Съвременните технологии дават възможност за популяризиране на богатото ни културно-историческо наследство и туристите и хората по света да имат достъп до него.  „Проектът на Община Пловдив сигурно е единственият в Европа, който обединява и дигитализира културно-историческото наследство на почти всички големи регионални културни институции в града“, подчерта директорът на НБ „Иван Вазов“ Димитър Минев.  Кметът на Пловдив инж. Иван Тотев припомни, че проектът „Дигитално културно-историческо наследство на Община Пловдив“ бе официално признат за добра практика от Съвета на Европа, като бе включен в Европейската стратегия за културно наследство на 21-ви век. ", "date": "2019.05.07", "title": "Мария Габриел в Пловдив: По-ниски цени на роуминга и интернет достъп са сред приоритетите ми"}
{"url": "http://epicenter.bg/article/Kandidatat-za-evrodeputat-Andrey-Novakov-poseti-obshtinite-Ruzhintsi-i-Boynitsa-/182177/2/48", "text": "  В своята работа имам един компас и това е България. Когато обичаш и се гордееш с България, обичаш и се гордееш еднакво както с големите градове, така и с най – малкото населено място. И докато има едно малко село или един отделен човек, който има нужда от помощ и подкрепа, аз ще работя за това. Това заяви кандидатът за евродепутат от листата на ГЕРБ и СДС Андрей Новаков при посещението си в общините Ружинци и Бойница. По време на срещите си с жителите на двете видински общини, Андрей Новаков бе придружен от народния представител и областен координатор на ГЕРБ – Видин Владимир Тошев, бившия евродепутат Владимир Уручев и областния управител Албена Георгиева, съобщиха от пресцентъра на ГЕРБ.  В разговорите участваха и кметовете на Ружинци и Бойница Александър Александров и Анета Генчева. „Толкова хора сте тук, истински хора. Вашите ръце са вашата биография. Аз съм научен да помня корените си, да помня откъде съм тръгнал. Населени места като Ружинци и Бойница са част от волята ми да продължа напред”, каза Андрей Новаков пред жителите на двете общини.  Кандидатът за евродепутат изрази съжаление, че в предизборната кампания малко се говори за Европа.  ”На преден план се изкарват скандалите, фалшивите новини. Вие сте в главната роля – на 26 май вие ще решите кой заслужава да представлява България в Европейския парламент. Факт е, че никой не е направил повече от ГЕРБ. Дали е направено достатъчно? Отговорът е – все още не, но никой не е правил повече. През 2015г. кметът на Ружинци Александър Александров получи в наследство 70% безработица в общината. Това са 7 от 10 жители без препитание. Лесно ли се работи при такова наследство?! Но ние ще довършим всичко до края. За следващия програмен период средствата за България от Европейския бюджет ще бъдат 18 млрд., с близо 4 млрд. повече. Средства, с които развиваме регионите. Внасяме 1 млрд., получаваме 4 млрд. годишно, или най – просто казано, по този план, в рамките на следващите 7 години, всеки българин получава по 2500 лева. Никой от нашите опоненти не може да каже това, просто при тях не е имало работещи европейски програми. 5 млрд. лв. ще получат за развитието си малките населени места – селските райони. Това са средства, с които подобряваме инфраструктурата, подобряваме здравеопазването и образованието, увеличаваме доходите, развиваме населените места”, подчерта Андрей Новаков.  Той бе категоричен, че ще работи за Видин. „България не свършва във Видин, България започва от Видин!”, каза кандидатът за евродепутат.  Листата на ГЕРБ и СДС бе подкрепена от бившия евродепутат Владимир Уручев.  „След 3 мандата в Европейския парламент, давам път на младите. Познавам ги, знам че могат изключително много. Призовавам ви на 26 май да изберем хората, които правят българския глас в Европа силен, които могат да защитават българските каузи. Това са кандидатите на ГЕРБ – достойни, силни, компетентни”, заяви Владимир Уручев.  Кметовете на Ружинци и Бойница Александър Александров и Анета Генчева бяха категорични, че всичко добро и позитивно, което се случва в общините, е следствие на доброто взаимодействие между местната и държавна власт и достойното място на България в Европа.  „С доверието, което премиерът Борисов изгражда към България, със силни и работещи евродепутати и с подкрепата на държавната власт, българските общини се развиват”, категорично бяха двамата кметове.  Народният представител и областен координатор на ГЕРБ – Видин Владимир Тошев призова жителите на общините Ружинци и Бойница да подкрепят силния отбор на ГЕРБ в изборите на 26 май: „За да продължим напред, за да довършим започнатото, за да заеме Видинска област достойното място, което заслужава”.  ", "date": "2019.05.07", "title": "Кандидатът за евродепутат Андрей Новаков посети общините Ружинци и Бойница "}
{"url": "http://epicenter.bg/article/Karakachanov-se-pokloni-pred-pametta-na-balgarskite-voennosluzheshti--pogrebani-v-v-selo-Tsapari/182179/2/0", "text": "Министърът на отбраната Красимир Каракачанов се поклони днес, 7 май, пред паметта на българските военнослужещи, погребани в българското военно гробище в село Цапари, Битолско.  В присъствието на гвардейци от Националната гвардейска част, дипломати и българи от Република Северна Македония бяха поднесени венци и цветя и беше почетена паметта на загиналите по време на Първата световна война на позициите над Битоля, съобщиха от пресцентъра на министерството на отбраната.  „Тези хора, чийто безименни гробове виждаме днес, дойдоха да се борят за Македония, а не за някаква Северна, Южна, Вардарска или някаква друга територия. Те положиха костите си на свещената земя Македония. Отбелязвам тяхната памет по повод Гергьовден, Денят на храбростта и непобедимата Българска армия“. Това каза министърът на отбраната Красимир Каракачанов в словото си на церемонията пред българския военен паметник във военното гробище.  „На този ден всеки един мъж, всеки българин, който е служил в армията, и който обича нашите въоръжени сили, отдава почит на всички тези хиляди българи от всички краища на България - Добруджа, Мизия, Тракия и Македония. Именно те, с българската униформа и с българското оръжие, написаха славни страници в нашата история: историята за освобождението на останалите под турско робство земи и на нашите сънародници в тях“, посочи министър Каракачанов и подчерта, че когато говорим за български воини - войници, подофицери, офицери, ние отдаваме почит не само на тези, които воюваха във войните. „Нека не забравяме, че по време на Илинденското въстание над 68 български офицери и много подофицери водиха чети в Македония за свободата на нашите братя тук. Затова нека не забравяме всички тях, онези български мъже, които от дадоха живота си пред олтара на българския идеал“, каза още Красимир Каракачанов.  „Днес времената са трудни, тежки, говорят ни, че трябва да забравим своята история, че трябва да се откажем от своята слава. Това не е вярно и не е необходимо“, заяви министърът на отбраната и заяви, че и в ЕС, и в НАТО имат нужда от съюзници, които изпълняват своите задължения със самочувствие, а не от безлична маса.  Според министър Каракачанов и днес Македония е кръстопът на интереси и българската политика е много последователна в тази посока - интеграцията на Македония в НАТО и в ЕС. „Но има други сили, които смятат, че това разделение трябва да продължава, че Македония трябва да остане отново чужда губерния, която да се управлява по измислените догми на Коминтерна и на фалшивата история. Но за разлика отпреди 20-30 години, когато да те хванат с българска книга и български вестник в Македония беше престъпление, днес има интернет. И днес никой не може да забрани на никого да се интересува от своята история, да получава информация, да се чувства такъв, какъвто иска“, категоричен беше министърът на отбраната.  Посланикът на България Скопие Ангел Ангелов подчерта, че трябва да отдаде заслуженото на всички, които са работили през годините, за да изглежда така днес военно гробище в село Цапари.  На военния ритуал присъства и бившият външен министър Соломон Паси, по чието време беше официализиран статутът на българското военно гробище в село Цапари.  В църквата \"Свети Георги\" в селото беше отслужена панихида за загиналите. Министърът на отбраната Красимир Каракачанов поднесе цветя на седемте паметника на офицерите от 15-и пехотен Ломски полк и 3-и пехотен Бдински полк, погребани в двора на църквата.  ", "date": "2019.05.07", "title": "Каракачанов се поклони пред паметта на българските военнослужещи, погребани в с. Цапари, Битолско"}
{"url": "http://epicenter.bg/article/Petar-Vitanov--Kauzata-ni-e-povishavane-na-dohodite-i-blagosastoyanieto-na-horata--za-da-ostanat-tuk/182180/2/0", "text": "  „Каузата ни е повишаване на доходите и благосъстоянието на хората, за да могат те да останат тук и да бъдат българи“, заяви кандидатът за евродепутат от \"БСП за България\" Петър Витанов по време на среща с граждани в гр. Борово.   Като основни цели на левицата той посочи и икономика, която позвлява развитието и стимулира малкия и средния бизнес, не само големите фирми. \"За да се случи всичко това обаче, трябва да сложим край на начина на управление наложен от ГЕРБ, станал символ на корупцията\", категоричен бе той. За разлика от приоритетите на БСП, Петър Витанов посочи основните приоритети на опонентите от ГЕРБ - дигитализация, глобализация, суперкомпютър, които определи като тотално скъсване с реалността. На изборите Европейски парламент хората ще могат да наравят своя избор за бъдещето на страната ни. Трябва всички да сме наясно, че те ще се отразяват върху ежедневието на всеки един българин, дори и в най-отдалечените краища на страната\", заяви Петър Витанов. По-късно през деня Витанов се срещна и с граждани в Иваново и обсъди с тях евроейското бъдеще пред страната ни, както и националните и местни приоритети на левицата.", "date": "2019.05.07", "title": "Петър Витанов: Трябва да сложим край на начина на управление на ГЕРБ, станал символ на корупция!"}
{"url": "http://epicenter.bg/article/Yoncheva--Za-Shengen-ni-spavat-ogromnata-koruptsiya--loshata-sadebna-sistema-i-lipsata-na-predvidimost-/182183/2/0", "text": "  „За една година през ГКПП „Дунав мост”, в посока Русе – Гюргево, преминават приблизително 1 000 000 леки автомобила и 300 000 товарни автомобила. Редовно от българската страна се образува километрична опашка от товарни автомобили. Ако бяхме в Шенген, както правителството обещава години наред, трафикът през моста щеше да е значително облекчен”.   Това каза водачът на листата на „БСП за България” Елена Йончева по време на разговора си с Димитър Чорбаджиев – ръководител на „Гранична полиция“ – Русе, на ГКПП Дунав мост. Тя коментира, че не сме в Шенген поради три причини – огромната корупция, лошата съдебна система и липсата на предвидимост. „Корупцията у нас изстисква 22% от БВП всяка година. Ако България не губеше тези огромни средства, те щяха да отидат не само за Дунав мост, а в икономика с принадена стойност, за достойни средни заплати и пенсии”, каза още Елена Йончева.    „Проблемът със задръстванията на Дунав мост е проблем на русенци, на българите и Европа. Обяснението на властта е, че мостът е „тесен“ и не може да поеме увеличения трафик, въпреки че проблемът идва и от многото дублирани контроли от двете страни на моста на българските и румънските служби”, каза народният представител от ПГ „БСП за България” Пенчо Милков. Той коментира, че състоянието на пътната настилка на моста от българска страна не е добро, въпреки че всяка година се правят „козметични закърпвания“ на дупките. Милков добави, че никой не обръща внимание на основата, а бетонните плочи са силно компрометирани. „Събират се такси за преминаване на моста, като събраната сума от държавата е повече от 25 милиона лева годишно. Това означава, че за две години и половина държавата събира пари, с които може да се направи основен ремонт на моста, така както направи Румъния”, заяви народният представител. Той каза още, че трафикът на тежки автомобили драстично се увеличава всяка година и това трябва да е възможност и енергия за Русе, а не да генерира проблеми. „Мостът трябва да е връзка, а не преграда между България и Румъния”, заключи Пенчо Милков.  По-късно кандидатите за евродепутати Елена Йончева и Петър Витанов и народните представители Пенчо Милков и Георги Стоилов се срещнаха с екоактивисти от Русе. С тях те обсъдиха друг наболял проблем на града – замърсяването на въздуха. Русенци обясниха, че от няколко години Русе е подложен на системни обгазявания, за които РИОСВ Русе и лаборатории твърдят, че не са опасни за здравето. Те припомниха, че жителите на града са излизали на протести, писали са апели, писма, обръщения към ЕК, кмета на общината, а народните представители от БСП са задали десетки въпроси свързани с качеството на въздуха и добавиха, че всичко това е без видим резултат. Екоактивистите припомниха още, че Общинският съвет, с мнозинството на ГЕРБ, е отхвърлило искането на 15 000 русенци за провеждане на референдум за чистия въздух на града.", "date": "2019.05.07", "title": "Йончева: За Шенген ни спъват огромната корупция, лошата съдебна система и липсата на предвидимост!"}
{"url": "http://epicenter.bg/article/Prokuraturata-poiska-postoyanen-arest-za-Minyu-Staykov/182107/3/0", "text": "Въпреки че и в момента е в ареста, прокуратурата внесе искане за постоянно задържане под стража на собственика на \"Винпром Карнобат\" Миню Стайков, съобщи БНР.   Искането е заради новото му обвинение за злоупотреба с европейски средства. Спецсъдът ще се произнесе по него по-късно.  ", "date": "2019.05.07", "title": "Прокуратурата поиска постоянен арест за Миню Стайков"}
{"url": "http://epicenter.bg/article/Denitsa-Nikolova-uchastva-v-sreshta-za-teritorialnoto-sblizhavane-i-gradskite-vaprosi-v-stranite-ot-ES/182124/4/0", "text": "Заместник-министърът на регионалното развитие и благоустройството Деница Николова ще вземе участие в среща на генералните директори, отговорни за териториалното сближаване и градските въпроси в страните от ЕС. Инициативата е в рамките на Румънското председателство на Съвета на ЕС и ще се проведе на 7 и 8 май 2019 г. в Букурещ, Румъния. Това съобщиха от пресцентъра на МРРБ.   Предвижда да бъдат обсъдени напредъкът в работата по изготвяне на нов Териториален дневен ред на ЕС за периода след 2020 г., дискусия относно териториалните и градските измерения в предложенията на ЕК за нови регламенти за кохезионната политика за периода след 2020 г., в т.ч. представяне на Европейската градска инициатива (European Urban Initiative). Ще бъде отчетен и напредъкът в работата на действащите партньорства по Градския дневен ред на ЕС и перспективата на инициативата за подкрепа на градовете през следващия програмен период и др. ", "date": "2019.05.07", "title": "Деница Николова участва в среща за териториалното сближаване и градските въпроси в страните от ЕС"}
{"url": "http://epicenter.bg/article/D-r-Tsekov--Pozitsiyata-na-papata-za-migratsiyata-beshe-tsentralnoto-poslanie-na-poseshtenieto-mu/182129/11/0", "text": "Позицията на папа Франциск за миграцията и бежанската вълна беше централното послание на посещението му у нас. Това каза за сутрешния блок „Добро утро, България“ на Радио „Фокус“ д-р Борислав Цеков, преподавател по църковно право.   Според него отношението на главата на Римокатолическата църква към България е като страна, която е на границата на бежанската вълна. Д-р Цеков припомни призива на папата държавата ни да свали оградите и да приеме със сърцето си мигрантите.   Според преподавателя по църковно право това е неприемливо политическо послание, но в пълен синхрон с глобалисткия дневен ред. „Това, което ми направи впечатление и то негативно е, че извън общите послания, които са адресирани към човечеството, той като че ли нямаше конкретно послание към бедните, страдащите в България. Нямаше послание към унизените български пенсионери, нямаш посещение на дом за сирачета. Всичко за него бяха мигрантите, единственото му знаково посещение извън неговия държавно-религиозен маршрут беше мигрантски център, а не например дом за български сирачета, каза той.   Според д-р Борислав Цеков останалите послания на папа Франциск за значението на мира, за младите хора и необходимостта от пътища за преодоляване на различията са стандартни позиции.   Изцяло политически е характерът на посещението на папа Франциск, каза още преподавателят по църковно право. Главата на Римокатолическата църква беше у нас в качеството се на държавен глава на Ватикана и като политически фактор със световно значение, обясни той, като припомни, че поканата дойде от министър-председателя Бойко Борисов.   „Той е тук като политически фактор със световно значение, а не толкова и само като духовен водач на католиците. И в този смисъл трябва да се разделя на две посещението на римския папа, от една страна естествената духовна радост на католиците в България, че техния духовен водач е тук и това за тях е едно истинско празненство, от друга страна са посланията, които имат своето политическо значение“ каза той.   Д-р Борислав Цеков каза още, че отказът на Светия синод на Българската православната църква за отслужване на обща литургия с папа Франциск не показва хладнина, а отстояване на вярата и следване на непроменимите канони.", "date": "2019.05.07", "title": "Д-р Цеков: Позицията на папата за миграцията беше централното послание на посещението му"}
{"url": "http://epicenter.bg/article/-quot-Patsient-488----psihotrilar-po-istinski-sluchay/182117/6/0", "text": "Френският писател   прави своя дебют у нас с обсебващия психотрилър „ “, издаван от „ “. Вдъхновен от реални събития и разкрития, романът печели редица френски литературни награди. Причината за това не е случайна. Бьогле разказва смразяваща история за човешката лудост и за това колко опасна може да бъде науката, превърната във фатално оръжие от извратени умове.   Действието в книгата се развива в психиатрична болница „Гаустад“, Осло. В едно мразовито утро тялото на пациент е открито мъртво, а устните му са застинали сякаш в нечовешки вик. С разследването се заема инспектор Сара Геринген, която разбира веднага, че този случай не прилича на никой друг... Необичайните обстоятелства около вероятното самоубийство нямат край: Защо жертвата има белег с числото 488 на челото? Какво означават тайнствените рисунки на стената на стаята ѝ? Защо болничният персонал отказва да разкрие истинската самоличност на покойника, настанен в „Гаустад“ преди повече от тридесет години?   За Сара Геринген това е началото на едно ужасяващо разследване, което започва в Осло, минава през Париж, остров Възнесение, мините на Минесота и стига до покрайнините на Ница. И докато реди този мистериозен пъзел, Сара свързва съдбата си с разследващия журналист Кристофър Кларънс. С негова помощ инспектор Геринген ще стигне до тайни лаборатории, създадени от американското правителство, и ще открие строго секретни досиета на ЦРУ, за чието съдържание никой не е подготвен...   Eдин писък пронизва ледената тишина и отдавна застинали сили се пробуждат. Инспектор Геринген е напът да разкрие една от вечните загадки пред човечеството – има ли живот след смъртта.  ", "date": "2019.05.07", "title": "\"Пациент 488“ – психотрилър по истински случай"}
{"url": "http://epicenter.bg/article/Bivshiyat-advokat-na-Donald-Tramp-vleze-v-zatvora/182078/7/0", "text": "Бившият адвокат на американския президент Доналд Тръмп - Майкъл Коен, влезе в затвора, за да излежи присъдата си от три години, предадоха световните агенции.   Коен смята наказанието за несправедливо. Той беше осъден миналия декември, след като призна, че е купил мълчанието на две предполагаеми бивши метреси на Тръмп по време на кандидат-президентската кампания през 2016 г., като това е станало в нарушение на изборните закони.   Коен призна и че извършил данъчни измами и че е излъгал Конгреса. Той се надяваше на съкращаване на присъдата, защото съобщи на разследващите потенциално компрометиращи информации за Тръмп и неговите приближени, по-специално в рамките на разследването за руска намеса във вота. Прокурорите по делото обаче решиха да не променят присъдата.   \"Има още много неща за казване и бързам да настъпи денят, в който ще мога да споделя истината\", заяви днес Коен пред журналисти, очакващи го да излезе от дома му на Парк Авеню в Манхатън и да се отправи към затвора Отисвил на около 100 километра северозападно от Ню Йорк. Там той влезе малко преди 16 ч. по Гринуич.   Коен е баща на две деца на около 20 години, син на оцелял от Холокоста и на медицинска сестра. Той е един от двамата приближени на Тръмп, които са сега в затвора. Другият е Пол Манафорт, бивш ръководител на предизборната кампания на Тръмп, пише БТА.", "date": "2019.05.07", "title": "Бившият адвокат на Доналд Тръмп влезе в затвора"}
{"url": "http://epicenter.bg/article/Berbatov-shte-iznese-otkrita-lektsiya-v-NSA/182139/8/0", "text": "Димитър Бербатов ще изнесе открита лекция на тема \"По моя начин към успеха\" пред академичната общност на Национална спортна академия \"Васил Левски\".   Събитието ще се състои на 15 май (сряда) от 11.30 часа в най-голямата зала на НСА - \"Аула Максима\", съобщиха от академията.   Бербатов е футболист номер 1 на България рекордните седем пъти и голмайстор на националния отбор. Започва професионалната си кариера в ЦСКА, с който печели и първия си трофей. След това е играл в някои от най-големите отбори на Стария континент, сред които Байер (Леверкузен), Тотнъм, Манчестър Юнайтед, Монако.   С Манчестър Юнайтед печели два пъти титлата в Англия, Златната обувка за най-добър реализатор на Висшата лига, както и световното клубно първенство. Има над 200 мача в една от най-значимите от спортно-техническа, икономическа и маркетингова гледна точка висша футболна лига в света - английската. Със своите отбори е достигал три пъти до финала на Шампионската лига.   С едноименната си фондация Бербатов повече от десетилетие убедително показва своята социална ангажираност към България и нейните таланти в областта на образованието, науката, изкуствата, спорта.   Той завърши успешно бакалавърска степен в специалността \"Спортен мениджмънт\" на НСА, а съвсем скоро му предстои да се дипломира и като магистър в същата специалност.", "date": "2019.05.07", "title": "Бербатов ще изнесе открита лекция в НСА"}
{"url": "http://epicenter.bg/article/Prints-Hari--Imam-momche--prelivam-ot-shtastie/182091/10/99", "text": " Британците вече бяха започнали да губят търпение, когато дойде дългоочакваната вест. По последни данни преди раждането бебето е било преносено поне с 1 седмица. Херцозите на Съсекс - принц Хари и американската му съпруга Меган Маркъл, станаха родители на момче, а преливащият от щастие баща обяви, че детето и майката се чувстват изключително добре.   Принцът благодари на всички хора за подкрепата по време на бременността на Меган. И призна, че самият той вибрира от щастие, че е изключително горд с жена си и е готов да умре за сина си. Херцогът добави, че двамата с Меган все още мислят как да нарекат момченцето.   Бебето тежи 3,260 кг, разкри в. “Дейли мейл”.   Това уточнение подсказва, че Меган е родила не в болница, а у дома, каквото бе желанието ѝ. Тя държеше също така бебето да се появи на бял свят по естествен начин.   “Не съм присъствал на много раждания. Това ми е първото. Беше направо невероятно. Всеки баща и родител ще ви каже, че неговото бебе е най-прекрасното, но това малко същество наистина заслужава да умреш за него”, каза принц Хари, цитиран от “Дейли мейл”. Той многократно повтори, че е на седмото небе от щастие. От Бъкингам потвърдиха по-късно, че принцът наистина е присъствал на раждането. Кралица Елизабет Втора е очарована от новината, стана ясно от изявление на Бъкингамския дворец.    Всички британци бяха започнали да го наричат “бебето Съсекс”. Новороденото ще е седмо по линия на наследяване на трона след дядо си Чарлз, чичо си Уилям и неговите три деца и баща си Хари. То няма да носи титлата принц, а ще бъде граф на Дънбартън Ще е двоен гражданин, тъй като автоматично придобива американско гражданство благодарение на майка си, посочва Би Би Си. Меган искала майка ѝ Дориа Регланд да бъде непременно до нея по време на раждането. Затова тя долетяла от Лос Анджелис, където живее, още преди месец. Дориа временно разпуснала курсовете по йога, които води, и наела гледач за кучето си. Принц Хари пък първо бе насрочил, но после се наложи да отмени част от пътуването си в Холандия, което трябваше да се състои на 8 и 9 май. Очаква се все пак той да осъществи визитата и на 9-и да бъде на вечеря в Хага по повод благотворително събитие за ранени войници. Принц Хари и Меган сключиха брак на 19 май миналата година пред 600 гости. Те съобщиха, че тя е бременна, през октомври миналата година Това стана на сватбената церемония на принцеса Юджени, дъщерята на принц Андрю, с Джак Брусбанк.   Херцозите на Съсекс бяха обявили предварително, че ще държат раждането на бебето да остане нещо много лично, така че то няма да бъде представено публично, както е прието в британския кралски двор. И лейди Даяна, майката на Уилям и Хари, и херцогинята на Кеймбридж Кейт излизаха от болницата с бебетата си и ги представяха на медиите и на феновете си.    Новите родители щели да скъсат и с друга традиция - няма да наемат жена за гледане от Великобритания, защото Меган настоявала бавачката да е от САЩ.    “Поздравления за херцога и херцогинята на Съсекс за появата на тяхното момченце. Желая ви много щастие.” Архиепископът на Кентърбъри, който венча двойката, добави: “Нека Бог благослови новото семейство с любов, здраве и щастие.”   Източник: Канал 3", "date": "2019.05.07", "title": "Принц Хари: Преливам от щастие - горд съм с Меган и бих умрял за сина си!"}
{"url": "http://epicenter.bg/article/Vidni-lichnosti-pozdravyavat-prints-Hari-i-saprugata-mu-za-parvorodnoto-im-dete/182093/10/99", "text": "Поздравленията към принц Хари и съпругата му Меган за раждането на тяхното първо отроче не секват, предаде Асошиейтед прес, цитиран от БТА.  Бащата на Меган - Томас Маркъл, който е доста отчужден от дъщеря си, каза пред в. \"Сън\", че се надява, че \"бебето ще служи на короната и на народа на Великобритания с чест и достойнство\".  В последно време Томас Маркъл критикуваше Меган, което обтегна отношенията помежду им. Той дори не присъства на сватбата ѝ с Хари заради здравословни проблеми.  Поздравления още вчера прати британският премиер Тереза Мей. Първият министър на Шотландия Никола Стърджън последва примера ѝ. Поздравления дойдоха от Кентърбърийския архиепископ Джъстин Уелби, от чичото на Хари - принц Андрю, от лидера на Лейбъристката партия Джереми Корбин. Всички те пожелават на момченцето на Меган и Хари и на неговите родители всичко най-добро.  Премиерите на Нова Зеландия и на Австралия и семейство Обама също приветстваха раждането на сина на принц Хари и на съпругата му Меган.  Новозеландската премиерка Джасинда Ардърн изрази надежда, че в скоро време разрасналото се младо семейство ще дойде в Нова Зеландия. Тя пожела на младите родители и на момченцето им всичко най-хубаво и каза, че раждането на дете е невероятно вълнуващ период от живота.  Миналата година Ардърн стана втората премиерка в модерната история, родила по време на мандата си. Дъщеричката ѝ Нийв е на 10 месеца.  Премиерът на Австралия Скот Морисън каза, че раждането на дете, било то кралско, или с обикновен произход, е фантастичен момент за всяко семейство.  Бившата първа дама на САЩ Мишел Обама също поздрави младите родители. В Туитър тя написа: \"Поздравления Меган и Хари! Барак и аз сме толкова развълнувани заради вас\". Тя допълни, че заедно с Барак Обама горят от нетърпение да видят бебето.  На вратата на Бъкингамския дворец беше закачено и официално съобщение за раждането. В него се казва, че кралица Елизабет Втора приветства раждането на сина на Хари и на Меган, който е неин осми правнук.  Момченцето на Хари и Меган все още си няма име. То няма и автоматично да получи титлата принц, а ще трябва прабаба му да реши дали да го удостои с нея. Титлата принц се пада автоматично на първородното дете на престолонаследника, тоест на принц Уилям и на неговия син принц Джордж, които са съответно първи син и първи син на сина на престолонаследника принц Чарлз. Кралицата обаче удостои с титлите принцеса и принц и сестрата и брата на принц Джордж - Шарлот и Луи, припомня в. \"Фигаро\".", "date": "2019.05.07", "title": "Видни личности поздравяват принц Хари и съпругата му Меган за първородното им дете"}
{"url": "http://epicenter.bg/article/Amerikanska-bolnitsa-dade-koroni-na-vsichki-novorodeni-v-chest-na-kralskoto-bebe/182095/10/0", "text": "Докато светът е в очакване да чуе името на сина на Меган и Хари, отвъд Океана - болница в Сан Францсико реши да отбележи раждането на кралското бебе като увековечи мига и за всички останали новородени. Така всички бебета се сдобиха с корони, съобщи БНТ.  Те са изплетени от медицинска сестра от неонатологичното отделние. От седем години насам, освен че се грижи за бебетата, дамата прави и шапки за тях.  Заради специалния случай, този път короните са жълти. Щастливите родители заявиха, че ще пазят украшението като скъп спомен.  Дарение за организация, която подготвя специални пакети за бебета, родени в семейства в неравностойно положение - ще бъде подаръкът за бебето на Меган и Хари от Нова Зеландия. В чест на раждането му ще бъдат засадени и 10 дървета от специфичен местен вид.", "date": "2019.05.07", "title": "Американска болница даде корони на всички новородени в чест на кралското бебе"}
{"url": "http://epicenter.bg/article/Leydi-Gaga-zvezdata-na-Met-Gala--Selin-Dion-kato-paun--a-Dzhared-Leto-si-mahna-glavata/182100/10/84", "text": "  По традиция на Met Gala се събират средства за Института за костюми към музея. Преди бала звездите, които са поканени, дефилират по червения килим на музея в Ню Йорк, показвайки впечатляващи тоалети. Лейди Гага, която е съдомакин тази година на благотворителната проява, обра овациите, като се появи с пищна рокля-наметало с качулка в цвят фуксия, дело на американския дизайнер Брендън Максуел. Пред очите на фотографите певицата свали роклята и отдолу се появи впечатляваща черна рокля на същия дизайнер, с която Лейди Гага парадира известно време, държейки и черен чадър. После тя свали черната рокля и отдолу се показа розова сексапилна рокля с тънки презрамки. Последва махане на още един пласт и Гага остана по черен сутиен, черни бикини и мрежест чорапогащник, позирайки провокативно на стъпалата пред музея.   Към тоалета имаше и необичаен аксесоар - розова малка каручка с прозрачни кутии за шапки с две розови шапки в тях. Певицата беше и с огромни златно-черни изкуствени мигли и с руса перука каре с бретон с тук-там навързани на панделки кичури.   Стилът се отличава с ирония, хумор, пародия, с много преувеличаване, много театралност, много подражание, което не цели плагиатството. Името му идва от френския глагол camper в значението му на \"заемам поза\".   Освен Лейди Гага на червения килим силно впечатление направиха Серена Уилямс, също съдомакин на събитието, която се появи с ослепителен жълт тоалет с пришити към него розови цветя и листа и с кецове Найки в жълт цвят, Били Портър, който дойде излегнал се на паланкин, носен от шестима съратници, облечен в позлатена премяна с огромни златни крила, наподобяващ на древноегипетска кралица, Яра Шахиди, която беше с черен пернат тоалет, Ана Уинтур, главен домакин на събитието, която беше с нежно розова рокля на Шанел с блестящи мотиви и с пелерина с розови пера, преливащи накрая в черно, и собственикът на театър Джордан Рот с причудлив тоалет, изобразяващ истинска театрална сцена.   Благотворителната модна изява обаче изобилстваше от екстравагантност в най-висша степен. Джаред Лето беше в червен костюм и в ръката си носеше изкуствена глава, копие на неговата, сякаш е отсечена. Тифани Хаддиш показа в чантата си пържено пиле в найлонов плик.    Майкъл Ури беше с тоалет, съчетаващ мъжкото и женското - наполовина костюм с райета, наполовина ефирна розова рокля. Джанел Моне балансираше четири шапки на главата си, ефектно допълнение към цикламено-черен тоалет, който в горната си половина се превръщаше в екзотично око, прикриващо едната й гърда. Селин Дион беше изцяло в златни ресни, оголила предизвикателно бедро, със странна композиция на главата, смесица между сноп пера и клони.   Кейти Пери наподобяваше в цялостната си визия на полюлей на няколко етажа. Езра Милър с помощта на маски и изкусен грим имаше главозамайващи седем очи.    ", "date": "2019.05.07", "title": "Лейди Гага звездата на Met Gala, Селин Дион като паун, а Джаред Лето си махна главата"}
{"url": "http://epicenter.bg/article/Valyat-zalozi--Artar--Albart-ili-Sheyn-shte-e-imeto-na-sina-na-Megan-i-Hari/182102/10/99", "text": "Артър, Албърт или Шейн? Феновете на британската монархия не спират да гадаят какво ще бъде името на новороденото бебе на принц Хари и на съпругата му Меган, пише агенция Франс прес, цитирана от БТА. Членовете на кралското семейство често предпочитат класическо име за отрочето си, но е възможно херцозите на Съсекс да направят нетрадиционен избор.  Ако решат да се придържат към традицията, могат да си изберат Чарлз, името на бащата на принц Хари, или на Филип, името на неговия дядо и съпруг на кралица Елизабет Втора. Артър, Джеймс, Албърт и Едуард също фигурират сред предпочитаните имена както от кралското семейство, така и от букмейкърите. Като Артър оглавява класацията според компанията за залагания \"Уилям хил\". За конкурентите от \"Пади Пауър\" фаворити са Александър и Джеймс.  Албърт е името на съпруга на кралица Виктория и на бащата на Елизабет Втора, който става Джордж Шести при възкачването си на престола. Това е и едно от имената на самия принц Хари.  Артър пък се свързва с легендарния крал Артур и Рицарите на кръглата маса. Но съпругата на принц Хари, бившата актриса Меган Маркъл може да сервира изненада. Тя сподели преди време, че много харесва името Грей. То било подходящо както за момченце, така и за момиченце. В родината й САЩ най-популярните имена за новородени са Лиъм, Ноа и Уилям. В Обединеното кралство в челната тройка влизат респективно Оливър, Хари и Джордж.  Някои букмейкър залагат също на популярните в САЩ имена Брадли и Спенсър. Още повече че Спенсър беше моминското фамилно име на майката на принц Хари, Даяна Спенсър.", "date": "2019.05.07", "title": "Валят залози: Артър, Албърт или Шейн ще е името на сина на Меган и Хари"}
{"url": "http://epicenter.bg/article/Chutoven-gaf-v-noviya-epizod-na--quot-Igra-na-tronove-quot--chasha-na-Starbucks-se-poyavi-pred-ekrannata-Deneris/182105/10/99", "text": "  Този реквизит се появи в кадър в четвъртата серия от осмия сезон. Чашата стоеше на масата до героинята Денерис Таргариен, чиято роля играе актрисата Емилия Кларк.   , цитира говорителят на HBO изданието \"Ню Йорк пост“.   По-рано беше публикувано изявлението на продуцента на сериала Бърни Колфилд. Според нея Вестерос \"е първото място, където се появяват кафени чаши на Starbucks\". Продуцентът също така отбеляза, че такива \"гафове\" са рядкост за такъв титулуван проект, а сценографите и реквизиторите на сериала “работят на 1000 процента“. Чашата кафе, обясняват от компанията, е принадлежала на някой от членовете снимачния екип.   Източник: Канал 3", "date": "2019.05.07", "title": "Чутовен гаф в новия епизод на \"Игра на тронове\", чаша на Starbucks се появи пред екранната Денерис"}
{"url": "http://epicenter.bg/article/Aleks-Sarchadzhieva-razchuvstva-sas-snimka-na-Ivan-Laskin-opredi-5-godini--Galeriya-/182119/10/100", "text": "Алекс Сърчаджиева успя да разчувства своите последователи в социалната мрежа, като сподели спомен отпреди 5 години. На фотоса се виждат Алекс, покойният ѝ вече мъж Иван Ласкин и тяхната дъщеря София - тримата щастливи и заедно.     Към днешна дата обаче Иван не е с тях. Сърчаджиева сама отглежда дъщеря си. Тя няма на кого да се опре, тъй като преди години почина майка ѝ Пепа Николова, а с баща си Йосиф Сърчаджиев не поддържа контакт, тъй като той има друго семейство.   Иван Ласкин почина в началото на тази година. Той издъхна на 48-годишна възраст във ВМА. След загубата му Алекс довери в тв интервю, че е съсипана. Въпреки това тя успя бързо да се завърне на работа. Само преди месец беше водеща на Световната купа по художествена гимнастика. Освен това продължава да играе в театъра, а в момента зрителите я гледат в сериала \"Господин Х и морето\". Източник: woman.bg", "date": "2019.05.07", "title": "Алекс Сърчаджиева разчувства със снимка на Иван Ласкин опреди 5 години (Галерия)"}
{"url": "http://epicenter.bg/article/Novata-vladetelka-na-Tayland--Ot-bodigard-do-sapruga-na-kralya--/182125/10/99", "text": "Днес обръщаме поглед към Сутхида Ваджиралонгкорн на Аюдхя – поредната модерна Пепеляшка, чиято история развълнува света.   Сутхида е красива 40-годишна тайландка, която до преди дни бе бодигард на краля на Тайланд, но след изненадваща брачна церемония се превърна в съпруга на владетеля, който е и най-заможният монарх в света с богатство, възлизащо на 42,6 милиарда долара. Сватбата се състоя само дни преди официалната коронация на крал Маха Важиралонгкорн.   Интересно е, че 66-годишният владетел управлява от три години, но церемонията, бележеща официалното му възкачване на престола, ще се проведе този уикенд в Банкок. Години наред Сутхида се грижи за охраната на крал Маха Важиралонгкорн, затова и сънародниците ѝ бяха силно изненадани, когато бе разпространена информацията, че тя и кралят са станали съпруг и съпруга на традиционна тайландска церемония. Сватбата се е състояла по кралския протокол, което ясно си личи от разпространените снимки. На една от тях се вижда как младоженката лежи в краката на Важиралонгкорн – маниер, наложен заради следването на древна традиция, оприличаваща владетеля на божество, поради което неговите крака трябва да бъдат над главите на всички останали.   През годините са се появявали предположения, че Сутхида е в любовна връзка с краля, но официално никой от кралското семейство не е коментирал твърденията. Разбира се, хипотезите по темата са отправени единствено от страна на чужди медии, защото никое тайландско издание не би си позволило да изкаже подобни подозрения.   Официално за живота и личността на Сутхида се знае малко. Тя е родена на 3 юни 1978 година, завършва частен университет в Банкок с бакалавърска степен комуникации. Работи като стюардеса за Thai Airways, благодарение на което се запознава и с краля. Двамата се срещат през 2013, когато той все още е престолонаследник. Същата година тя напуска работата си като стюардеса и започва да се грижи за охраната на Маха Важиралонгкорн. През годините се издига до чина генерал и е получава редица почетни ордени.   За новата съпруга на Маха Важиралонгкорн не е известно много, но информацията за неговата личност е доста и любопитна. Новият крал се ражда с името, а Маха Важиралонгкорн приема на официална церемония след смъртта на баща си през октомври 2016, когато започва да управлява Тайланд. Настоящият монарх е роден на 28 юли 1952 година. Разкрива, че родителите му са се опитали да го отгледат като нормално дете, но тъй като е единствен син и от тийнейджърските му години се е знаело, че ще стане крал, това е било доста трудно.   В интервю преди години той споделя, че до 12-годишна възраст не е можел да завърже обувките си сам, защото придворните винаги са го правели вместо него.  \"Родителите ми се опитаха да ме отгледат по нормален начин, но около нас винаги имаше прекалено много хора, които се опитваха да спечелят благоразположение\", споделя преди време настоящият владетел на Тайланд. На 14 години е изпратен да учи в интернат във Великобритания. Продължава образованието си в училище в Сидни, където се подготвя за австралийския Кралски военен колеж в Дънтрун.     Той е ексцентрична личност и пословичен женкар. За огромната му любов към жените говори дори майка му. По време на интервю през 1982 година тя искрено споделя, че той е добър студент, възпитан младеж, но си е „съвременен Дон Жуан – който намира жените за интересни, а те него за още по-интересен“. Това ясно си личи и от личния живот на новия монарх. Преди да си каже заветното „да“ с настоящата кралица, той се жени и развежда три пъти. През 1977 година се бракосъчетава за братовчедка си Соамсавали Китиякара, от която има една дъщеря. Но бракът им е обречен отначало, защото принцът бързо губи интерес към невестата си и започва без притеснение да ѝ изневерява. Сред любовниците му е и Ювадхида Полпрасетх – атрактивна актриса. От нея тогавашният престолонаследник има дъщеря и четирима сина, като всичките се раждат в период, когато той все още е женен за официалната си съпруга. Въпреки брака си Маха заживява с Ювадхида. Когато решава, че е дошло време да се разведе със съпругата си, той подава молба в съда, като прехвърля цялата вина за разпада на отношенията върху братовчедка си Соамсавали.   Заради закона в Тайланд да не се говори срещу кралското семейство Соамсавали няма възможността да се защити и бракът е разтрогнат със заключение от съда, че вината за разпада му е нейна. Маха и Соамсавали се женят, но само две години след сватбата им бившата актриса бяга в Лондон, заедно с децата си. Поради какви обстоятелства тя се решава на тази крачка, така и не става ясно. Маха от своя страна успява да върне дъщеря си обратно в Тайланд и поема пълното попечителство над нея, но поради неизяснени причини се отказва от четиримата си сина. Години по-късно – през 2011, синовете на монарха публикуват открито писмо, в което разкриват, че баща им им е забранил да се връщат в Тайланд и те не го правят, защото ги ужасява само мисълта от последствията, които ще има за тях, ако нарушат кралската повеля.   През 2001 година Маха се жени за друга жена без аристократично потекло - Сирирасми Коет. Бракът им обаче остава в тайна до 2005 година, когато тя ражда сина им Дипангкорн Расмиджоти и е официално обявено, че момчето е плод от любовта на женените от четири години съпрузи. Сирирасми също изпадна в немилост.   През 2014 тя и тогавашният все още престолонаследник се развеждат, а тя е изпратена на неразкрито място в Тайланд, но пък с 8,3 милиона долара в сметката. Навярно и е дадена толкова голяма сума, тъй като именно тя е майката на засега първия в линията за наследяване на престола, пишат чуждестранните медии. Редица членове на семейството ѝ обаче влизат в затвора заради обвинение в злоупотреба с името на престолонаследника.   Преди да стане крал Маха дълго време живее в Европа, най-вече в Германия. Навярно защото приема живота зад граница като начин да се измъкне от оковите на кралския протокол, пишат западните медии. В Европа той без свян демонстрира своята ексцентричност и неведнъж е изловяван от папараци облечен в прилепнали дънки, с кроп-топ, разкриващ корема му и с множество татуси по ръцете и тялото.   Днес като крал на Тайланд Маха е принуден да спазва определени правила и да се сбогува с досегашния си начин на живот. Ще бъде ли той успешен владетел като баща си, който бе обичан от народа и третиран като божество, или ще управлява със страх и репресии, ще покаже само времето.   С годините ще видим каква ще е съдбата и на женитбата му със Сутхида. Дали четвъртият брак ще е успешен и двамата ще остареят заедно, или и тя, подобно на предишните възлюбени на Маха, ще изпадне в немилост? Предстои да видим!  Източник: woman.bg", "date": "2019.05.07", "title": "Новата владетелка на Тайланд: От бодигард до съпруга на краля! "}
{"url": "http://epicenter.bg/article/Amerikanskite-danachni-pogvat-novorodenoto-bebe-na-Hari-i-Megan-zaradi-dvoynoto-grazhdanstvo/182128/10/99", "text": "Докато светът очаква да види сладкото личице на бебето на принц Хари и съпругата му, херцогинята на Съсекс Меган, американските данъчни власти също ще искат да надникнат в люлката на кралското отроче, информира Франс прес, цитиран от БТА. Причината за този интерес е, че бебето ще има двойно гражданство - британско заради баща си и американско заради майка си.  Когато един от родителите е американец, живял в САЩ пет години, като поне две от тях са след навършване на 14 години, бебето автоматично получава гражданство, каза Дейвид Трейтъл, основател на \"Америкън такс ритърнс\" (American Tax Returns), консултантска компания за американци, живеещи във Великобритания.  Такъв е случаят с Меган, каза Трейтъл, допълвайки, че това е първият такъв случай в британското кралско семейство.  Американското гражданство носи и доста ограничения - като всеки американец, който е роден, израснал и умрял някъде по света, година след година, детето на Меган и Хари ще трябва да представя пред данъчните власти данъчното си състояние.  От момента на раждане парите, депозирани в банки от кралската двойка, трябва надлежно да бъдат отчитани пред данъчните власти.  Същото се отнася и за приходите, които детето би могло да получи, ако родителите му решат например то да тръгне по стъпките на майка си, която е бивша актриса, и то стане звезда на малкия или големия екран.  Забравете за личната информация, казва Трейтъл. По думите му американските данъчни власти ще знаят много повече за богатството на двойката чрез данъчните декларации на двойката и на майката.  Данъчните ще искат всеки ценен подарък от неамериканци за детето на Хари и Меган да бъде декларирано като актив.  Представям си как кралицата дарява бебето с красива книга за изкуство от кралската колекция с картини на Ван Гог или Миро. Ако подаръкът е на стойност над 100 000 долара, трябва да бъде деклариран, каза Трейтъл.  Подаръците за бебето преди раждане, които Меган Маркъл получи неотдавна в Ню Йорк, не трябва да бъдат декларирани, ако са подарени от американци, казва експертът.  Макар майката и бебето да трябва да представят данъчни декларации, което ще бъде много времеемко за техните счетоводители, все пак може да не се наложи да плащат много големи данъци, които може да са компенсирани от налозите, платени във Великобритания, каза данъчният специалист Лора Сандърс пред в. \"Уолстрийт джърнъл\".  Британското кралско семейство не може да се измъкне от американските данъчни задължения - невярна данъчна декларация би довела до сериозни глоби.  Има обаче начин да се спестят тези главоболия на счетоводителите на кралската двойка - Меган може да се откаже от американското гражданство. Дори и да го направи обаче данъчните декларации за детето трябва да се подават, докато то навърши 18 години.", "date": "2019.05.07", "title": "Американски данъчни погват новороденото бебе на Хари и Меган заради двойното гражданство"}
{"url": "http://epicenter.bg/article/Golata-Dzhenifar-Anistan-na-50--Ne-mi-tryabvat-detsa/182134/10/100", "text": "  Актрисата даде интервю за \"Хъфингтън пост“, разказвайки за кариерата си, за мъжете в живота си и за това как се чувства на 50-годишна възраст.   \"Вестниците изразходват толкова много време и пари, за да видят дали съм бременна. Това само показва, че се смята, че жената не може да бъде пълноценна, успешна и щастлива, ако не стане съпруга или майка”, обясни тя.     Що се отнася до неуспешните й връзки, тя коментира, че е уморена от статиите в медиите, че не може да създаде сериозна връзка.   \"Това, което пишат, че не мога да задържа един мъж, не е вярно. Аз не съм нито тъжна, нито пречупена! Глупости са, че отказвам да имам бебе, защото съм егоистка, която мисли само за кариерата си!“, добави актрисата.     \"Има натиск върху жените да бъдат майки. Ако това не стане, тогава те се считат за повредена стока. Може би моята мисия на тази планета не е да се възпроизвеждам!, коментира тя.   Актрисата отбеляза още, че много актриси в Холивуд се оценяват само по външния им вид.     ", "date": "2019.05.07", "title": "Голата Дженифър Анистън на 50: Не ми трябват деца"}
{"url": "http://epicenter.bg/article/Mitropolit-Naum--S-kakvo-ni-zastrashi-papa-Frantsisk--/182137/2/0", "text": "\"Посещението на Негово Светейшество папа Франциск в България стана повод за всевъзможни полемики, но отприщи и безброй хули и обвинения, както към него, така и към Българската православна църква. И защо е всичко това?\" Това написа на страницата си във Фейсбук русенският митрополит Наум.  Ние, членовете на Св. Синод, го посрещнахме като наш брат в Господа, поздравихме се с Христос Воскресе и му пожелахме приятен престой в нашата страна.   Знаем, че неговото посещение в родината ни, в никакъв случай нямаше за цел да направи българите католици, както не бе необходимо и някои сънародници, определящи се за „строго ортодоксални”, да стоварват въху плещите на Римския епископ всякакви обвинения за „световна конспирация” и „виртуална демонизация”.  Решението на Св. Синод да го посрещне „протоколно” беше взето с мнозинство, въпреки различните мнения на един или друг митрополит, така че всички бяхме длъжни да се съобразим с това, независимо от своите лични разбирания.  Добре е всички да осъзнаем, че е нужно да бъдем по-добри един към друг, да обичаме ближните си и да се радваме на добронамереността към нас, което всъщност беше и посланието на Франциск. Защото Бог е любов!  Нека най-после черногледието, омразата и завистта, присъщи за мнозина хора, бъдат оставени настрана.  В Родината ни папа Франциск се помоли за мир и разбирателство между човеците, за това се молим и всички ние по време на св. литургия. А онези които сеят ветрове, ще пожънат бури, както е казано премъдро!  И още: от България папа Франциск отива в Северна Македония, но замислихме ли се трезво върху думите които той каза за делото на св. братя Кирил и Методий и отъждествяването им с българщината? За значението на многовековната българска култура и история? Изглежда Римският папа ще се окаже по-голям патриот от някои българи, готови да продадат историята, цъквата и миналото си, заради болни амбиции и бъдещи „позиции”!  Пожелаваме на папа Франциск да е жив и здрав, защото е добър човек, а на българите да са по-добри и разумни, защото от това имат нужда.  Христос воскресе!  ", "date": "2019.05.07", "title": "Митрополит Наум: С какво ни застраши папа Франциск? "}
{"url": "http://epicenter.bg/article/Mitropolit-Antoniy--Papata-ni-dade-primer-kak-pastirat-otiva-pri-stadoto-/182144/2/0", "text": "  Това пише Западно- и средноевропейският митрополит Антоний на своята Фейсбук страница, \"Посещението на папа Франциск в България предизвика силен обществен отзвук. Добронамереността, откритостта и посланието за мир, с които дойде в родината ни спечелиха сърцата на сънародниците ни. Нека сме честни – тази визита показа колко много българите се нуждаят от гласа на Църквата, от нейните послания за благоволение между хората, за общение с Господ Иисус Христос, за укрепване на църковната общност.  Много наши събратя правилно отбелязаха, че тези послания звучат и в православните храмове и богослужение, те са част и от нашата ежедневна църковна проповед. При посещението си у нас папата ни даде обаче пример как пастирът отива при стадото, как търси и намира отдалечилите се от паството души, като им дава пример за действена Христова любов.  Убеден съм, че целта на тази визита не е била католическа пропаганда у нас. Тя нямаше за цел и изкуствено да се пренебрегнат различията между православието и католицизма, защото такова единство би било фалшиво и нетрайно.  Посещението на папата беше пример за важността на личното общуване между християните, което преодолява страховете. Затова и Светият синод на БПЦ прие папа Франциск като брат в Христа, като духовен водач на много християни по света, който добронамерено протяга ръка за общуване между всички християни, и хората от всички изповедания, защото на християните подобава да бъдат миротворци.  Истински верните на Христос няма от какво да се боят. Никой не може да застраши нашата православна вяра, освен нашите хладни и нерадиви за спасението си сърца.  Православните християни не виждат в ближните си врагове и заплаха, а братя и Божии чеда. Те вярват на Христовите думи: „Не бой се, само вярвай!“(Лук. 8:50).  Като имаме доверие в Божия промисъл и вършим по съвест това, за което Бог ни е призовал, няма от какво да се страхуваме. Чистата вяра не се гради върху страха и агресията към другите, към инославните, а върху любовта и верността към нашия Господ Иисус Христос. Нека доказателство ни бъдат думите на апостола: „Защото в любовта няма страх, но съвършената любов прогонва страха, защото в страха има мъка. Който се страхува, не е съвършен в любовта” (1 Йоан. 4:18).  Христос Воскресе! \"", "date": "2019.05.07", "title": "Митрополит Антоний: Папата ни даде пример как пастирът отива при стадото "}
{"url": "http://epicenter.bg/article/Elena-Yoncheva--Balgarskoto-proizvodstvo-tryabva-da-bade-podpomagano-ot-darzhavata/182148/2/0", "text": "  „Българското производство трябва да бъде подпомагано от държавата, а малките и средни фирми да бъдат поощрявани, а не рекетирани.\" Това заяви водачът на листата на „БСП за България” Елена Йончева на среща с работници в шивашка фабрика в гр. Бяла, обл. Русе, в която работят над 100 души. Тя коментира, че за последните 10 години, 50 000 производствени предприятия са затворени заради рекет и произвола на държавата.   „Чуждестранните инвестиции за това време са спаднали 11 пъти. През 2008 г. са били 9 млрд. евро, а през 2018 г. те са под 1 млрд. евро. Този спад според Световната банка се дължи на три фактора - корупция, лошо работеща съдебна система и липса на предвидимост”, каза още водачът на листата на левицата.   Елена Йончева добави, че достъпът на малките и средни предприятия до нови технологии трябва да бъде улеснен. „В същото време не трябва да загърбваме и големите предприятия и заводи, в които работят стотици българи. Тяхното производство също трябва да бъде подпомагано, за да бъде рентабилно на това - в големите европейски държави”, коментира Йончева.   Тя добави, че въпреки корупцията и натиска от страна на държавата, предприятия като това в Бяла продължават да получават поръчки и да ги изпълняват, защото работа им е качествена. По думите ѝ това, че продукцията е предимно за износ, говори за качеството на работата.  Елена Йончева каза още, че България вече 12 години е част от ЕС, а разликите в икономическото ни развитие продължават да са огромни.   „В годишния доклад на Института за икономически изследвания при БАН е констатирано, че на страната ни ще са необходими 44 години, за да достигне средните за Европа темпове на развитие. Това обаче много бързо може да се промени, ако имаме обща политика по доходите, ефективна борба с корупцията и ефективно разходване на европейските средства, които да не отиват в няколко фирми и политици”, категорична бе Йончева.  ", "date": "2019.05.07", "title": "Елена Йончева: Заради корупцията чуждестранните инвестиции у нас са спаднали 11 пъти"}
{"url": "http://epicenter.bg/article/Ivo-Hristov--Tsentarat-na-moyata-kampaniya-e-chovekat/182150/2/0", "text": "  \"Центърът на моята кампания е човекът\". Това заяви в интервю за   кандидатът за евродепутат от листата на \"БСП за България\" Иво Христов. Той обясни, че Европа е родина на хуманизма, а самата дума е изхвърлена от речника на ЕС.   \"Европа е земята на свободомислието, дължи възхода си на свободата и критицизма, а днес те са под натиска на конформизма и политкоректността\", каза той. \"Трябва да се водим от великата европейска култура – политическа и духовна, - а не да се поддаваме на натиска отвън. Да кажем, социалната държава с нейните отпуски, гаранции, обезщетения, е част от политическите завоевания на Европа. И трябва да бъде отстоявана, а не разграждана\", обясни Христов. Той подчерта, че ЕС трябва да поставя социални стандарти на външните си партньори, а вместо това се поддава на корпоративния натиск, който разгражда социалната държава.  Иво Христов заяви, че на предстоящите избори за България залозите са два. \"Първият е национален - дали в страната ще се създаде нова политическа ситуация. Ако опозицията БСП победи, това отваря перспективата за предсрочни избори и политическа промяна, която българите очакват. Вторият залог е- как българите ще възприемат Европа в бъдеще\", подчерта той. По думите му понастоящем сме свидетели на парадокс - ЕНП от години афишира безрезервна подкрепа за управляващата партия ГЕРБ; Борисов приватизира европейската тема за национална употреба; същевременно ГЕРБ затъна в безброй грандиозни корупционни скандали. ЕК. \"В този смисъл, уж проевропейската партия ГЕРБ, в очите на огромното мнозинство от българите, е партията на корупцията, а това дискредитира самата европейска идея\", заяви той.   По думите му в последните дни Брюксел е дал знак, че не възнамерява да отменя Механизма за сътрудничество и проверка и по този начин поставя под въпрос върховенството на закона в България. Той допълни, че същевременно Манфред Вебер, кандидатът на ЕНП и ГЕРБ за председател на ЕК, се обяви за орязване на еврофондовете на страните, в които няма върховенство на закона.   Според него така ПП ГЕРБ се оказва двойно опасна за България: хем подрива върховенството на закона, хем подкрепя Вебер, който мисли да ни санкционира за този грях. \"Времето на политическия блъф, че ГЕРБ е българският партньор на Брюксел отминава, защото партията вече дискредитира самата ЕНП. Толерансът ще свърши с изборите, след това ЕНП ще очаква промени в партията на Борисов-Цветанов. Но за тях е вече късно\", категоричен бе той.  Иво Христов подчерта, че сегашното ръководство на БСП проявява характер и самостоятелност. Той коментира, че Европа е свикнала в България да си има работа с безпроблемни \"йесмени\". \"Не мисля, че отхвърлянето на Истанбулската конвенция е антиевропейско поведение. Стори го не само БСП, но и КС на България, в който заседават пет жени\", наблегна той.       - За България залозите са два. Първият е национален. От резултата зависи дали в страната ще се създаде нова политическа ситуация. Ако опозицията от БСП победи, това отваря перспективата за предсрочни избори и политическа промяна, която българите очакват. Вторият залог е как българите ще възприемат Европа в бъдеще. Понастоящем сме свидетели на парадокс. ЕНП от години афишира безрезервна подкрепа за управляващата партия ГЕРБ. Борисов приватизира европейската тема за национална употреба. Същевременно ГЕРБ затъна в безброй грандиозни корупционни скандали. Те избухват поне веднъж седмично и биха сринали всяко правителство в коя да е държава, не само в Европа. Висши чиновници бяха осветлени като собственици на апартаменти, придобити на занижени цени, един министър бе записан как дава инструкции да се заобиколи закона. Последният мониторингов доклад на Брюксел по Механизма за сътрудничество и проверка даде оценка на България, която управляващите развяваха като индулгенция, а веднага след него избухнаха серия от скандали, които драматично опровергаха констатациите на ЕК. В този смисъл уж проевропейската партия ГЕРБ в очите на огромното мнозинство от българите е партията на корупцията, а това дискредитира самата европейска идея. Брюксел се прави, че не го забелязва. Посолствата в София също предпочитат лесния диалог с познатата администрация и зле оценяват ситуацията. Това захранва антиевропейските настроения, които не раждат алтернатива, а се израждат в популизъм.  В последните дни Брюксел даде знак, че не възнамерява да отменя Механизма за сътрудничество и проверка. Сиреч постави под въпрос върховенството на закона в България. Същевременно Манфред Вебер, кандидатът на ЕНП и ГЕРБ за председател на ЕК, се обяви за орязване на еврофондовете на страните, в които няма върховенство на закона. Така ПП ГЕРБ се оказва двойно опасна за България: хем подрива върховенството на закона, хем подкрепя Вебер, който мисли да ни санкционира за този грях. Мисля, че времето на политическия блъф, че ГЕРБ е българският партньор на Брюксел отминава, защото партията вече дискредитира самата ЕНП. Толерансът ще свърши с изборите, след това ЕНП ще очаква промени в партията на Борисов-Цветанов. Но за тях е вече късно.    - БСП бе на власт, когато България подписа присъединяването си към ЕС. В последните десет години почти неизменно на власт е ГЕРБ в коалиция с малки, десни и крайнодесни партньори. Към настоящия момент БСП е единствената алтернатива, с готова програма. Президентът, издигнат от БСП, се радва на подкрепата на повече от половината българи, което е симптоматично за настроенията. Независимо от възможните критики, БСП е единствената спасителна алтернатива на автократичния режим на Борисов, който изтри разделителните линии между властите и съсредоточи в ръцете си огромен медиен, административен и финансов ресурс, с който се разпорежда за свои нужди. Брюксел критикува полската и унгарската демокрации, но проявява пълна незаинтересованост към далеч по-фрапантни нарушения в България. Да речем Полша бе атакувана от ЕК за начина, по който се формира Върховния съд. У нас властта създаде комисия за борба с корупцията, която се назначава от парламентарното мнозинство и трябва да контролира правителството, излъчено от същото парламентарно мнозинство. Брюксел не реагира на този абсурд. Днес ръководството на комисията е обект на скандали и проверки, а провалът в борбата с корупцията е очевиден.  Ако ГЕРБ, с цената на манипулации, победи и на тези избори, въпреки катастрофалните корупционни разкрития, Борисов все още има ресурса да задуши остатъчните си критици. Следващи избори може и да няма. Занапред изборите ще се превърнат в псевдодемократична бутафория за легитимиране на назначените от ГЕРБ кметове и депутати.    - У нас понятието интелектуалец е обременено с морални компромиси и държа да се разгранича от тази спорна визитка. Сегашното ръководство на БСП проявява характер и самостоятелност. Европа е свикнала в България да си има работа с безпроблемни йесмени и затова е подозрителна към БСП. Не мисля, че отхвърлянето на Истанбулската конвенция е антиевропейско поведение. Стори го не само БСП, но и КС на България, в който заседават пет жени. Трудно ми е да приема, че дамите в КС на България са по-малко жени или юридически по-невежи от застъпниците на конвенцията, които настояват за нейното приемане.  Конвенцията е зле написан документ, който създава мониторингов бизнес за НПО, но по никакъв начин няма да повлияе на проблема с домашното насилие и насилието над жени. Което впрочем можем да проследим и в страните, които са приели конвенцията.  Що се отнася до външнополитическите позиции, не приемам априори позициите на Брюксел за правилни, а съгласието с тях - за задължение. В случая с Венецуела, да речем, върховният представител Могерини предложи неадекватна позиция, съдържаща ултиматум. До обща позиция на ЕС въобще не се стигна, а събитията показаха цялата слабост на европейската външна политика, защото ултиматумът бе неглижиран от Каракас. Европа е силна, когато говори с аргументите на правото, а не с ултиматуми. Трябва да се стремим към единство в принципите и в правото, а не единство в грешките.  Не мисля, че обвиненията в проруска реторика спрямо БСП са основателни. БСП проявява здрав смисъл. Ако искаме да сме интелектуално издържани, „проруска“ не е синоним на „грешна“ и „недалновидна“ позиция. Заклинанията не бива да изместват трезвомислието. Европа невинаги е по-далновидна от Русия. Да речем в Сирия ЕС и отделните страни членки бяха дотолкова дезориентирани и непоследователни, че днес Европа въобще изпадна от сирийския политически процес.    - Не виждам подобна опасност. Около президента има екип от компетентни хора, а аз оставам председател на Стратегическия съвет, с което се надявам да продължа да бъда полезен. Самият Радев е човек с интелектуална постройка и умее да прави обективна преценка.    - Центърът на моята кампания е човекът. Европа е родина на хуманизма, а самата дума сякаш е изхвърлена от речника на ЕС. Или почти. Европа е земята на свободомислието, дължи възхода си на свободата и критицизма, а днес те са под натиска на конформизма и политкоректността. Философът, благородникът, джентълменът, интелектуалецът, революционерът, дисидентът са все фигури от европейската традиция. Сега те са на изчезване. Днешният свят разглежда човека като потребител, класира го в графа “човешки ресурси”, политически го свежда до „активист“, но го лишава от етическа дълбочина. За съжаление ЕС се вписва в глобалното опростенчество, а Европа дължи постиженията си тъкмо на своята традиция, на своето различие. Трябва да се питаем от великата европейска култура – политическа и духовна, - а не да се поддаваме на натиска отвън. Да речем, социалната държава с нейните отпуски, гаранции, обезщетения, е част от политическите завоевания на Европа. И трябва да бъде отстоявана, а не разграждана. ЕС трябва да поставя социални стандарти на външните си партньори. Вместо това тя се поддава на корпоративния натиск, който разгражда социалната държава.  Неотдавна, в разговор, една от грандамите на европейската политика Катрин Лалюмиер ми каза: „ние създадохме Европа, но се провалихме в създаването на европееца“. В началото на миналия век, когато Европа е политически разединена на съперничещи си империи, но по континента се пътува без визи, културното и духовното единство на континента е факт в по-голяма степен от днес. Интелектуалният климат, вкусът, речникът се определя от фигури като Куденхов-Калерги, Стефан Цвайг, Пол Валери. У нас Иван Шишманов е проводник на този европейски културен оптимизъм. Днес ЕС е строго икономически и политически проект, движен от чиновници и лобисти и не бива да се изненадваме, че сме се озовали в безпътица.    - Да, разбира се. Това ни най-малко не ме притеснява. Важно е България да избере най-достойните си представители. Радвам се, че избирателите съхраниха правото си на преференциално гласуване, благодарение на ветото на президента, който спря закона на ГЕРБ съдържащ фактическа отмяна на преференциите.  - Считам, че ЕС трябва да гарантира свободата и достойните доходи на своите граждани. Това означава да се материализират принципите, заложени в Европейския стълб на социалните права. Да се гарантира достъпа до обществени услуги като електроснабдяване и водоснабдяване, което страна като Словения вече вписа в конституцията си. Да се разширят възможностите на държавите в икономиката. Да се въведе законодателство срещу офшорните зони, където изтичат парите на европейците. Да се таксуват финансовите транзакции, защото бързото мигриране на парите опустошава производствения сектор и застрашава работните места.  По темите, свързани с демокрацията: днес европейският гражданин се чувства много отдалечен от Брюксел, което вече поражда недоверие и ропот. За да обуздаем разрушителните крайности, трябва да създадем възможности гласът на гражданите да бъде чуван. Петиции с нисък праг да подлежат на разглеждане. Не бива да дамгосваме, преди да сме изслушали.  Считам, че Брюксел трябва радикално да опрости и очовечи езика, на който общува с хората, за да бъде разбран.     ", "date": "2019.05.07", "title": "Иво Христов:  ГЕРБ е партията на корупцията, с което дискредитира самата европейска идея"}
{"url": "http://epicenter.bg/article/-Stoyanov-za-Zapryanov--Toy-e-edin-ot-horata--koito-se-stremyaha-da-ima-dogovor-s-F-16-na-vsyaka-tsena-/182152/2/0", "text": "Главният секретар на президента Димитър Стоянов, бивш началник-щаб на ВВС, направи остър коментар по повод интервюто, което заместник-министър Атанас Запрянов даде на 5 май 2019 г. Според Стоянов, въпреки заявленията на заместник-министъра за сериозно пазарене и незадължителност на сделката, точно той е от хората, които се опитват да прекарат сделка за F-16 на всяка цена.  Стоянов публикува коментара си в социалната мрежа Facebook.  В него той разкрива и факта, че докладът на политико-военната група, която работеше по сделката е, бил подписан с особено мнение от участващите летци.    \"Запрянов беше и си остава един от хората, които се стремяха да има договор на всяка цена! И сега не е на други позиции! Как иначе заместник-министърът ще обясни, че ръководената от него политико-военна група състави документ с чието съдържание 2/3 от участващите летци не се съгласиха и са го подписали с особено мнение? Нима се купуваха компютри за Министерството на външните работи или обзавеждане за къщата за гости за единия от членовете от тази група, а не самолети на които да летят същите тези летци?   Въпреки това, г-н Запрянов внесе нефелния доклад, независимо от мнението на летците! Надявам се от съдържанието на този доклад, а и като цяло от проведената процедура, да се заинтересуват компетентните органи!  Пет месеца след като стана ясно, че ще се доставя F-16 (на 2 декември 2018 г. г-н Цветанов го обяви от САЩ), г-н Запрянов стигна до заключението, че \"цената на този проект, начинът на нейното заплащане може да повлияе на другите два проекта\". По FMS всичко се заплаща авансово.  Преди няколко дни, министърът на финансите предостави информация, че бюджетният излишък е над 2 млрд. лв. Защо ли тогава г-н Запрянов е загрижен, финансовите средства са налични? Защо тогава да плащаме на вноски?   План 2024, няма как да постигнем 2% от БВП през 2024, освен ако не се заделят допълнителни средства за бюджета на МО! Точно това обаче не се нрави на правителството, а армията никога не е била приоритет за правителствата на г-н Борисов!  Интересно е и обвързването на доставката на F-16 със \"създаването, не възстановяването, на едно много по-модерно военновъздушно училище от това, което беше закритото през 2003 г.\" То не се споменаваше до преди един месец, но сега е дъвка в устата на управляващите. Може би се обвързва с т.нар. индустриално сътрудничество, което според първоначалния вариант на RFP-то трябваше да е не по-малко от 10% от стойността на договора. Дано!  Нека си спомним и за проведения на 30 май 2017г. Консултативен съвет за националната сигурност и какви решения се взеха, а именно за едновременно и ускорено реализиране на трите проекта за модернизация на Българската армия. Реализира ли се това решение две години след неговото приемане с консенсус? Не мисля! Нито е едновременно, нито пък ускорено, но пък за сметка на това се говори много и невярно!\"", "date": "2019.05.07", "title": " Стоянов за Запрянов: Той е един от хората, които се стремяха да има договор с Ф-16 на всяка цена!"}
{"url": "http://epicenter.bg/article/Rumen-Radev-pozdravi-Stevo-Pendarovski-za-pobedata-mu-na-prezidentskite-izbori-v-Severna-Makedoniya/182155/2/0", "text": "Президентът Румен Радев изпрати поздравителен адрес до Стево Пендаровски по повод постигнатата от него победа на изборите за президент на Република Северна Македония, съобщиха от прессекретариата на държавния глава. Българският държавен глава пожелава успех и кураж на новоизбрания президент на югозападната ни съседка в период, в който на Северна Македония предстои да изпълни важен дневен ред по пътя си за членство в НАТО и Европейския съюз.   Президентът подчертава, че България остава последователен поддръжник на европейската перспектива на Северна Македония. „Договорът за приятелство, добросъседство и сътрудничество между нашите две страни отваря пътя към постигането на този наш общ приоритет“, заявява в писмото си Румен Радев.   Държавният глава подчертава, че България очаква лидерството на новия президент на Северна Македония не само по отношение реализацията на заложеното в клаузите на Договора, но и за вграждане на неговия дух в основата на бъдещите отношения между двете държави.   „Подчертавайки историческата близост между Република България и Република Северна Македония изразявам надеждата си, че ще продължим да я развиваме чрез ползотворни контакти между нашите президентски институции. Надявам се на скорошна среща с Вас“, се казва още в писмото на президента Румен Радев до новоизбрания президент Стево Пендаровски.  ", "date": "2019.05.07", "title": "Румен Радев поздрави Стево Пендаровски за победата му на президентските избори в Северна Македония"}
{"url": "http://epicenter.bg/article/Georgi-Svilenski--Boyko-Borisov-tryabva-da-se-ottegli-ot-posta-ministar-predsedatel-do-evrovota-/182156/2/0", "text": "Бойко Борисов трябва да се оттегли от поста министър-председател до евровота, защото използва държавен ресурс за кампания. Това каза председателят на Националния предизборен щаб на БСП Георги Свиленски по време на пресконференция, съобщи „Фокус“. Свиленски посочи като пример за твърдението си посещението на министър-председателя в Ямболска област.    И повтори, че премиерът Борисов не спира да ползва държавен ресурс за водене на предизборна кампания. „Г-н Борисов трябва да се оттегли от поста министър-председател до евроизборите. Внасяме сигнал до ЦИК и до СЕМ за вземане на отношение по този въпрос“, подчерта Свиленски.    Европейската сметна палата започва проверка на българските пътища – това е европейски шамар за ГЕРБ, изтъкна още Свиленски. „След „Апартаментгейт“, идва ли „Магистралагейт“? Както вече стана ясно – Европейската сметна палата започва проверка на българските пътища. На прага на европейските избори, само 10-ина дни преди тях, ГЕРБ получава нов европейски шамар. Европейската сметна палата разпорежда проверка на българските пътища и магистрали“, заяви още Свиленски.  Той припомни, че от 2017 г. БСП е внесла сигнали в Прокуратурата за съмнение при разходването на средствата за пътища и магистрали.   Политиката на ГЕРБ по усвояване на европейските средства отдалечават България от ЕС, каза още Георги Свиленски по време на пресконференцията.   \"От 2018 г. и 2019 г. до днес сме внесли три писма до АПИ с искане за проверка на българските пътища. Бяхме посочили 46 точки, места, които според специалисти са опасни и създават опасност за българските граждани, пътуващи по тези пътища. В отговор на това за пореден път получихме от АПИ писмо, с което се обяснява, че трябва да изчакаме още няколко седмици, вероятно до края на кампанията евентуално да съдействат на тази проверка, която иска г-жа Йончева и БСП за качеството на българските пътища. Само че Европейската сметна палата няма да ги чака. Тя взе това решение и проверка ще има. Колкото и да се опитват да скрият кражбите от българските пътища, те ще станат явни. Българското общество ще разбере защо пътищата на българина са некачествени и скъпи, а апартаментите на управляващите – евтини“, каза пред медиите Георги Свиленски. Според него след като АПИ отказва да извърши проверките на пътищата и магистралите по искане на БСП, сега този проблем ще трябва да го реши с Европейската сметна палата.   \"Кражбите, които извършват по време на използването на европейските фондове водят до това отдалечаване на България от ЕС и съответно до отдалечаване на България от ползването на тези средства\", бе изводът на Георги Свиленски. Депутатът и бивш министър на външните работи Кристиан Вигенин също коментира посещението на Борисов в Ямболско. Секретарят на ПГ на \"БСП за България\" е избран от 31-ви Многомандатен избирателен район - Ямбол. Вигенин припомни следните факти: \"През 2012 г. кабинетът \"Борисов\" 1 обещава новата болница в Ямбол да влезе в експлоатация през март 2014 г. Нищо не се случва. През 2015 г. кабинетът \"Борисов\" 2 обещава новата болница в Ямбол да бъде завършена до една година и половина, т.е. 2017 г. Нищо не се случва. 2017 г. предизборно Борисов обещава в Ямбол 12 млн. за доизграждане на новата болница в Ямбол - пак нищо не се случва. Нещо повече преди половин година с гласуване при приемането на бюджета за 2019 г. ГЕРБ отхвърля с 57 гласа \"против\" и 57 \"въздържали се\" в бюджета за тази година да бъдат вкарани като целеви, инвестиционен, капиталов разход в Министерство на здравеопазване обещаните 12 млн.\"   Според Вигенин днес Борисов еднолично обещава 27 млн. лв. за доизграждане на новата болница, като срокът пак е една година и половина. Затова Вигенин попита дали е трябвало Цветан Цветанов да си купи апартамент с личен асансьор, за да получат най-после ямболци болница с асансьор и да не се налага да носят на ръце своите болни.   \"На фона на всичко това бившият комунист Борисов, обграден с бивши комунисти заявява в Ямбол, че по-нахално от комунист няма. Това вече е диагноза\", добави Вигенин. Запитан как ще коментира посещението на папа Франциск Вигенин заяви, че това не е тема на пресконференцията. Според него не трябва БСП като политическа партия да коментира това посещение. По думите му, където е било необходимо, е имало представители на партията при визитата на папата. Той отчете, че опитът на премиера Борисов да използва посещението на папата за личен пиар, няма да се получи.  ", "date": "2019.05.07", "title": "Свиленски настоява: Борисов да се оттегли от поста министър-председател до евровота!"}
{"url": "http://epicenter.bg/article/Tsvetanov--Rezultatite-ot-izborite-na-26-may-shte-badat-otsenka-i-za-rabotata-na-kmetovete/182157/2/0", "text": "\"Няма малко и голямо населено място – всички градове и села се модернизират благодарение на европейската солидарност.\", това заяви заместник – председателят на ГЕРБ и председател на Националния предизборен щаб Цветан Цветанов при посещението си в най – малката община от област Видин – Бойница.  „Дори салонът на читалището, в който сме сега, е ремонтиран именно благодарение на европейската солидарност. Гласувайки на 26 май за представители на България в Европейския парламент, даваме подкрепата си и за местната власт и за правителството. Ако местната власт и правителството не работят заедно, няма как да се получат положителни резултати”, категоричен бе Цветан Цветанов. Той посочи, че за последните две години 1,4 млн. лв. са били заделени от правителството за община Бойница.  „Това е формулата на успеха – да се върви в една посока. Трябва да бъдем много отговорни на 26 май, за да изпратим в Европа най-достойните, най-подготвените български представители”, каза още Цветанов.  Според него седемнадесетте кандидати от листата на ГЕРБ и СДС полагат максимални усилия да посетят повече населени места и да разговарят с голям брой хора. „Искаме разговорът да бъде за Европа, за бъдещето на Европа, за бъдещето на българските региони, за развитието на Видинска област”, заяви Цветанов. Той обясни, че е провел по-рано среща с жители на община Ружинци и е подчертал важността на магистралния път Видин – Ботевград за развитието на видинските общини.  „Това е тема, по която всеки говори, но никой до този момент дори не беше стартирал процедурите. Поехме ангажимент и пътят ще бъде факт, защото е изключително необходим за развитието на Видинска област”, заяви Цветан Цветанов.  Заместник – председателят на ГЕРБ и председател на Националния предизборен щаб на партията бе категоричен, че кметът на община Бойница Анета Генчева има подкрепата на жителите на общината. „Резултатите от изборите на 26 май ще бъдат ваша оценка и за нейната работа. Аз съм убеден във вашия избор и ви поздравявам за това, че на всички избори ГЕРБ в първа политическа сила в община Бойница”, посочи Цветанов.", "date": "2019.05.07", "title": "Цветанов: Резултатите от изборите на 26 май ще бъдат оценка и за работата на кметовете"}
{"url": "http://epicenter.bg/article/Prezidentat-Radev-shte-bade-domakin-na-tarzhestvenata-vecherya-iftar-/182158/2/0", "text": "На 8 май 2019 г. президентът Румен Радев ще бъде домакин на тържествената вечеря ифтар по случай началото на свещения за мюсюлманите месец Рамазан.  На празничната вечеря са поканени представители на традиционното вероизповедание в страната - източното православие, представители на основните религиозни общности в България, представители на дипломатическия корпус, учени, културни дейци.  Домакинството на президента на тържествената вечеря ифтар е израз на уважение към религиозния празник и към традициите на българските граждани с мюсюлманско вероизповедание.   \"Да държим домовете си отворени за нуждаещите се, сърцата си отворени за страдащите, а в молитвите и действията си да търсим мира за света\". Това каза президентът Румен Радев миналата година по време на словото си на тържествената вечеря ифтар по случай свещения месец Рамазан, когато гост бе председателят на председателството на Босна и Херцеговина Бакир Изетбегович.  Президентът Радев отбеляза, че вечерята ифтар е една чудесна традиция на уважение към българските граждани изповядващи ислям. \"Приемам тази вечеря като символ на непреходната толерантност, която е дълбоко заложена в душевността на нашия народ. И като израз на волята на държавата ни да работи за повече разбирателство, взаимно уважение и за политиката на протегната ръка.\", каза тогава президентът.  В отговор главният мюфтия заяви, че Рамазан е свещен месец, сближава хората и ги прави съпричастни един към друг. Той допълни, че религията е изтласкана в периферията на съвременното общество, а някои хора все още мислят, че е възможно да има сплотено общество и добро възпитание на младежта без религия.", "date": "2019.05.07", "title": "Президентът Радев ще бъде домакин на тържествената вечеря ифтар "}
{"url": "http://epicenter.bg/article/Mariya-Gabriel--I-Ihtiman-doprinasya-Balgariya-da-e-vtora-po-finansirane-za-visokoskorosten-internet/182159/2/48", "text": "  „Ихтиман е една от 113-те български общини, които спечелиха финансиране за инсталиране на безплатен безжичен високоскоростен интернет на обществени места в инициативата Wifi4EU. Поздравявам кмета и неговия екип, че благодарение на добрата работа бяха селектирани още в първата покана. Така и Ихтиман допринесе България да бъде на второ място в Европа по брой общини, спечелили финансиране\". Това заяви Мария Габриел, българският еврокомисар за цифрова икономика и цифрово общество в настоящия състав на Европейската комисия и водач на листата на ГЕРБ и СДС за евровота, съобщиха от пресцентъра на ГЕРБ.  Тя връчи на кмета символично ваучера за 15 000 евро, които се отпускат за закупуване на оборудване и изграждане на 10 точки за свободен достъп до високоскоростен интернет. Събитието се състоя в залата на ОБС в сградата на общината. На него присъстваха зам. кметовете на община Ихтиман, председателят на ОБС Ихтиман, както и жители на града.  „Този безплатен безжичен интернет дава възможност на Ихтиман да бъде в пряка връзка с останалите общини в България и Европа. Той ще осигурява на жителите и гостите на нашата община безпроблемна комуникационна свързаност. Това прави нашата община по – видима\", заяви кметът на община Ихтиман Калоян Илиев.   След като бъдат изградени WiFi, те ще осигуряват високоскоростна връзка за период от 3 години.  ", "date": "2019.05.07", "title": "Мария Габриел: И Ихтиман допринася България да е втора по финансиране за високоскоростен интернет"}
{"url": "http://epicenter.bg/article/Eva-Maydel-v-Ruse--V-Balgariya-imame-potentsial-da-sme-v-chelnite-mesta-po-inovatsii-i-tehnologii-v-ES-/182161/2/48", "text": "  „В Европа имаме нужда от по-малко и по-внимателно обмислени регулации, за да имаме истински големи европейски иновативни компании, а не само американски. В България имаме потенциал да сме в челните места по иновации и технологии в ЕС, а именно те създават нови производства и работни места. Затова продължавам да подкрепям предприемачи с визия и идеи като Росен Даскалов“, каза кандидатът за евродепутат от листата на ГЕРБ и СДС за изборите за Европейски парламент Ема Майдел, която посети днес русенския производител на автомобили Sin Cars със собственик инж. Росен Даскалов. Тя разговаря с работници и служители във фирмата, съобщиха от пресцентъра на партията.  Даскалов представи фирмата, а кандидатът за евродепутат Ева Майдел научи от собственика на Sin Cars, че се подготвя изграждането високотехнологична фабрика за производство на електрически и хибридни автомобили в Русе. Той обясни, че производствената линия трябва да стартира през 2020 г. Първоначалната инвестиция е над 10 млн. лв. и ще разкрие между 50 и 100 нови работни места.  Оптимизираният производствен процес ще позволи бързо и лесно сглобяване на различните варианти на платформи, като се използват стандартни материали. Новата производствената линия L-City е проектирана с годишен капацитет от 20 000 автомобила, които ще бъдат насочени към европейския пазар.  Една от водещите цели при създаването на проекта L-city е ангажирането с каузата за опазване на околната среда, намаляване на емисиите в градовете и създаване на по-здравословна жизнена среда, отбеляза в заключение Даскалов.  ", "date": "2019.05.07", "title": "Ева Майдел в Русе: В България имаме потенциал да сме в челните места по иновации и технологии в ЕС "}
{"url": "http://epicenter.bg/article/Lilyana-Pavlova--Dialog--kompetentnost-i-balans---tova-e-nuzhno--za-da-zashtitim-natsionalniya-si-interes-/182162/2/48", "text": "  Ние сме ревностни европейци и вървим напред в правилната посока. Работим здраво, за да бъдат градовете ни по-хубави и това се вижда. Предвидените средства за инвестиране от бюджета в Казанлък са 17 млн. лева, а Европейският съюз е подпомогнал Долината на розите със 170 млн. лева. С тези думи започна срещата си Лиляна Павлова, кандидат за евродепутат от листата на ГЕРБ, в казанлъшкия новооткрит пенсионерски клуб „Тракийка“ днес, съобщиха от пресцентъра на партията.  „С диалог, компетентност и баланс – така се отстоява българският интерес. Помним опитите за фалиране на държавата от тези, които днес застават пред Европа и хулят страната ни. Така не се случва нищо добро – напротив“, каза още Лиляна Павлова. Тя бе категорична, че отстояването на българските позиции е от изключително значение, защото така ще бъдат съхранени културата и традициите на страната ни.  Лиляна Павлова допълни, че това е необходимо да се случва както на национално, така и на европейско ниво. Кандидатът за евродепутат припомни, че в Народното събрание бе приет на първо четене и Закон за маслодайната роза, който създава единна национална регламентация за производство и преработка на растението - български символ.  Заедно с Лиляна Павлова в пенсионерския клуб в Казанлък бе и Йоана Йончева – Фильова, също кандидат за представител на България в Европейския парламент, народните представители Борис Кърчев и Радостин Танев, кметът на Казанлък и общински ръководител на партията Галина Стоянова, общински съветници, както и областният координатор на ГЕРБ – Стара Загора Пламен Йорданов.  „Бъдете активни – излезте на 26 май и гласувайте. Подобренията в нашия град се случват, защото за тях се работи. Казанлък става все по-добро място за живеене благодарение на усилията както на местната, така и на националната власт“, каза пред ползвателите на клуба Йоана Йончева – Фильова.  Само преди седмица, народният представител от региона Борис Кърчев и присъдружната организация Старейшини ГЕРБ, подариха на новия клуб „Тракийка“ хладилник, два телевизора, климатик и кафе машина.  ", "date": "2019.05.07", "title": "Лиляна Павлова: Диалог, компетентност и баланс – това е нужно, за да защитим националния си интерес "}
{"url": "http://epicenter.bg/article/Andrey-Kovachev--Institutsiite-shte-prodalzhat-v-sinhron-da-rabotyat-za-dobri-usloviya-za-investitsii-u-nas/182163/2/48", "text": "Кандидатът за евродепутат от листата на ГЕРБ и СДС за европейските избори Андрей Ковачев проведе среща в „Успех Филтър ССБ” ЕООД – София. Той посети фабрика за производство на филтри за климатични системи “Успех“, където работят хора със зрителни проблеми, съобщиха от пресцентъра на партията.  Андрей Ковачев подчерта, че във фабриката е видял производство на световно качество с много добри показатели.  „Тук се правят филтри по нови технологии, които се използват в най-прецизни помещения, като операционни зали, летища и други места. Повод за гордост е, че това предприятие се намира в България и произвежда високо качество на продукция. Това е едно дело на незрящите хора в България, което местната власт, българският парламент и европейският парламент ще продължат да подкрепят“, добави кандидатът за евродепутат.  Ковачев отбеляза, че търговията с висококачествени продукти и стоки е единствената гаранция за това да има достатъчно работни места с добри и справедливи доходи за всички.  „Когато ние сме част от общия пазар на ЕС и можем да използваме нашия капацитет за производство на такива стоки и услуги, то ние ще имаме много работни места“, подчерта Ковачев. Той каза, че институциите ще продължат в синхрон да работят за добри условия за инвестиции в България и за разширяване на производството в това и други предприятия, за да могат да се наемат още повече работници, нуждаещи се от интеграция.  В срещата взеха участие кметът на Люлин Милко Младенов, Асен Алтънов, председател на ССБ, управителят на предприятието Донко Ангелов, народният представител от ГЕРБ Христо Гаджев, общинският съветник и координатор на 25 МИР Татяна Георгиева, заместник-кметът на Люлин Мила Гонзова, членове на районната структура на ГЕРБ.  Асен Алтънов, председател на ССБ, изрази своята благодарност към подкрепата от страна на местната власт в лицето на кмета на район Люлин Милко Младенов, който със своята работа подпомага по всякакъв начин хората със зрителни проблеми. Благодарение на Младенов по Националната програма за енергийна ефективност е саниран блока на незрящите хора в София.  ", "date": "2019.05.07", "title": "Андрей Ковачев: Институциите ще продължат в синхрон да работят за добри условия за инвестиции у нас"}
{"url": "http://epicenter.bg/article/Denitsa-Zlateva-v-Gabrovo--Balgarskite-grazhdani-tryabva-po-aktivno-da-uchastvat-v-debata-za-badeshteto-na/182164/2/0", "text": "  \"Един от първите ми приоритети, ако бъда избрана за член на Европейския парламент, е да работя за това, да бъдат преведени на един по-разбираем и достъпен, близък до хората език, темите, които се обсъждат в Европейския парламент. Европа все още е доста далечна за обикновените български граждани. А има твърде много решения, които влияят пряко на живота ни.\" Това каза Деница Златева, кандидат за евродепутат от \"БСП за България\" по време на брифинг за журналисти в Габрово.   \"В Европейския парламент бих работила целенасочено за политиките за намаляване на неравенствата и по-специално - средствата, които Европа отпуска за намаляване на регионалните, социални и икономически различия. За мен е важно следващият бюджет на ЕС да предвижда повече средства за България, но много по-важно е в сътрудничество и с българския парламент, и националните власти, за да приемем такива правила за кандидатстване и използване на тези средства, че да не остават българските граждани с впечатлението, че те се използват не по предназначение; че еврофондовете генерират огромна корупция и най-важното - тези средства трябва да бъдат справедливо разпределени в цялата страна\", коментира още Златева. По думите ѝ има много голяма концентрация на средства от европейските фондове в големите градове и са пренебрегнати малките, средните градчета и селата.  \"Това се вижда при посещенията ни по страната и е един от най-често поставяните проблеми от хората. Когато говорим, че не сме второ качество европейци, защо се делим на различно качество българи - едните, които живеят в големия град, и другите, които живеят в малкия град ?\", попита тя. По думите на Златева дебатът за това, какво представлява Европа, какво искаме от Европа и в каква Европа искаме да живеем трябва да бъде много по-широко застъпен.  \"Европа става все по-дистанцирана и далечна за обикновения европейски гражданин. В такава ситуация е нормално антиевропейски и крайнодесни партии да заемат това празно пространство. Затова е много важно на 26 май да не допуснем представители на националистически, крайно десни партии да имат силно представителство в Европейския парламент. Но е още по-голяма отговорността след това - не просто да бъде сформирана коалиция от проевропейски настроени партии, но и да бъде намерен начин да бъдат ангажирани възможно най-много европейски граждани в процесите на вземане на решения\", каза още тя.  ", "date": "2019.05.07", "title": "Деница Златева в Габрово: Българите трябва по-активно да участват в дебата за бъдещето на Европа"}
{"url": "http://epicenter.bg/article/Pavel-Vasev-veche-e-v-Sofiya--V--quot-Pirogov-quot--zapochvat-nuzhnite-izsledvaniya-/182165/2/0", "text": "Правителственият фалкон докара днес след обяд режисьора Павел Васев от Москва в София. Транспортирането на тежкоболния е минало успешно без инциденти.   Директорът на българския културен център вече е в \"Пирогов\", където веднага започват нужните изследвания, научи   от лекарския екип, който го съпровожда.    Както вече писахме, преди четири месеца Васев получи два инсулта и бе в тежко състояние, а лекарите изчакваха състоянието му да бъде относително стабилизирано, за да може да бъде върнат в България, където да продължи лечението му.   Неколкократно бяха правени опити той да бъде върнат в България, но руските лекари не бяха разрешили местенето му поради състоянието му и са преценили, че ако това е възможно, задължително трябва да е със самолет, прогоден за санитарен транспорт.   Двама лекари специалисти по реанимация и медицинска сестра от \"Пирогов\" отлетяха за Москва с правителствения фалкон за транспортирането на Павел Васев в България, обяви  тази сутрин проф. Асен Балтов, директор на университетската спешна болница.   \"С голямото съдействие на премиера Бойко Борисов беше осигурен правителственият самолет, който да докара Павел Васев от Москва, а Цветан Цветанов ни помогна за осигуряване на средства от ГЕРБ. Беше осигурен и медицински екип със седействието на директора на \"Пирогов\" проф. Асен Балтов и на проф. Николай Габровски, който пътува до Москва, за да се запознае със състоянието на Павел Васев. Много голяма помощ ни оказа и посланикът ни в Москва Атанас Кръстин. Премиерът е съобщил, че полетът ще бъде платен с дарение от ГЕРБ, но съгласно закона за бюджета тези пари ще бъдат преведени в министерство на здравеопазването и оттам ще се покрият разходите по полета\", каза тази сутрин Вежди Рашидов.   \"Фалкон\"-ът не е санитарен самолет, затова се е наложило преди полета да бъдат създадени подходящите условия за пациент след инсулт.  Освен от екипа на \"Пирогов\" Павел Васев беше придружаван от съпругата си по време на полета.  След връщането в България той постъпи в реанимацията на неврохирургията на \"Пирогов\", където преминава обстойни прегледи и ще се набележи алгоритъм за продължаване на лечението, обясни проф. Балтов.   На 8 май 2019 г. в 8.00 часа ще се проведе брифинг за състоянието на Павел Васев.      ", "date": "2019.05.07", "title": "Павел Васев вече е в София! В \"Пирогов\" започват спешно нужните изследвания!"}
{"url": "http://epicenter.bg/article/Momchil-Nekov--GERB-sazdadoha-imidzha-na-ES--kato-kasichka-s-pari--za-batko-i-bratko-/182167/2/0", "text": "  Разградският регион е традиционно земеделски, но той е станал въплъщение на монокултурно земедeлие и концентрация на земя заради политиката, която създаде и поддържа ГЕРБ в страната. Това споделиха гражданите в Разград и региона по време на срещите с Момчил Неков, кандидат за евродепутат от листата на \"БСП за България\".  “Социaлистите сме тези, които спряхме грешната практика “двоен стандарт”. Аз бях българският докладчик по темата в Комисията по земеделие, в която призовахме за промяна в съответната европейска директива.”, заяви Момчил Неков на срещи в градовете Разград, Кубрат и Завет. “През април ЕП направи своето и гласува забраната на двойния стандарт не само при храните, но и при всички стоки и услуги. От правителството зависи- кога ще застанат на страна на българските граждани и ще вкарат тази забрана в българските закони”, допълни още кандидатът на \"БСП за България\".  За жителите на региона изключително важен беше въпросът, свързан с ниските нива на доходите - пенсии и заплати. Момчил Неков коментира, че социалистите са тези, които настояват ЕС да стане и социален съюз, в който всеки да получава достойни доходи и да има социални права.  В град Завет голямо притеснение предизвика голямата смъртност при пчелите, причинена от пръсканията. “Миналата година загинаха 50% от пчелите ми. Разчитахме на тях за допълнителен доход към малката ми пенсия, но с тези пръскания и тази възможност ми взеха” сподели емоционално пчеларка в града.  “Въвеждането на технологии в най-кратки срокове ще помогне, защото ще се вижда кой, кога и с какво пръска. Решения има и ние ги даваме. ГЕРБ говорят само пожелателно и сякаш те не са тези, които са виновни за положението в страната”. Това заяви Момчил Неков, който бе член на Комисията по земеделие на Европейския парламент.  ", "date": "2019.05.07", "title": "Момчил Неков: ГЕРБ създадоха имиджа на ЕС- като касичка с пари “за батко и братко”"}
{"url": "http://epicenter.bg/article/Rumyana-Kolarova--Pri-poseshtenieto-na-papata-zamalchaha-horata-s-poslaniya-za-omraza-i-agresiya/182104/2/0", "text": "\"Посланията на папата са глобални. Той е един от най-популярните лидери в света. Нямаше по-хубаво начало за изборната кампания от посещението на папата. Става дума за ценностите. Едните хора се идентифицираха с посещението, а други замълчаха. Замълчаха тези, които имат послания на омраза и агресия\".   Това заяви политологът Румяна Коларова по телевизия \"България он Еър\".  Тя подчерта, че посещението на папа Франциск е било насочено към изконните ценности на българския народ.  \"Отдавна не сме виждали някого, толкова значим като папата, да постави България в центъра на своята визита\", отбеляза Коларова.  ", "date": "2019.05.07", "title": "Румяна Коларова: При посещението на папата замълчаха хората с послания за омраза и агресия"}
{"url": "http://epicenter.bg/article/Erik-Rubin--Balgariya-shte-poluchi-nay-moderniya-samolet-na-vazmozhno-nay-dobrata-tsena-/182106/2/0", "text": "България ще получи най-модерния боен самолет на възможно най-добра цена. Това каза посланикът на САЩ Ерик Рубин по повод желанието на България да закупи F-16. Рубин участва в конференцията на тема „Политиките на България в евроатлантическата реалност“, предаде БГНЕС.  На форума присъстват бившият белгийски премиер и председател на ЕС Херман Ван Ромпой, президентът Росен Плевнелиев (2012 – 2017 г.), бившият премиер и лидер на СДС, а днес - конституционен съдия - Филип Димитров, както и бившият председател на Народното събрание Огнян Герджиков.  „Като погледнете целия пакет, ще разберете, че ангажиментът на САЩ е да подкрепя българската армия и авиация. Смятам, че цената е разумна. Разбирам, че това е висока цена, но ние ще подкрепяме нуждите на България и реалността, в която се намира. Уверявам ви, че България ще има най-модерния боен самолет, когато сделката бъде завършена. Това ще доведе до подобряване както на сигурността на България, така и на НАТО и по този начин ще стане неин стратегически партньор“, заяви Рубин.  Той обясни още, че двете държави имат добро партньорство помежду си и ако някога то е било само по отношение на сигурността и отбраната, то днес те са многостранни.  „Думата взаимозависимост е ключов фактор в оформянето на отношенията между България и САЩ. Ние трябва да продължим да защитаваме това, което сме постигнали, но и да гарантираме, че това ще продължи и в бъдеще. Аз вярвам в бъдещите отношения между САЩ и България, които датират от 150 години“, беше категоричен посланикът на САЩ в София.  „Ние подкрепяме и диверсификацията, и завършването на българския газопровод. Очакваме скоро да видим резултатите. Доставка на газ от други източници, например от Азербайджан, е ключов проект, който ще даде енергийна независимост на България. Това е важен фактор и за Националната сигурност на страната“, заяви още той и припомни, че топлинната енергия, която се произвежда у нас е благодарение на ТЕЦ „Марица-Изток“ 1 и 3, които са модернизирани с американска инвестиция.", "date": "2019.05.07", "title": "Ерик Рубин: България ще получи най-модерния самолет на възможно най-добрата цена "}
{"url": "http://epicenter.bg/article/Borisov-v-Yambol--Sled-BSP-vinagi-ostava-prazna-hazna--po-nahalno-ot-komunist-nyama/182110/2/0", "text": "След БСП винаги взимам управлението на дефицит, винаги с празна хазна. Винаги! Това заяви пред журналисти в Ямбол министър-председателят Бойко Борисов.   \"От тях винаги взимам управлението на дифецит, винаги с празни казани\", каза премиерът, който инспектира ремонта на болницата в Ямбол. Срещна се на място с кмета и главния архитект, прегледа и строителните книжа.  \"Даже Станишев ме \"почерпи\", тръгвайки си, като вдигна пенсиите с 10%, без да има пари в бюджета. При втория път като си тръгнаха вдигнаха с 280 млн. лева заплатите на полицаите, без да има финансова обезпеченост\", допълни премиерът Бойко Борисов.   \"Обаче как говорят в София, ако ги чуеш. Аз като се заслушам и си викам - това за къде ми говорят?!\", продължи по адрес на БСП Бойко Борисов. И добави за магистрала \"Хемус\" - \"ако е било лесно, комунистите да са го направили\". И обеща за довършване на ремонта на болницата - \"утре, да мине постановлението. Давам ви парите и се оправяме!\"   На препоръката на гражданин, че трябва да се мисли за вертикалните връзки между Северна и Южна България, Борисов вметна: \"Ходил ли си в Габрово?! Тунела видя ли го? Мостовете видя ли ги? Това не е ли вертикала!\" \"Хората не знаят какви грандиозни строежи се правят. Виж, ако намериш тераса, идват веднага  , но тези тунели и мостове под Стара планина въобще не са им интересни\", продължи Борисов.   После премиерът се върна в спомените си към строежа на \"Дунав мост 2\". \"Имаше само 3 или 4 колони на \"Дунав мост 2\" и като паднахме от власт, Орешарски и Миков отидоха да откриват моста. Боже, какви нахалници! По-нахално от комунист няма\", завърши премиерът Борисов.   По-късно от пресцентъра на Министерския съвет публикуваха обещанието на премиера Борисов: „Утре ще отпуснем 27 милиона лева. Сегашната болница е на павилиони, а пациентите се пренасят на ръце, което е недопустимо!“   Борисов бе на среща с ръководството на Многопрофилната болница за активно лечение „Св. Пантелеймон“ в Ямбол. В момента областната болница се помещава в стари сгради от павилионен тип, условията за работа не са добри, затова има липса и на медицински кадри.  В тази връзка на заседанието на Министерския съвет утре по разпореждане на премиера Бойко Борисов ще бъдат отпуснати средства, с които ще се осъществи преместването на болницата в намиращата се в близост недостроена сграда на груб строеж. Този нов болничен блок от 10 етажа ще е на площ от 32 000 кв. м. с капацитет до 250 болнични легла. Пред премиера Борисов, министъра на финансите Владислав Горанов и министъра на здравеопазването Кирил Ананиев от ръководството на лечебното заведение заявиха, че за срок от около година и половина областната болница в Ямбол ще се пренесе в новата сграда. Подобрените условия ще привлекат лекарите и сестрите и ще бъде решен досегашният проблем с материалната база.   Паралелно с този проект, се реконструира и спешното отделение към болницата на стойност от 551 000 лева. Извършва се и ремонт на Центъра за спешна помощ в града, за който са отделени 482 000 лева. Финансирането на тези два проекта е с европейски средства.  ", "date": "2019.05.07", "title": "Борисов в Ямбол: След БСП винаги остава празна хазна, по-нахално от комунист няма"}
{"url": "http://epicenter.bg/article/Mustafa-Karadaya-ot-Asenovgrad--Evropa-ima-nuzhda-ot-nas--umeem-da-obedinyavame-v-imeto-na-po-dobroto-/182111/2/48", "text": "  Централният лъч на ДПС начело с председателя и водач на листата Мустафа Карадайъ пристигна снощи в Асеновград, съобщиха от пресцентъра на партията.  Днес е празник на храбростта и на Българската армия, каза Карадайъ и подчерта, че ДПС с гордо вдигнато чело поздравява празника на Натовската Българска армия. Още при наличието на Варшавския договор нашият почетен председател д-р Ахмед Доган заяви, че мястото на България е в Европа, но пътят към Европа минава през Босфора, допълни той.  За да станем членове на ЕС, трябваше да станем членове на НАТО. Днес това е факт. Станахме членове на НАТО през 2004 и на ЕС през 2007. Когато ДПС бе част от централното управление на страната. Тези приоритети ги очерта ДПС и нашият почетен председател. Най-голям принос за членството ни за НАТО има ДПС. Затова днес поздравяваме Натовската Българска армия, каза още лидерът на ДПС.  Водачът на листата на ДПС Мустафа Карадайъ каза, че България върви по инерция. Има едни хора, които властват, но не знаят как да управляват. Те са на власт, но не могат да управляват, допълни Карадайъ. С омраза и ксенофобия може да дойдеш на власт, но не може да се управлява. Управлението изисква знаещи и можещи хора, с ясна посока и идея за развитието на страната. Управлението има нужда от ДПС, бе категоричен той.  Европа има нужда от нашата философия за правене на политика. Защото и там национализмите се надигат, ксенофобията я има и там се вижда омразата към различния и към другите, заяви Карадайъ. Ние от ДПС за тези 30 години на целия свят дадохме ясен урок. Ние можем да преодолеем противопоставянето, можем да събираме различните в името на общото ни по-добро бъдеще, обяви председателят на ДПС.  Промяната в съвременна България тръгва от ДПС, каза зам.-председателят на ПГ на ДПС Йордан Цонев. България има нужда от единство, има нужда от нашия опит, Европа има нужда от тези млади хора, които имат връзка с поколенията. Те отиват в Европа за да я запазят такава каквато я създадоха основателите, каза още Цонев.  Евродепутатът Искра Михайлова заяви, че Европа започна да се колебае дали да помага на изостаналите райони, дали има нужда да помага на изостаналите населени места. Аз имам нуждата от вашата помощ, воля и сила за да мога да кажа в Брюксел, че хората които ме изпратиха държат ЕС да помага и на малките населени места, подчерта тя.  Уникалният Български етнически модел, чийто архитект е д-р Ахмед Доган се признава като огромно постижение на българската демокрация. Огромен фундамент, който трасира пътя на България към НАТО и ЕС, каза председателят на Младежко ДПС и евродепутат Илхан Кючюк.  На предизборната среща присъстваха и народният представител д-р Джевдет Чакъров, областният председател Юксел Расим, кандидатите за евродепутати Антоанета Асенова, Танер Кабилов и Сунай Якуб.  След предизборната среща Централният лъч присъства на ифтар по случай свещения месец Рамазан в джамията в кв. Долни воден в Асеновград.  ", "date": "2019.05.07", "title": "Мустафа Карадайъ от Асеновград: Европа има нужда от нас, умеем да обединяваме в името на по-доброто "}
{"url": "http://epicenter.bg/article/Emil-Radev-v-Kavarna--Borbata-sreshtu--vechnite-dlazhnitsi--stana-moya-kauza-i-v-Evropeyskiya-parlament-/182112/2/48", "text": "  От години се боря да сложим край на „вечните длъжници”. Като народен представител настоявах за законодателни промени, с които да въведем 10-годишна абсолютна давност за всички задължения, продължих да работя за тази кауза и в Европейския парламент. По мое предложение в нова евродиректива се препоръчва на държавите-членки в най-кратки срокове да започнат да прилагат разпоредбите за опрощаване на дългове не само по отношение на предприемачите, но и на физическите лица – потребители. Това коментира Емил Радев, кандидат за евродепутат от листата на ГЕРБ, на среща с членове и симпатизанти на партията в Каварна, съобщиха от пресцентъра на партията.  „България остана единствената държава в ЕС, в която няма механизъм за освобождаване от дълг на физическите лица”, припомни Радев и отчете, че у нас има над 600 000 семейства, които са изпаднали в свръхзадлъжнялост и нямат възможност да платят дълговете си към банки, топлофикационни дружества, частни кредитори или др. Ще продължа да работя по тази тема, защото е неприемливо в 21 век да не се опрощават задължения отпреди 10-15 години, въпреки явната невъзможност да бъдат изплатени”, категоричен бе Радев.  Той увери, че и през следващия мандат в ЕП трябва да продължи битката срещу двойните стандарти при храните.  „Нима в бебешките пюрета, които се предлагат в Източна Европа, трябва да има по-малко органични продукти? Нима потребителите у нас искат да пият безалкохолни напитки с по-вредния глюкозо-фруктозен сироп, вместо захар, или да си купуват шоколад с много по-малко съдържание на какао?”, попита риторично Радев и изтъкна, че вече има реални стъпки в защита на здравето на 100 милиона граждани на Източна Европа.  „Заедно с колегата Андрей Новаков предложихме първата европейска програма срещу двойните стандарти при храните. С бюджет от 1,3 млн. евро тя ще позволи да се правят изследвания за качеството на храните и потребителските организации да провеждат информационни кампании. Гласувахме и сериозни санкции за нарушителите – минимум 4% от годишния оборот на съответните производители. Продължавам да настоявам за общоевропейски контролен орган, за да противодействаме адекватно на нелоялните търговски практики на мултинационалните компании”, разясни Емил Радев.  Той припомни, че като докладчик в Европейския парламент през изминалия мандат работи активно и за премахването на апостилите и нуждата от легализация на официални документи в ЕС.  „Намалихме административната тежест за гражданите и им спестихме около 100 евро на документ като акт за раждане, удостоверение за семейно положение или постоянен адрес. Това е огромно улеснение за хората, които работят, учат или живеят в друга държава-членка”, посочи Радев. По думите му следващата стъпка в европейското законодателство е автоматичното признаване на дипломите и удостоверенията за квалификация, както и на документи като решения на ТЕЛК и актуално състояние на фирмите в ЕС.  „Работя за по-сигурна Европа, за България в Шенген. Удовлетворен съм, че успяхме да се преборим с първоначалните идеи Европейската гранична и брегова охрана да действа само по шенгенските, а не по външните граници на ЕС. Това щеше да ни направи буферна държава. Извоюваме европейска подкрепа за защита на българските граници и сега отчитаме почти нулев миграционен натиск”, припомни Радев.  Той допълни, че евроизборите обикновено са подценявани, но всъщност са изключително важни за перспективите за развитие на България. „Опонентите ни бягат от дебати по европейските теми и водят компроматна война, вместо предизборна кампания, посветена на приоритети и политики”, коментира кандидатът на ГЕРБ.  „Народът е казал, че в мътни води най-лесно се лови риба, затова опонентите ни работят срещу стабилността в държавата, а ние трябва да я защитим с вота си на 26 май. Защото стабилността в държавата е гарант за добрия бизнес климат, за спокойна и прогнозируема среда, каквато търсят инвеститорите”, подчерта Йордан Стоянов, общински съветник и ръководител на ГЕРБ-Каварна.  „Затова е важно да изберем да ни представляват в ЕП хора, които няма да посветят своята енергия, за да клеветят България, а ще защитават компетентно и отговорно нейните интереси”, заяви на свой ред Красимир Николов, ръководител на ГЕРБ в община Добрич, а народният представител Даниела Димитрова апелира хората да направят своя избор въз основа на реалните дела, а не на популизма и да подкрепят ГЕРБ с номер 12 в бюлетината.  По-късно вчера Емил Радев присъства и на тържествата, с които Каварна отбеляза празника си. Той се срещна с много жители на града, които му пожелаха успех в изборната надпревара.  ", "date": "2019.05.07", "title": "Емил Радев в Каварна: Борбата срещу „вечните длъжници” стана моя кауза и в Европейския парламент "}
{"url": "http://epicenter.bg/article/Pravitelstveniyat-falkon-e-izletyal-dnes-za-Moskva--otkadeto-da-dokara-rezhisyora-Pavel-Vasev-/182113/2/0", "text": "Правителственият фалкон е излетял днес за Москва, откъдето да докара режисьора Павел Васев.   Директорът на българския културен център в руската столица е в тежко състояние, след като прекара два инсулта. Той се лекува в продължение на четири месеца, а лекарите изчакваха състоянието му да бъде относително стабилизирано, за да може да бъде върнат в България, където да продължи лечението му.   Неколкократно са правени опити да бъде върнат в България, но руските лекари не са разрешили местенето му поради състоянието му и са преценили, че ако това е възможно, задължително трябва да е със самолет, прогоден за санитарен транспорт.   Водещият неврохирург проф. Николай Габровски посети режисьора в лечебното заведение в Москва и говори на място с лекуващите го до момента руски специалисти.    Двама лекари специалисти по реанимация и медицинска сестра от \"Пирогов\" отлетяха за Москва с правителствения фалкон за транспортирането на Павел Васев в България, каза проф. Асен Балтов, директор на университетската спешна болница.   По инициатива на бившия културен министър Вежди Рашидов и със съпричастието на депутатите това стана технически възможно преди 10-ина дни. Очакваше се медицинска преценка и от български специалисти дали е безопасно Павел Васев да лети 2,5 часа от Москва до София.   През цялото време Павел Васев е бил настанен в клиника и лично председателят на парламентарната Комисия по култура и медии Вежди Рашидов се наема да помогне. Самият той от години е близък приятел на Васев и семейството му. След като дава пари и започва дарителска кампания, в нея се включват и други, сред които Стефан Данаилов, Иво Хаджимишев, Анджел Вагенщайн, Георги Гергов, Борислав Дионисиев, Ангел Симеонов и парламентарната група на ГЕРБ. Калин Сърменов осигурява събирането на средства в Сатиричния театър, съобщава Блиц. Димитър Рачков също се свързва с Вежди Рашидов и се интересува как може да помогне.  В правителствения фалкон е заминал медицински екип от \"Пирогов\" с д-р Красимир Бинев, д-р Боряна Андонова и медицинската сестра Невена Баранова.  \"С голямото съдействие на премиера Бойко Борисов беше осигурен правителственият самолет, който да докара Павел Васев от Москва, а Цветан Цветанов ни помогна за осигуряване на средства от ГЕРБ. Беше осигурен и медицински екип със седействието на директора на \"Пирогов\" проф. Асен Балтов и на проф. Николай Габровски, който пътува до Москва, за да се запознае със състоянието на Павел Васев. Много голяма помощ ни оказа и посланикът ни в Москва Атанас Кръстин. Премиерът е съобщил, че полетът ще бъде платен с дарение от ГЕРБ, но съгласно закона за бюджета тези пари ще бъдат преведени в министерство на здравеопазването и оттам ще се покрият разходите по полета\", коментира Вежди Рашидов.   \"Фалкон\"-ът не е санитарен самолет, затова се е наложило преди полета да бъдат създадени подходящите условия за пациент след инсулт.  Освен от екипа на \"Пирогов\" Павел Васев ще бъде придружаван от съпругата си по време на полета.  След връщането в България ще постъпи в реанимацията на неврохирургията на \"Пирогов\", където ще премине обстойни прегледи и ще се набележи алгоритъм за продължаване на лечението, обясни проф. Балтов.", "date": "2019.05.07", "title": "Правителственият фалкон е излетял днес за Москва, откъдето да докара режисьора Павел Васев."}
{"url": "http://epicenter.bg/article/Lilyana-Pavlova-v-Kazanlak--12-godini-sme-chlenove-na-ES-i-tova-e-v-polza-na-grazhdanite-i-biznesa-/182114/2/48", "text": "  12 години сме част от Европейския съюз, а това носи само ползи на българските граждани, както и на българския бизнес. Това каза при посещението си в Казанлък Лиляна Павлова, която е кандидат за евродепутат от листата на ГЕРБ, съобщиха от пресцентъра на партията.  „Огромна лъжа е, че България дава повече средства, отколкото получава. 40 млрд. лева са инвестициите на ЕС у нас. Това е около 5 пъти повече от вноските, които ние даваме. Имаме още и свободен пазар, свободен обмен на стоки и услуги“, подчерта Павлова.  При посещението си в една от иновативните фирми за производство на зеолитна вода в Долината на розите тя сподели още, че Европа в момента стои на кръстопът, а България е част от решението. Лиляна Павлова описа мястото ни като ключово, защото с работа е доказано, че страната ни е сигурна външна граница на ЕС при въпроса с мигрантите.  „Бяхме център на Европа през месеците на Българското председателство на Съвета на ЕС. Благодарение на успешното му преминаване, икономическата и стратегическа стабилност на Балканите е вече припозната тема на Европейския съюз“, допълни кандидатът за евродепутат. „Изборите, които ни предстоят на 26 май, са решаващи“, категорична бе Павлова.  В срещата с близо 50 от работещите в казанлъшкото предприятие се включиха още и кандидатът за евродепутат от ГЕРБ Йоана Йончева – Фильова, кметът на Казанлък и общински ръководител на партията Галина Стоянова, както и областният координатор на ГЕРБ – Стара Загора Пламен Йорданов.  „Имам три момчета, искам да израснат като европейски граждани и то в България. Активността на всички ни на 26 май е от изключително значение и не бива да подценяваме предстоящия вот“, заяви казанлъшкото лице в листата за ЕП Йоана Йончева - Фильова.  „Европа е Казанлък във всеки един момент – излизайки от домовете си, от работните си места виждаме солидарността и подкрепата на ЕС, защото тя не е далечна и непозната – Европа е ремонтираните улици, междублоковите пространства, обновените спортни и детски площадки, красивите паркове“, каза Галина Стоянова.  ", "date": "2019.05.07", "title": "Лиляна Павлова в Казанлък: 12 години сме членове на ЕС и това е в полза на гражданите и бизнеса "}
{"url": "http://epicenter.bg/article/Krum-Donchev--Nay-golemiyat-problem-za-mladite-v-Haskovo-e-lipsata-na-dohodi/182115/2/0", "text": "  \"Най-големият проблем пред младите хора в Хасково и региона е липсата на доходи, които да гарантират спокойното създаване и отглеждане на семейство. Средната работна заплата в Хасково е най-ниската спрямо целия Южен централен район и на 24-то място от 28 области. Средната работна заплата за страната е с над 300 лв. по-висока от тази за област Хасково.\"   Това заяви кандидатът за евродепутат от листата на \"БСП за България\" Крум Дончев, който посети града и региона.   \"Посещението ми тук не мина и без любимия мирис на бензин. Срещнах се с млади хора, от които се откроиха и много таланти. Пожелавам им успех и смелост, но и много воля, без които постиженията са немислими. Поговорихме също и за техните болки и тревоги, както и за надеждата, с която живеят\", добави той. По думите му, друг основен проблем в региона е демографската криза. \"За последните 10 години ражданията са спаднали драстично \", уточни кандидатът за евродепутат. По думите му, сериозният отрицателен прираст е характерен за цялата страна, а според световната статистика, България е сред последните страни по коефициент на естествен прираст в света. Крум Дончев отбеляза още, че в региона са затворени множество училища, а големи предприятия са затворили врати, което е довело и до ръст на безработицата. \"Вярвам, че платформите ни “Визия за България” и “Визия за Европа”, където има работещи идеи и предложения, които биха помогнали за решаването на демографския проблем и развитието на регионите, ще помогнат и на Хасково\", заключи той.", "date": "2019.05.07", "title": "Крум Дончев: Най-големият проблем за младите в Хасково е липсата на доходи"}
{"url": "http://epicenter.bg/article/Tsvetanov-v-s--Ruzhintsi--Nito-edno-pravitelstvo-dosega-ne-mozhe-da-se-pohvali-s-uspehite-na-kabineta--B/182118/2/0", "text": "  \"За пореден път съм в община Ружинци и виждам как се променят населените места, благодарение на работата на местната власт и на подкрепата, която кметът получава от държавата и от Европа. Ние сме сред вас и ви гледаме в очите, за да отчетем направеното. Не очаквайте да влезем в тона на нашите опоненти - да отвръщаме на омразата с омраза, на агресията с агресия. Ние отчитаме направеното и това е силата ни. Опонентите ни са гръмогласни, но нито едно правителство досега не може да се похвали с успехите на кабинета „Борисов“.   Това каза заместник – председателят на ГЕРБ и председател на Националния предизборен щаб на партията Цветан Цветанов, който се срещна и разговаря с жители на община Ружинци. На събитието присъстваха над 200 души.  Цветанов припомни, че бюджетът на Ружинци е 5 млн.лв., а 300 хил.лв. са капиталовите разходи. „С тези средства няма как да се отговори на вашите очаквания, затова кметът се нуждае от подкрепата на държавата и Европа. 8 млн. лв. са влезли за изминалите почти 4 години от мандата във вашата община.   Това означава добро взаимодействие, изключително добра политика на местната власт, на държавата, на нашите евродепутати. Андрей Новаков договори рекорден европейски бюджет за България. Той ще бъде увеличен с близо 4 млрд. лв. и ще достигне 18 млрд.лв. Тези средства ще бъдат както за Ружинци, така и за всяка друга българска община”, каза още Цветан Цветанов. Той бе категоричен, че поетите ангажименти могат да бъдат изпълнени само когато държавата е стабилна.  „За Видинска област и за региона е от изключително значение да бъде изграден пътят Видин – Ботевград. И това ще бъде направено именно благодарение на доброто взаимодействие между кметовете, областния управител на Видин, народния представител Владимир Тошев и личния ангажимент на премиера Бойко Борисов. До 2022 – 2023 г. вие ще имате път, отговарящ на европейските стандарти”, категоричен бе заместник – председателят на ГЕРБ и председател на Националния предизборен щаб Цветан Цветанов.  Цветанов нарече кмета на община Ружинци Александър Александров „отличен, успешен и всеотдаен кмет”. Той призова жителите на общината да чуят всички партии и да направят равносметка кои от тях са изпълнили обещанията си. Цветанов призова на 26 май да бъде подкрепен силният, знаещ, можещ и мотивиран отбор на ГЕРБ с номер 12 в бюлетината.  На срещата присъстваха още кандидатът за евродепутат Андрей Новаков, народният представител и областен координатор на ГЕРБ – Видин Владимир Тошев, кметът на община Ружинци Александър Александров, както и Владимир Уручев.", "date": "2019.05.07", "title": "Цветанов в с. Ружинци: Нито едно правителство не може да се похвали с успехите на кабинета „Борисов\""}
{"url": "http://epicenter.bg/article/Eva-Maydel-v-Ruse--Vsichko--koeto-pravi-GERB--e-za-razvitie-na-ikonomikata-i-uvelichavane-na-dohodite/182120/2/48", "text": "  „Всичко, което правим в ГЕРБ – от магистрали, през добри отношения с европейските институции заради еврофондовете, до привличане на чужди инвестиции, е с тази важна цел – развитие на икономиката, за да растат доходите\", каза кандидатът за евродепутат от листата на ГЕРБ и СДС за изборите за Европейски парламент Ева Майдел, която посети днес русенско дружество за производство на бои, както и фирма за производство на облекло.  Ева Майдел подчерта, че в България обемът на производството понастоящем е най-висок от 1989 година. В същото време безработицата е с най-ниско регистрирано ниво в новата ни история – 4.7%.  Прогнозата на Европейската комисия поставя България в Топ 3 на държавите с най-висок икономически растеж за 2020 г. с 3.6%. Това е много над средното за ЕС.  „Осъзнавам, че българите трябва да имаме по-високи доходи. Но истината е че доходите постепенно настигат европейските. Откакто сме в ЕС, средната заплата се е увеличила тройно – от 400 лв. през 2007 г. до 1200 лв. в началото на 2019 г.“, добави кандидатът за евродепутат.  ", "date": "2019.05.07", "title": "Ева Майдел в Русе: Всичко, което прави ГЕРБ, е за развитие на икономиката и увеличаване на доходите"}
{"url": "http://epicenter.bg/article/BSP-podpisva-sporazumenie-za-evrovota-s-12-partii-i-grazhdanski-organizatsii/182121/2/0", "text": "  На 08.05.2019г. (сряда) в 11:00 часа, в зала \"Сердика\" на Гранд хотел \"София\", лидерът на БСП Корнелия Нинова и представители на ръководството на партията ще подпишат споразумение за взаимодействие и подкрепа за Европейските избори с 12 политически и граждански организации - Движение за радикална промяна - Българската пролет; Българска земеделска партия; Общонароден комитет за защита на националните интереси; Съюз на пенсионерите - 2004; Национален синдикат \"Защита\"; Европейска сигурност и интеграция; ПП Подем; Съвет на европейската научна и културна общност; Партия на българските комунисти; Отечествен съюз; Български антифашистки съюз; Демократичен съюз на жените.  ", "date": "2019.05.07", "title": "Лидерът на БСП подписва споразумение за евровота с 12 партии и граждански организации"}
{"url": "http://epicenter.bg/article/Boyan-Chukov--Dalbok-poklon-pred-BPTs-za-pozitsiyata-po-vizitata-na-papata--/182122/2/0", "text": "В официалната програма на Ватикан за посещението на Франциск I в България много ясно се различават по определение неговите срещи с премиер и президент. Това обясни във Фейсбук експертът по национална сигурност и международни отношения Боян Чуков.  При министър-председателя имаме СРЕЩА (Reunión con el primer ministro en el Salón Gubernamental del Aeropuerto) във ВИП салона на летището. При президента имаме КУРТОАЗНА ВИЗИТА (Visita de cortesía al presidente de la República en el Palacio Presidencial). Абсолютно същият подход има Светия престол и в Северна Македония по отношение на премиер и президент.  За съжаление много от „детайлите“ на посещението и риториката на папата у нас не бяха достатъчно обяснени на българското общество. БПЦ получи от редица български коментатори недостойни и граничещи с абсолютна простащина квалификации. В действителност можем само да се гордеем с поведението и позицията на патриарх Неофит и БПЦ.  Дълбок поклон пред БПЦ! Която отново защити твърдо нашата цивилизационна матрица. Критиците на БПЦ първо да разберат какво значи ИКУМЕНИЗЪМ. И православните имат ли решение по този въпрос още през 1948 г. на конференцията на Поместните православни църкви?  Даже западните католически медии признават, че православието е неразделна част от идентичността на българина.  По време на полета към София една испанска журналистка попита Франциск I кога ще посети Испания. В реномирания испански вестник „ El Mundo“ бе посветена статия за посещението на папата в България и бе споменат въпроса на испанската журналистка. Да напомня, Испания е една от най-католическите страни в света. Над 97,6% от испанците са католици. В България католиците са 06%-0,7%.  Variathus  06/05/2019 09:43  Берголио, не си го мисли, не идвай. Вече не представляваш испанските християни, не искаме да идваш. Не се тревожи.  LLR  06/05/2019 11.33  ПАПА, не благодаря, не стъпвай никога повече в Испания  Benderama  06/05/2019 09:57  Като католик ти казвам, не се притеснявай, не си струва, остани си там, не го прави за нас.  Nicetas  06/05/2019 06:59  По-добре отиди да посетиш твоя шеф Сорос за да поискаш инструкции...  Забележка: всички тези коментари можете да ги прочетете под статията „Папата за една визита в Испания“ във вестник El Mundo от 5 май 2019 г. 18.59 ч.  ", "date": "2019.05.07", "title": "Боян Чуков: Дълбок поклон пред БПЦ за позицията по визитата на папата! "}
{"url": "http://epicenter.bg/article/Ivan-Krastev--Balgarite-v-Angliya-spodelyat--che-sa-zabraveni-ot-pravitelstvoto/182123/2/0", "text": "  “Към момента поне 280 000 българи кандидатстват за постоянна уседналост във Великобритания. На този фон, вероятно броят на постоянно живеещите българи в Обединеното кралство надхвърля сигурно 300 000“, каза кандидатът за евродепутат от „БСП за България\" Иван Кръстев пред БСТВ след завръщането си от Източноевропейския фестивал, провел се преди дни в Лондон. \"Сънародниците ни там споделят, че са забравени и изоставени от българската държава\", добави той.  „Посолството ни в Лондон оперира с изключително малък личен състав, който е крайно недостатъчен да обслужва интересите на българските граждани. През последните 10 години се закриха много дипломатически мисии в чужбина. Бяха продадени и много сгради на българската държава. Явно средствата не са инвестирани в укрепване на онези наши мисии в държави, в които има големи и компактни емигрантски общности. Нашите сънародници в Англия могат да се уповават само на двама човека, които се занимават с техните проблеми“, категоричен беше Иван Кръстев.  „Цялата работа, свързана с проблемите на българите с местните власти се извършва от благотворителни организации на българи във Великобритания и най-вече на структура, свързана с БСП-Лондон, в лицето на г-н Нишан Джингозан\", каза още Кръстев. По думите му, активните българи там са изключително тясно свързани с нашата страна.  „Те се опитват да създадат една своя България на другия край на Европа, като поддържат жив контакт със страната ни“, добави той. Кръстев уточни, че заради недоимъка тук, много наши сънародници са избрали да живеят в Англия, но това за настоящото правителство означава, че вече проблемите им не го касаят.", "date": "2019.05.07", "title": "Иван Кръстев: Българите в Англия споделят, че са забравени от правителството"}
{"url": "http://epicenter.bg/article/Mariya-Gabriel-v-Bankya--Tryabva-da-badem-obedineni--kogato-se-zashtitava-natsionalniya-interes-v-Evropa/182127/2/0", "text": "В днешния ден трябва да си спомним завета на предците си колко е важно да бъдем обединени. Това заяви на 6 май в Банкя водачът на листата на ГЕРБ и СДС за европейските избори Мария Габриел.  Мария Габриел заедно с кандидатите за евродепутати Андрей Ковачев и Лиляна Павлова посети Банкя и се срещна с жители и гости на града. Мария Габриел заяви, че в днешния ден трябва да отдадем почит на всички, които са дали живота си да бъде България свободна и обединена. „Да благодарим и на тези, които и днес гарантират сигурността ни, всички, които всеки ден правят България едно по-сигурно място“, добави Габриел.  Според водача на листата на ГЕРБ и СДС, когато става въпрос за защита на националния интерес в Европа, всички трябва да бъдат обединени.  „Трябва да направим така, че мястото на България да бъде достойно  защитено, а това което бъде отстоявано там да носи полза на българите\", каза още Мария Габриел.  „Още веднъж се обръщам към всички кандидати за депутати в следващия  Европейски парламент - нека се обединим върху определен брой теми, които ще защитаваме, дали това ще бъде темата Шенген или ще бъде за двойния стандарт - трябва да изпратим силно послание на хората. Аз ще се радвам всички да определим този списък от теми и да го превърнем в следващите пет години в реалност\", сподели водачът на листата на ГЕРБ и СДС.  Мария Габриел се обърна и към пчеларите в Банкя. „10 години те знаят, че имат неизменната ми подкрепа, искам да им благодаря, защото това са хората, благодарение на чиито труд успяваме да имаме цялата хранителна верига, такава, каквато е. Уверявам ви, че групата на ГЕРБ ще продължава да отстоява интересите ви, подчерта Мария Габриел.  Кандидатът за евродепутат Андрей Ковачев заяви, че националните интереси и националният идеал трябва да бъдат отстоявани. „Трябва да преодолеем това, което ни е разделяло тук, на Балканите, и в Европа чрез солидарността, толерантността и протегнатата ръка. Изключително важно е на 26 май да изберем хора, които могат и знаят  как да отстояват българския национален интерес, каза Ковачев.  Пред жителите на Банкя Лиляна Павлова заяви, че трябва да бъдем смели и храбри в мечтите си и да отстояваме своята свобода. „За мен, като човек, работещ дълги години в регионалната политика, е важно да се види потенциала на всяко населено място, какви са неговите възможности и да направим така, че да разкрием този потенциал чрез инвестиции, добави Павлова.  Основен приоритет  в работата ни ще бъде да насочим европейско  финансиране по линия на регионалното развитие, да продължим инвестициите в инфраструктура и благоустрояване на районите, за да могат те да бъдат привлекателни. Банкя е едно прекрасно курортно място и надявам се градът да се превърне в национален балнео център, тъй като балнеологията е важна тук. Поздравявам местната власт за инвестицията с публично-частно партньорство за ремонта на банята, именно в това партньорство е бъдещето, нещо което ще насърчаваме, за което ще работим заедно със съвместни усилия“, добави Павлова. Според нея това е начинът да благоустрояваме населените места и да създаваме нови работни места.  Кандидатите за евродепутати се разходиха в Банкя и разговаряха с жители и гости на града. Те бяха придружени от кмета на населеното място Рангел Марков, областният координатор на ГЕРБ-София и административен секретар на партията Цветомир Паунов, народни представители, общински съветници и членове на ГЕРБ. ", "date": "2019.05.07", "title": "Мария Габриел в Банкя: Трябва да бъдем обединени, когато се защитава националния интерес в Европа"}
{"url": "http://epicenter.bg/article/Polk-Lozanov-Veroyatno-SASht-shte-predlozhat-na-Balgariya-da-vzeme-zaem-za-F-16--za-da-poluchat-sumata-nakup/182131/2/0", "text": "Българска делегация от няколко институции ще преговаря в САЩ за новите изтребители с американското правителство. Тя е съставена от представители на Министерството на отбраната и на Военновъздушните сили, както и на министерствата на финансите и на икономиката.  \"Става дума за търговска сделка и пресечната точка с нашите възможности ще е при цена от около 2,5 млрд. лева\". Това заяви пред БНР о.р.полк. Любен Лозанов, който дълги години отговаря за безопасността на полетите в Щаба на Военновъздушните сили.  Той обясни, че при такива военни програми правителството на САЩ работи с директно плащане наведнъж и предположи, че вероятно Щатите ще предложат на българската страна да вземе банков заем, за да плати цялата сума, а след това да плаща съответните вноски на банката.  Според него преговорите са \"обречени на успех, въпреки че е възможно да се удължат леко\". Той изрази очакване за компромиси най-вече от страна на България.   Припомняме, тази сутрин за САЩ замина българска делегация, която да преговаря за цената и сроковете за доставка на изтребители Ф-16. В делегацията ни са представители от няколко институции - Министерството на отбраната и на Военновъздушните сили, както и на министерствата на финансите и на икономиката. Министърът на отбраната Красимир Каракачанов обясни, че ще се преговаря в рамките на фиксираната от парламента цена, без да намалява способностите на самолетите.  Първоначално България беше готова да даде 1,8 милиарда лева, но парламентът прие възможност за повече пари. Първоначалните очаквания на министъра на отбраната са подписването на договора да е през юни или юли, а от САЩ изразиха готовност две години след това да ни доставят 8 самолета.  По думите на полковник от резерва Лозанов \"Става дума за търговска сделка и пресечната точка с нашите възможности ще е при цена от около 2,5 млрд. лева\".  \"Според мен вече текат предварителни разговори през посолството на САЩ в България. По всяка вероятност ще купим самолети Ф-16, които леко ще бъдат осакатени от гледна точка на въоръжение и възможности и може би на по-висока цена\", коментира о.р.полк. Лозанов. \"В нашата армия има няколко вертолета, които почти не летят, и три транспортни самолета. Друго въоръжение не е внесено.  Бойна техника и бойни платформи нямаме. Радарите едва смогват да дадат картина на въздушната обстановка. Този дълъг период на пренебрегване на армията като елемент на националната ни сигурност и разчитане на атлантическата солидарност и това, че като сме в НАТО, ще важи Член 5, доведе до този тъжен резултат\", заяви полк. Лозанов.  Американската фирма изрази преди месец готовност да предаде и 8-те самолета две години след подписването на договор. Първоначалните очаквания на министъра на отбраната са подписването да е през юни или юли.", "date": "2019.05.07", "title": "Полк.Лозанов:Вероятно САЩ ще предложат на България да вземе заем за Ф-16, за да получат сумата накуп"}
{"url": "http://epicenter.bg/article/Bi-Ti-Vi--Pokanihme-Slavi-da-prodalzhi--vodim-razgovori-/182132/2/0", "text": "\"Водим разговори със \"Седем осми\"   и, както обикновено, поканихме Слави да продължим сътрудничеството си след настоящия сезон, но не сме стигнали до резултат. Все още нямаме официален отговор от \"Седем осми\", това   след като снощи Слави Трифонов обяви, че шоуто му спира да съществува на 31 юли.  Като основен мотив водещият изтъкна, че екипът на \"Шоуто на Слави\" не се чувства \"част от медийната среда\" у нас.  \"Погледнете всичко около вас, как е организирано и как работи, и ми кажете - вие чувствате ли се на място? Така се чувстваме и ние. Като хора, работещи в телевизия, ние правихме през тези години нещата така, както ги усещаме. Бихме желали медийната среда да е друга. От позицията, в която сме сега, не можем да направим повече. Затова аз реших да не подновяваме договора си\", заяви категорично Трифонов.  \"Не си мислете, че имаме проблем с нашите партньори от bTV. Не, това е мое, наше осъзнато решение,\" заяви Слави и благосдари на телевизията, в ефира на която върви шоуто от създаването си преди 19 години.  ", "date": "2019.05.07", "title": "Би Ти Ви: Поканихме Слави да продължи, водим разговори "}
{"url": "http://epicenter.bg/article/Gradushka-kolkoto-oreh-padna-v-Plevensko-/182079/2/0", "text": "Гергьовденски бури удариха страната през последните 24 часа. Полетата побеляха в Западна България около Перник и Благоевград. Ледени късове валяха и в Пловдивско - в районите на Раковски, Калояново и Житница.  Градушка колкото орех падна в Българене, Плевенско и нанесе тежки щети по къщите, унищожена е селскостопанската продукция.   „Нашата кооперация обработва около 3 000 декара. Половината от тях са унищожени на 100%. Основните култури са пшеница, ечемик, слънчоглед и царевица.   Възможно е царевицата и слънчогледът да се възстановят, но пшеницата и ечемика – не.   Загубите са огромни”, каза председателят на земеделската кооперация Момчил Караджов. По думите му застраховка има, но тя ще покрие само част от щетите.   „Сигнализирал съм вчера и общинската служба в град Левски, надявам се и те да помогнат”, коментира още той.   „При мен 90% от посевите са унищожени, включително и слънчоглед и царевица. Трябва да ги пресявам. Ще успея, ако намеря семена”, коментира един от земеделските производители и арендатори - Момчил Минчев. Той няма застраховка на културите.   ”По-миналата година ги застраховах, случаят беше същият - наводниха се декарите, и накрая получих само 7 лв. обезщетение. Няма никакъв смисъл, при положение че плащам 65 лв. рента и съм платил предварително. Ако Фонд Земеделие не се намеси не виждам как ще се справя”, каза още Минчев. „Абсолютно всичко, в цялото село, е унищожено. Землището ни, което е 25 000 дка е унищожено. Тепърва предстои да подадем жалби, тъй като вчера беше празничен ден. От днес ще търсим съдействие от съответните органи”, коментира кметът на с. Българене Симеонка Мусакова.", "date": "2019.05.07", "title": "Градушка колкото орех унищожи посевите на половин България"}
{"url": "http://epicenter.bg/article/Nasha-delegatsiya-zapochva-v-SASht-pregovorite-za-F-16/182080/2/0", "text": "Делегация от няколко институции ще преговаря в САЩ за новите изтребители с американското правителство. Тя е съставена от представители на Министерството на отбраната и на Военновъздушните сили, както и министерствата на финансите и на икономиката.   Министърът на отбраната Красимир Каракачанов обясни, че ще се преговаря в рамките на фиксираната от парламента цена, без да намалява способностите на самолетите.   Първоначално България беше готова да даде милиард и 800 милиона лева, но парламентът гласува възможност за повече пари. Решението според министъра трябва да отговаря на българските финансови възможности. Плащанията трябва да са разсрочени, защото иначе може да затрудни финансирането на останалите проекти, припомни той, цитиран от БНР.   Каракачанов се надява в рамките на т.нар. индустриално сътрудничество да бъде изграден център за обучение на пилоти в новооткритото училище в Долна Митрополия.   Американската фирма изрази преди месец готовност да предаде и 8-те самолета две години след подписването на договор. Първоначалните очаквания на министъра на отбраната са подписването да е през юни или юли. ", "date": "2019.05.07", "title": "Наша делегация започва в САЩ преговорите за F-16"}
{"url": "http://epicenter.bg/article/Pensionerite-veche-izbirat-kak-da-se-izchislyavat-pensiite-im/182082/2/0", "text": "От днес бъдещите пенсионери ще могат сами да избират методиката, по която да бъде изчислявана тяхната пенсия.  Електронен калкулатор на интернет сайта на НОИ и експерти на място ще им помагат да изчислят кой от двата варианта е по-изгоден за тях.   Старият им дава право да изберат трите най-добри години осигурителен доход до 1997 г. А новият - взема предвид този след 2000 г.   Изчисленията показват, че новата методика е по-благоприятна за пенсиониращите се полицаи и учители, а за хората от т. нар. категориен труд старата методика осигурява по-висока пенсия.   Пенсионираните от началото на годината досега, ще могат да поискат преизчисляване в 6-месечен срок. А възможността за избор ще важи до 2023 година. ", "date": "2019.05.07", "title": "Пенсионерите вече избират как да се изчисляват пенсиите им"}
{"url": "http://epicenter.bg/article/Valezhite-spirat--shte-duha-buren-vyatar/182084/2/0", "text": "Времето днес ще е облачно, студено и ветровито. Валежи се очакват почти в цялата страна, но незначителни като количества. Дневните температури – ниски за сезона – между 9 и 18 градуса. По-студено ще е в западната половина на страната – между 9 и 14 градуса, на изток – до 18 градуса. Вятърът по обяд и в ранния следобед ще е най-силен. Скоростта на поривите в централните равнинни части на страната ще достига 70-80 километра в час.   Особено бурен северозападен вятър се очаква в районите около река Дунав, както и в Пазарджишко и Пловдивско. В 18 области е в сила жълт код за опасно силни пориви.   Студеният арктически въздух, обхванал голяма част от континента, постепенно ще се оттегли в следващите 24 часа. В сряда сутринта все още ще е студено, но без валежи, до слънчево време. Въпреки това утре сутринта в котловините на западна България ще има условия за образуване на слани.   След кратко стабилизиране на времето в сряда и четвъртък, до края на седмицата очакваме още валежи, придружени от гръмотевична активност. Дневните температури обаче ще се върнат към своите нормални пролетни стойности – над 20 градуса.   Навлизането на студен въздух от север и преминаването на студен атмосферен фронт в Югоизточна Европа рязко понижиха температурите в много части на Европа. Нова снежна покривка над половин метър се образува в Алпите. Сняг падна и в Румъния, Сърбия, Хърватия и у нас в планините на Западна България. Рязкото застудяване причини градушки по целия Балкански полуостров. По линията на студения фронт в Югоизточна Европа бяха регистрирани на 45 000 светкавици за последните 24 часа.  ", "date": "2019.05.07", "title": "Валежите спират, ще духа бурен вятър"}
{"url": "http://epicenter.bg/article/Badeshtiyat-ni-poslanik-vav-Vatikana--Mitropolit-Nikolay-beshe-mnogo-sardechen-pri-sreshtata-si-s-papata/182085/2/0", "text": "Слагам под съмнение това, което излезе, каза в сутрешния блок бъдещият ни посланик във Ватикана Богдан Паташев по повод появило се вчера в медиите изказване на пловдивския митрополит Николай , в което той казва: \"Посещението на римския папа е политически акт, целта е да се обединят всички църкви около Рим и когато дойде антихристът, папата да го посрещне\".  По време на срещата в Светия синод с Папа Франциск митрополит Николай е бил изключително сърдечен. Имам резерви към това изказване. Притеснявам се, че това, което слагат в устата му, е малко раздуто или перифразирано. Допускам, че думите са сложени в устата му, тъй като той е един от митрополитите с по-експресивни реакции. Наистина не вярвам, че го е казал точно по този начин, заяви Паташев.  По думите му визитата на Папа Франциск в България е преминала над очакванията на Ватикана.  Според него българските синодални отци трябва да са по-близо до хората, да са в синхрон с настроенията на хората.", "date": "2019.05.07", "title": "Бъдещият ни посланик във Ватикана: Митрополит Николай беше много сърдечен при срещата си с папата"}
{"url": "http://epicenter.bg/article/Zakrivat-Natsionalniya-tsentar-po-narkomanii/182086/2/0", "text": "Проект за постановление на Министерския съвет предвижда закриване на Националния център по наркомании. Като основен мотив за закриването на центъра в доклада на министъра на здравеопазването се посочва необходимостта от прехвърляне на 5 щатни бройки в НЕЛК и още няколко в психиатрията в Церова Кория, съобщават от Центъра за защита на правата в здравеопазването.  Националният център по наркоманиите е създаден със Закона за контрол на наркотичните вещества и прекурсорите.  Според закона, центърът осъществява координацията и методическото ръководство на дейностите, свързани с превенцията на употребата на наркотични вещества, лечение и психосоциална рехабилитация на лица, злоупотребяващи или зависими от наркотични вещества и намаляване на вредите от употребата на наркотични вещества. Центърът дава разрешава осъществяването на програми за превенция на употребата на наркотични вещества, програми за намаляване на вредите от употребата на наркотични вещества, програми за намаляване на вредите от употребата на наркотични вещества, програми за психосоциална рехабилитация, програма за лечение на лица, зависими от наркотични вещества. Той осъществява и специализираният контрол над лечебната дейност.  В дейността си по намаляване на търсенето на наркотични вещества, Националният център по наркомании си сътрудничи с международните организации, работещи в тази област. В Националния център по наркомании е създаден Национален фокусен център като част от Европейската информационна мрежа за наркотици и наркомании, подпомагаща Европейския център за мониторинг на наркотици и наркомании. Националният фокусен център поддържа публична информационна система за наркотици и наркомании, както и информационна система за ранно предупреждение за нови наркотични вещества като част от Европейската система за ранно предупреждение. Националният център по наркомании поддържа служебна база данни на лицата, включени в програми за лечение с агонисти и агонисти-антагонисти.  Националният център е създаден със Закона за контрол на наркотичните вещества и прекурсорите и може да бъде закрит само с промяна в закона. Закриването му с Постановление на Министерския съвет е в разрез със закона.  ", "date": "2019.05.07", "title": "Закриват Националния център по наркомании"}
{"url": "http://epicenter.bg/article/Kashta-s-dvor--asansyor--ozelenyavane-i-vsichki-ekstri-na-pokriva-na-kooperatsiya-v-kv---quot-Lozenets-quot-/182087/2/0", "text": "Къща с двор, асансьор, озеленяване и всички екстри, но построена върху покрив на жилищна кооперация. Този невероятен случай разказа и показа Нова телевизия. Архитектурното чудо се намира в столичния квартал “Лозенец” на ул. „Минзухар”.   Собствениците живеят на последния, седми етаж, и са си направили асансьор, за да могат лесно да излизат на покрива.   От Нова телевизия заснеха покривното имение с дрон. На кадрите се вижда, че къщата е направена като вила, с озеленяване, климатици, соларни панели, има дори и дръвчета.   Илона Ангелова е собственичка на къщата и на апартамента, който се намира под нея. Тя е лекар по професия. По думите й е наследила имота и не знае дали има документи.   „Това не е къща, това е стая. Не знам точно откога съществува, може би откакто са направили апартамента, предполагам, че някъде над 20 години. Не знам как е направено точно, наследила съм го от сестра ми и зет ми”, коментира Ангелова.   От община \"Лозенец\" са изненадани.„След вашия сигнал сме проверили всичко. Нямаме документи за такова нещо, нито ние, нито архитект Здравков. По документи има разрешение за строеж на сграда с плосък покрив, но към момента виждаме, че не е плосък”, коментира кметът на район \"Лозенец\" Любомир Дреков.   По думите му ДНСК е сезирана.„Сградата е с висока категория и те са институцията, която трябва да провери и да отсъди законно ли е или не и какво трябва да се направи”, каза още той.   Според Дреков към момента не е подаван сигнал и никой не е сигнализирал за нередност.„Ако се окаже, че строителството е незаконно – постройката ще бъде премахната”, каза още той.", "date": "2019.05.07", "title": "Къща с двор, асансьор, озеленяване и всички екстри на покрива на кооперация в кв. \"Лозенец\""}
{"url": "http://epicenter.bg/article/Rumen-Gechev--V-listata-na-BSP-ima-visokokvalifitsirani-spetsialisti/182088/2/0", "text": "\"БСП започна процеса по присъединяване на България към ЕС през декември 1995 г. с премиер-социалист, страната ни стана член на ЕС. Затова европейското ни верую и програмата на БСП е насочена към задълбочаване и разширяване на европейската ни интеграция.\"   Това каза по БНТ кандидатът за евродепутат от \"БСП за България\" проф. Румен Гечев. Той добави, че лявата партия, както много други в ЕС, иска сериозни корекции на модела, така че да са застъпени нашите интереси в ЕС, които да осигурят по-висок жизнен стандарт.   Проф. Гечев припомни, че в края на миналата година, в продължение на месеци, БСП разясни пред българите своята \"Визия за България\", а програмата е координирана с \"Визия за Европа\", в която ясно е разписано развитието на страната ни в ЕС. Той увери зрителите, че кандидатите за евродепутати от страна на левицата са изключително подготвени, мотивирани и тяхната цел не е да отидат в европарламента, за да \"натискат копчето\".   Проф Гечев допълни, че защитата на родните ни интереси минава през синхронната работа на българските представители в различните комисии в европарламента и сформиране на общоевропейски политики. \"Управлението в България се оказа най-послушното в ЕС и най-слабо звено през последните 10 години. Водещите страни Германия, Франция, Великобритания и др. си измиват ръцете с България, която най-стриктно спазва санкциите спрямо Русия с цената на загуби с милиарди\", посочи проф Румен Гечев. Той припомни, че страната ни спря изграждането на тръбопровода \"Бургас - Александруполис\", докато Германия е удвоила доставките си от руски газ, търговският оборот между двете страни се увеличава непрекъснато, а инвестициите на Берлин в Масква са за 18 милиарда долара само за миналата година.   \"Докато нашите юнаци слугуват, немци, французи, чехи, унгарци, поляци и др. си оплитат кошницата. Ние не сме съгласни с такова поведение на българското правителство и когато се формират общоевропейски политики, всички страни-членки трябва да са поставени при равни условия. Затова във \"Визия за Европа\" искаме да сме равнопоставени в ЕС и да бъдат защитени интересите на Източноевропейските страни, в това число и България\", категоричен беше проф. Румен Гечев.   Той заключи, че промяната в Европа минава през промяната в България и изборите за европарламент ще решат и бъдещето на управлението на страната.     ", "date": "2019.05.07", "title": "Проф. Румен Гечев: БСП започна процеса по присъединяване на България към ЕС"}
{"url": "http://epicenter.bg/article/Borisov--Shefat-na-Fond--Zemedelie--otiva-v-Balgarene-i-v-drugite-postradali-ot-gradushki-mesta/182089/2/0", "text": "  Държавата ще опише щетите от градушката в Плевенско и ще бъде направено всичко възможно хората да бъдат подпомогнати от Държавен фонд \"Земеделие\".   Това обяви премиерът Бойко Борисов на летището, където беше за изпращането на папата, предаде Канал 3.   \"За градушките съм възложил, както направихме за хората в Исперих, шефът на фонд \"Земеделие\" следобед да е там със службите, които са в региона, и с индивидуален де минимис да ги подпомогнем\", коментира Борисов.   Той обясни, че отсега не може да каже каква ще бъде сумата, с която ще бъдат подпомогнати стопаните, чиято реколта бедствието унищожи. Той обясни само, че съществува такава възможност от фонд в сферата на националните доплащания.   \"Ще ги пратя да изчислят, да видят, да не ги раздавам аз парите\", каза Борисов в отговор на въпроса каква ще бъде помощта.   Градушката вчера следобед помля на 100% реколтата на хората в Плевенски регион, като най-пострадали са посевите в село Българене, където земята побеля, а посевите бяха набити в почвата от ледените парчета.      ", "date": "2019.05.07", "title": "Премиерът обеща: Държавата ще подпомогне пострадалите от градушката"}
{"url": "http://epicenter.bg/article/Ekspert--Napalno-realistichno-e-prez-2020-g--Severna-Makedoniya-da-bade-prieta-v-NATO/182090/2/0", "text": "\"Основната задача на премиера Зоран Заев и на новоизбрания президент Стево Пендаровски е да присъединят Северна Македония в НАТО и в Европейския съюз\". Това заяви в интервю за БНР проф. Ангел Димитров, председателят от българска страна на Българо-македонската експертна комисия. Според него е напълно реалистично през 2020 година Северна Македония да бъде приета в НАТО.  \"Пендаровски беше лансиран като кандидат за президент от управляващата партия и по-точно от Заев заради усилията му да работи в хармонично съжителство с другите етнически общности в страната. Мисля, че сега вече държавната власт ще бъде хомогенна в своите политически цели и това ще донесе една много по-голяма политическа сигурност при осъществяването на необходимите реформи и при взимането на важните външнополитически решения в интеграционния процес\", уточни Димитров в предаването \"Преди всички\" по програма \"Хоризонт\" на БНР.  Според него населението на Република Северна Македония е поделено не толкова по партийна линия, а по отношение към митовете и стереотипите на македонския национализъм, \"тези дълбинни нагласи, които бяха формирани десетилетия наред\".  Проф. Ангел Димитров изрази очакване да се ускори работата на съвместната българо-македонската експертна комисия и да има повече заседания:  \"Надявам се, че с тази нова конфигурация във върховете на властта колегите ни ще бъдат по-енергични в съвместната ни работа\".  По темата за продължаващата визита на папа Франциск на Балканите, който днес отпътува от България за Северна Македония, проф. Димитров коментира, че фактът, че папата направи своето послание и молитва за мир от София, е признание за България и за политиката ѝ за мир - не само в Югоизточна Европа.", "date": "2019.05.07", "title": "Експерт: Напълно реалистично е през 2020 г. Северна Македония да бъде приета в НАТО"}
{"url": "http://epicenter.bg/article/Hasan-Ademov--Osavremenyavaneto-na-pensiite-mozhe-da-priblizhi-razmerite-na-starite-i-na-novite-/182094/2/45", "text": "От днес бъдещите пенсионери могат да попълват новия образец на заявлението за отпускане на пенсия. Чрез него служителите на Националния осигурителен институт (НОИ) ще изчисляват по служебен път коя методика за пресмятане на размера на пенсията е по-благоприятна за съответния човек - старата или новата. Това заяви в интервю за БНР председателят на социалната комисия в парламента д-р Хасан Адемов.  В събота влязоха в сила обнародваните в Държавен вестник промени в Кодекса за социално осигуряване. Те дават право на хората да избират до 1 януари 2023 година по коя методика да се изчислява индивидуалният им коефициент и съответно размерът на пенсията - по т.нар. „нова“ - с осигурителния доход след 2000 година, или по старата - с включване на трите най-добри последователни години от последните 15 години преди 1 януари 1997 година и осигурителния доход след тази дата.  „За категорийните работници - миньори, металурзи и химици и тези, които работят в тежката промишленост, и за хора с възнаграждения над средните - преди 2000 година, е по-изгодно да се пенсионират по старата методика, защото техните доходи тогава са били по-високи. За тези, които са се осигурявали само на минимален или само на максимален осигурителен доход, няма никакво значение дали по старата, или по новата методика. А за тези, за които след 2000 г. темпът на нарастване на техните възнаграждения е по-ускорен, например учители, служители от сектор „Сигурност“, хора с увреждания, биха получили по-висок размер на пенсията, ако се възползват от новата методика,“ заяви д-р Адемов.  Той обясни, че по закон - всяка новоотпусната пенсия е по-висока от отпуснати в предходни години пенсии, „защото във формулата за изчисляване на пенсиите има един параметър - среден осигурителен доход за страната една година преди датата на пенсиониране, а той винаги расте“.  „Предложение за осъвременяване на пенсиите са правени в годините от различни парламентарни групи, но за това се изисква значителен финансов ресурс, а от друга страна - обществено и парламентарно съгласие, за да се приеме тази мярка, която би могла да приближи размерите на старите и новите пенсии, при еднакви условия“, заяви Адемов.  Няма опасност да настъпи объркване при попълването на заявленията, увери Хасан Адемов в предаването „Преди всички“ по програма „Хоризонт“:  „Направена е организация по регионалните управления „Социално осигуряване“, включително и с мобилни приемни, за да имат хората достъп до необходимата информация. Смятам, че всички мерки са предприети“.  ", "date": "2019.05.07", "title": "Хасан Адемов: Осъвременяването на пенсиите може да приближи размерите на старите и на новите "}
{"url": "http://epicenter.bg/article/Zoran-Zaev-privetstva-vitsepremiera-Krasimir-Karakachanov-po-povod-praznika-na-Balgarskata-armiya-/182096/2/0", "text": "Вчера, 6 май, Денят на храбростта и празник на Българската армия събра заедно премиера на Република Северна Македония Зоран Заев и вицепремиерите и министри на отбраната на Република България и Република Северна Македония Красимир Каракачанов и Радмила Шекеринска. Това стана на държавния прием на посолството на Република България в Скопие по случай 6 май, съобщиха от пресцентъра на МО.  Премиерът на Република Северна Македония Зоран Заев и вицепремиерът Радмила Шекеринска лично дойдоха и поздравиха българския министър на отбраната Красимир Каракачанов и българската дипломатическа мисия в Скопие. Те изслушаха и кратко представяне на съвременните тенденции в развитието на българските Въоръжени сили от военния аташе полковник Пламен Николов, след което проведоха неофициални, приятелски разговори.  Пред присъстващите военни аташета, офицери от ръководствата на Армията на Република Северна Македония и Българската армия, дипломатически представители и гости посланикът на България в Скопие Ангел Ангелов подчерта, че Денят на храбростта и празник на Българската армия се отбелязва с особена тържественост и уважение.  Със заповед на министъра на отбраната Красимир Каракачанов полковник Пламен Николов - военен и военновъздушен аташе на Република България в Скопие, бе отличен с награден знак „За вярна служба под знамената“ - втора степен. Наградата се връчва за постигнати високи резултати, съществен принос в двустранните отношения и опазване на българското военноисторическо наследство.   ", "date": "2019.05.07", "title": "Зоран Заев приветства вицепремиера Красимир Каракачанов по повод празника на Българската армия "}
{"url": "http://epicenter.bg/article/Ivan-Krastev--Balgarite-v-Angliya-spodelyat--che-sa-zabraveni-ot-pravitelstvoto/182098/2/0", "text": "  \"Към момента поне 280 000 българи кандидатстват за постоянна уседналост във Великобритания. На този фон, вероятно броят на постоянно живеещите българи в Обединеното кралство надхвърля сигурно 300 000\", каза кандидатът за евродепутат от \"БСП за България\" Иван Кръстев пред БСТВ след завръщането си от Източноевропейския фестивал, провел се преди дни в Лондон.   \"Сънародниците ни там споделят, че са забравени и изоставени от българската държава\", добави той.   \"Посолството ни в Лондон оперира с изключително малък личен състав, който е крайно недостатъчен да обслужва интересите на българските граждани. През последните 10 години се закриха много дипломатически мисии в чужбина. Бяха продадени и много сгради на българската държава. Явно средствата не са инвестирани в укрепване на онези наши мисии в държави, в които има големи и компактни емигрантски общности. Нашите сънародници в Англия могат да се уповават само на двама човека, които се занимават с техните проблеми\", категоричен беше Иван Кръстев.   \"Цялата работа, свързана с проблемите на българите с местните власти се извършва от благотворителни организации на българи във Великобритания и най-вече на структура, свързана с БСП-Лондон, в лицето на г-н Нишан Джингозан\", каза още Кръстев. По думите му, активните българи там са изключително тясно свързани с нашата страна. \"Те се опитват да създадат една своя България на другия край на Европа, като поддържат жив контакт със страната ни\", добави той. Кръстев уточни, че заради недоимъка тук, много наши сънародници са избрали да живеят в Англия, но това за настоящото правителство означава, че вече проблемите им не го касаят.  ", "date": "2019.05.07", "title": "Иван Кръстев: Българите в Лондон споделят, че са забравени от правителството"}
{"url": "http://epicenter.bg/article/Borisov--Pozdravyavam-myusyulmanite-s-nastapvaneto-na-sveshteniya-za-tyah-mesets-Ramazan/182103/2/0", "text": "Поздравявам всички мюсюлмани с настъпването на свещения за тях месец Рамазан. Пожелавам им здраве, благоденствие и да продължим да живеем в мир и разбирателство помежду си. Това написа премиерът Бойко Борисов в социалната мрежа \"Фейсбук\".    ", "date": "2019.05.07", "title": "Борисов: Поздравявам мюсюлманите с настъпването на свещения за тях месец Рамазан"}
{"url": "http://epicenter.bg/article/Stanishev-pozdravi-Pendarovski--Pobedata-vi-e-vot-na-doverie-za-proevropeyskata-politika-na-Zaev-/182133/2/0", "text": "Лидерът на ПЕС Сергей Станишев поздрави новоизбрания президент на Северна Македония Стево Пендаровски, издигнат от социалдемократическата партия в страната. Президентът на европейската левица подчерта в публикация във фейсбук, че успехът на Пендаровски е и своеобразен вот на доверие за политиката, водена от премиера Зоран Заев.      ", "date": "2019.05.07", "title": "Станишев поздрави Пендаровски: Победата ви е вот на доверие за проевропейската политика на Заев!"}
{"url": "http://epicenter.bg/article/Prof--Georgi-Rachev--Sled-15-may-e-vazmozhno-da-padnat-gradushki/182136/2/0", "text": "След 15 май има възможност за развитие на купесто-дъждовна облачност и падане на градушки. Това каза в интервю за Агенция „Фокус“ климатологът проф. Георги Рачев. Той уточни, че местата и вероятността могат да бъдат прогнозирани два дни преди това.   „Следващата сряда, когато се очакват по-ниски температури, и евентуално след сряда от четвъртък към 20 май има възможност за развитие на купесто-дъждовна облачност и падане на градушки“, обясни проф. Рачев. Климатологът коментира, че градушките са типично явление за климата на България, като месец май и първата половина на юни е върхът на сезона на градобитността.   „Страната ни е градобитна. Всяка година се отчитат градушки. Това, че през май има градушка, не е нещо изключително\", поясни Рачев. \"Доколкото може да се търси хубавото в лошите моменти на времето, това е, че в България градушките нямат повсеместен характер и са общо взето локални. Може да има градушка в едната част на селото, а в другата да няма. Градушката обикновено се явява на ивици\", каза климатологът. \"За това преди години, когато бях сред селскостопанските труженици, които ги карах да си уедряват земята, един дядо ме светна и ми каза, че съм доста млад и не знам какво е на село- „Ние нарочно взимаме ниви в различните краища на селото, та като падне градушка, някоя от нивите да се запази и по този начин загубите да бъдат по-малки“, разказа проф. Рачев.   ", "date": "2019.05.07", "title": "Проф. Георги Рачев: След 15 май е възможно да паднат градушки"}
{"url": "http://epicenter.bg/article/Lilyana-Pavlova-v-Stara-Zagora--Tam--kadeto-ima-dobra-infrastruktura---tam-ima-i-dobar-biznes-/182168/2/48", "text": "  Работила съм много за подобряване на инфраструктурата, защото това е предпоставката за добър бизнес. Всички знаем, че пътната мрежа е едно от най-важните неща. С тези думи Лиляна Павлова, кандидат за евродепутат от ГЕРБ, започна срещата си с ръководството и работниците на една от водещите фирми в Стара Загора за регенерат, ремонт и унищожаване на автомобилни гуми, съобщиха от пресцентъра на партията.  „Изпълненото ми обещание към всички в региона е реновирането на пътя Раднево – Стара Загора. Ще продължа да допринасям за по-добрата инфраструктура и занапред“, каза още Павлова.  „Изборите на 26 май са важни не само за Европа, но и за България, защото ще дадат посоката за развитие на страната, на градовете и селата ни. Важно е там да бъдат хора, които не петнят името на родината ни, а работят за него, за по-доброто бъдеще“, подчерта Лиляна Павлова.  Тя допълни, че благодарение на Европейския съюз, българският бизнес е част от 500-милионен пазар.  „Виждам сред вас много млади хора – ЕС даде възможност на всеки един да учи и да пътува свободно в страните-членки. Това е перспектива за личностно и професионално развитие. Важно е младите хора да имат тези възможности и да се реализират успешно в България“, обобщи кандидатът за евродепутат. Тя допълни още, че регионалната политика е бил и ще остана неин приоритет.  „Привличането на максимално нови средства към общините през следващия програмен период ще означава още повече ремонти на пътища, ВиК мрежи, училища и детски заведения, спортни площадки и зали, за да имат подходящи условия да се върнат в родните си места младите хора“, подчерта Павлова.  Тя допълни, че стабилността на ЕС носи развитие на икономиката и пазарите. Припомни още, че по времето на Европейското председателство на Съвета на Европа, темите, които вълнуват Западните Балкани са станали теми и за всички страни от ЕС. Павлова пое ангажимент да продължи работата от българска страна за премахване на двойния стандарт при храните.  При посещението си в Стара Загора Лиляна Павлова бе заедно със старозагорското лице в листата на ГЕРБ – Николай Диков. Те посетиха две от големите предприятия в региона, даващи работа на стотици хора.  По време на срещата в една от големите фирми в строителната индустрия стана ясно още, че Европейският съюз е подкрепил модернизацията на българските предприятия и производство, на земеделието и инфраструктурата с около 40 млрд. лева през изминалите 12 години.  „В регион, в който има инвестиции – има живот“, категоричен бе Николай Диков. „Част съм от най-добрия и работещ екип от кандидати за Европейския парламент“, заяви Диков. Той подчерта, че е еврооптимист.  „Като общински съветник се срещам с много хора, чувам проблемите им, знам какво ги тревожи, но и всеки ден виждам как моят град се променя, виждам ползите за България, за които допринася ЕС. С общинския бюджет подобни мащабни проекти са невъзможни, защото за всеки 1 лев, който даваме, получаваме от Европа 40 лева. Това са средства за по-добра инфраструктура, за по-хубави детски площадки, за повече възможности за спорт. Това са ремонтираните булеварди и паркове“, обобщи старозагорският кандидат за евродепутат.  Той сподели с участниците в срещата и коя е неговата лична кауза – защитата на енергийния комплекс „Марица – изток“. „В енергийното сърце на България се произвежда 40% от необходимата ни електроенергия и това е от изключително значение не само за нашия регион, а за нашата страна“, подчерта Николай Диков.  ", "date": "2019.05.07", "title": "Лиляна Павлова в Стара Загора: Там, където има добра инфраструктура - там има и добър бизнес "}
{"url": "http://epicenter.bg/article/Grandiozen-skandal-v-Nova-televiziya-s-vodacha-na-evrolistata-na--quot-Ataka-quot-/182169/2/0", "text": "Грандиозен скандал се разрази в ефира на Нова телевизия! Спретна го водачът на евролистата на \"Атака\" Георги Димов, който непрекъснато оспорваше въпросите на водещите на предаването \"Плюс - минус\" Кузман Илиев и Владимир Сиркаров. Димов спретна истински цирк, накрая водещите се видяха принудени да му изключат микрофона. \"Не ме прекъсвайте! Ето, казват ви в слушалките да ме притискате. Искам да се изкажа!\", ядоса се на няколко пъти Димов. \"Оставете ме да говоря, вие ме спирате в момента!\", ръкомахаше в студиото той.   \"Аз съм издигнат от партия „Атака”. Аз не съм член на партията, аз бях избран от техните зрители. Като учен, аз съм изживял своя катарзис 5 години с 500 лв. заплата. С тази заплата аз съм изживял своя катарзис, за да разбера проблемите на България\", обясни  Димов в ефира на „Плюс-Минус”. И информира, че \"Атака\" настоява за преразглеждане на договора на България с ЕС, както и за отмяна на санкциите срещу Русия. „България е била велика държава, а сега се борим за нейното оцеляване. България се размива в този ЕС. Европа е слаба, болна, умираща, старчески дом, беззъба, емигранти я заливат, в момента тя е един пазар на корпорациите. В момента Европа умира. България е част от ЕС без армия, без икономика, без национална идентичност, защото езикът се размива, размива се историята, тя се деформира от определени групи, които изкарват изключително много пари, журналисти, които изкарват много пари, социолози, които изкарват много пари. Аз съм о другата страна, която живее със скромни средства, която като историк, изследвал генезиса на проблемите в Европа, се бори”, не спираше да нарежда Димов.  При откриването на предизборната си кампания членове на партията и кандидатите за евродепутати внесоха в сградата на Европейския парламент в София анекс към договора ни с Европейския съюз. С него настояват за увеличаване на еврофондовете за България и подобряване на социалната политика в страната. Кампанията на „Атака” е под мотото: \"Да си вземем своето от Европейския съюз.\"  ", "date": "2019.05.07", "title": "Грандиозен скандал в Нова телевизия спретна водачът на евролистата на \"Атака\"!"}
{"url": "http://epicenter.bg/article/Andzhelina-Dzholi-obidi-Selin-Dion--otkaza-da-igrae-v-biografichniya-y-film/182154/10/100", "text": "Популярната холивудска актриса Анджелина Джоли отказа да се превъплъти в ролята на канадската поп прима Селин Дион в бъдещ филмов мюзикъл, съобщава сайтът Контактмюзик, цитирана от Канал 3.   Селин била доста разочарована от решението на Джоли, която е и една от големите ѝ приятелки. Четиридесет и три годишната актриса отказа офертата на певицата поради претоварен работен график.   Селин от години си мечтаела за мюзикъл-адаптация на нейния живот, кариера и брак с Рене Анжелил. Тя желаела тази кинотворба да остане за поколенията. И много държала именно Анджелина Джоли да влезе в главната роля. Петдесет и една годишната Дион се чувствала по-щастлива отвсякога с трите си деца. В своята зряла възраст певицата била щастлива, че можела сама да решава как да протече животът ѝ. \"С всеки изминал ден откривам себе си все повече и повече. Аз съм жена, която е взела в ръце собствената си съдба, изпълнена съм с енергия и с любов към живота\", доверява певицата.", "date": "2019.05.07", "title": "Анджелина Джоли обиди Селин Дион, отказа да играе в биографичния й филм"}
{"url": "http://epicenter.bg/article/Astrolozhka--Bebeto-na-Hari-i-Megan-shte-bade-uporito-i-zakachlivo/182182/10/99", "text": "Първородният син на британския принц Хари и съпругата му, херцогинята на Съсекс Меган, се появи на бял свят на 6 май.    Според астроложката Ан-Луиз Холанд, цитирана от в. \"Дейли стар\", се очертава то да бъде упорито и закачливо. Момченцето е представител на същата зодия като братовчедите си принцеса Шарлот и принц Луи - по-малките дъщеря и син на принц Уилям и херцогинята на Кембридж Катрин, отбелязва астроложката. \"Въпреки че са лоялни, честни и на тях може да се разчита, Телците се славят като твърде упорити, като упорството им често граничи с инат. Веднъж наумили си нещо, е трудно да бъдат разубедени\", казва Ан-Луиз Холанд.  Представителите на тази зодия не обичат промените, особено принудителните, допълва астроложката.  Говорейки за характера на кралското бебе, Холанд смята, че има всички шансове то да израсне като вдъхновител, инициатор и брилянтен във взимането на решения индивид.  Астроложката не изключва и възможността синът на принц Хари и Меган Маркъл да притежава \"организационната способност да промени света\".  Освен че се очертава като индивид със силен характер, наследникът на херцога и херцогинята на Съсекс вероятно ще бъде дързък и забавен \"бърборко\", леко нетърпелив, но завидно схватлив.    Източник: Нова.тв", "date": "2019.05.07", "title": "Астроложка: Бебето на Хари и Меган ще бъде упорито и закачливо"}
{"url": "http://epicenter.bg/article/Balgari-i-makedontsi-zaedno-otbelyazaha-Denya-na-hrabrostta-6-may-/182193/10/0", "text": "Близо 600 българи и македонци заедно почетоха паметта на загиналите български воини в деня на небесния покровител на българската армия Св. Георги. Съвместното празнично честване се организира за 13-та поредна година от Фондация Българска Памет и д-р Милен Врабевски,  като по традиция то се провежда на Българския военен мемориал в Ново село, Македония.   Стотици ученици, граждани и общественици от двете страни на границата заедно отбелязаха Деня на храбростта на Военното светилище, където са положени тленните останки на 71 български войници, загинали в Балканската, Междусъюзническата и Първата световнa войнa. Те произхождат от всички области на днешна България и на отнетите с Ньойския договор територии на Стара България.   Сред гостите на събитието бяха председателят на Фондация Българска Памет д-р Милен Врабевски, който е и инициатор на родолюбивата инициатива, посланикът на Р. България в Р. Северна Македония Н. Пр. Ангел Ангелов, кметът на Петрич Димитър Бръчков, кметът на Ново село Горан Цветков и председателят на Движение за национална кауза Андрей Арнаудов.   „Днешното традиционно честване на 6 май, Деня на храбростта, ни дава повод да си спомним за миналото през призмата на настоящето и бъдещето. Благодарение на работата ни през годините тук се говори за България с добро. Със собствените си инвестиции даваме един добър пример за евроинтеграция с реални измерения, защото най-важното нещо е да случват нещата по посока важността на България и нейното регионално значение за интеграцията на Западните Балкани.   Искрено вярвам, че с това съвместно празнично честване и многобройните инициативи, които имаме с младите хора от региона, допринасяме за добросъседския диалог и солидарност между България и Македония в перспективата на общото ни европейско бъдеще“, заяви д-р Милен Врабевски.   Заупокойна молитва в памет на падналите герои бе отслужена от Негово Високопреосвещенство Струмишкия митрополит Наум.   За поредна година по покана на Фондация Българска Памет в поклонението взе участие Детският хор и Духовият оркестър към НМУ „Любомир Пипков“ – София, както и 400 младежи от Югозападна България, Македония и Западните покрайнини.   С полагане на венци от името на българските държавни институции, почит към паметта на падналите в защита на националните идеали бе отдадена от гвардейците от Националната гвардейска част.   По време на събитието бяха наградени ученици от Струмица, Македония за успешно участие в конкурса на Фондация Българска Памет за есе на тема „Личността на Дядо Герасим Струмишки“.  ", "date": "2019.05.07", "title": "Българи и македонци заедно отбелязаха Деня на храбростта 6 май      "}
{"url": "http://epicenter.bg/article/Stomashen-virus-izmachva-Nadal-v-Madrid/182176/8/0", "text": "Световният номер 2 Рафаел Надал няма да бъде на върха на физическите си възможности в утрешния си мач с Феликс Оже-Алиасим от втория кръг на Мастърса в Мадрид, тъй като е измъчван от стомашен вирус.   Испанецът обаче увери своите фенове, че заболяването няма да го спре да се излезе на корта за двубоя си с канадския тийнейджър. \"Боря се с вирус в последните дни, но позитивното е, че вече мога да тренирам поне по час и половина на сесия. Надявам се утре да съм малко по-добре, вярвам, че ще се подобря. Вярно е, че при тези стомашни вируси тялото губи сила и се увеличава рискът от контузии. Но това е много важен турнир за мен и се надявам да съм готов. Надявам се вирусът да не се отрази на представянето ми утре\", коментира петкратният шампион.   Надал не стигна до титлата на турнирите в Монте Карло и Барселона миналия месец, като в каталунската столица бе спрян от австриеца Доминик Тийм.   \"Ще се опитам да дам най-доброто от себе си, да бъда позитивен и да вървя стъпка по стъпка. В Барселона показах подобрение. Сега се чувствам по-добре от тогава и съм на правилния път. Изграждам играта си с повече увереност, отколкото имах в Монте Карло. Наслаждавам се на тренировките и се наслаждавам на играта всеки ден. Това е много важно за мен\", допълни Надал.    Източник: Нова.тв", "date": "2019.05.07", "title": "Стомашен вирус измъчва Надал в Мадрид"}
{"url": "http://epicenter.bg/article/BFS-izvadi-Vereya-ot-Parva-liga-sled-signal-na-UEFA--VIDEO--/182194/8/0", "text": "Българският футболен съюз изхвърли Верея от Първа лига. Дисциплинарната комисия към Българския футболен съюз наказа ФК „Верея“ (Стара Загора) с ефективно преместване от състава на Първа професионална футболна лига в този на Втора професионална лига по чл. 46, ал. 7 от Дисциплинарния правилник на БФС за сезон 2018/2019 г., предаде Канал 3.  Комисията „Етика и феърплей“ сезира експертите от ДК за постъпило писмо от Експерта по почтеността към БФС с 5 броя извадки от анализи, предоставени от УЕФА, и констатирали сигнали за опити за манипулиране на футболни срещи от страна на ФК „Верея“. На 18.02.2019 г. футболният клуб вече получи финансово наказание от Дисциплинарната комисия по чл. 46, ал. 6, т. „б“ от ДП, но въпреки предприетите мерки, от УЕФА продължават да се получават сигнали за дейност с цел потенциална манипулация на резултати, с което се уронва престижът на българския футбол и администриращите го органи.  Допълнително БФС получи сигнали от интегрити офиса на УЕФА за нерегламентирано финансиране на ФК „Верея“ от страна на китайски граждани, свързвани с международни синдикати за манипулиране на футболни срещи в Европа и света, както и граждани на бившата ОНД, разследвани за манипулиране на футболни срещи на местно ниво.  Дисциплинарната комисия прие предложението на Комисия „Етика и феърплей“ на ФК „Верея“ да се наложи наказание по чл. 46, ал. 7, а именно:  „Когато са налице значителни съмнения с голям обществен отзвук и по предложение на Комисията за етика и феърплей, ДК може да наложи наказание преместване на отбора в по-ниска група или ниво (следващото по низходящ ред) за следващата спортно-състезателна година без право да довърши участието си в настоящата спортно-състезателна година.“  Експертните комисии към Българския футболен съюз са категорични, че наказанието е справедливо с оглед предотвратяването на уговаряне на манипулативни резултати и защита на авторитета на българския футбол както на национално ниво, така и към международните организации, ръководещи европейския футбол.  Всички материали, касаещи нерегламентирано финансиране на ФК „Верея“, както и други данни, получени в БФС, са предоставени на вниманието на прокуратурата. Българският футболен съюз подчертава готовността си да сътрудничи на държавните институции за разрешаването на случая.  Собственикът на Верея Галин Михайлов разкри пред Канал 3, че клубът ще продължи да съществува и от следващия сезон ще играе във Втора лига. Според него няма никакви доказателства, че старозагорци учатват в \"черно тото\".  Михайлов гарантира, че клубът ще покрие всички наложени глоби от страна на БФС и задълженията към бивши служители.  \"Няма нищо конкретно при нас относно съмненията за участие в уговорени мачове от страна на клуба ни. Никой от БФС не е говорил с мен, но Верея ще го има\", коментира Михайлов пред Канал 3.  ", "date": "2019.05.07", "title": "БФС извади Верея от Първа лига след сигнал на УЕФА (ВИДЕО) "}
{"url": "http://epicenter.bg/article/Protesti-v-Turtsiya-zaradi-reshenieto-na-TsIK-da-povtori-izborite-za-kmet-na-Istanbul/182083/7/0", "text": "Протести в Турция заради решението на Централната избирателна комисия да повтори изборите за кмет на Истанбул. \r\n Демонстрантите удряха тенджери и тигани по улиците. \r\n   \r\n Припомняме, че управляващата партия на президента Ердоган изгуби изборите и се оплака от нередности. Според ЦИК, някои от хората, обработвали урните, не били официални лица. \r\n   \r\n „Те оказаха натиск и получиха решението да си спечелят 40-45 дни, за да прикрият мръсотиите си, но нека ви кажа: Ще си върнем обратно правата, с усмивка на лицата, както и надеждата, любовта и уважението”, заяви кандидатът за кмет на Истанбул Екрем Имамоглу. \r\n   \r\n Решението на Висшия изборен съвет в Турция да касира изборите в Истанбул извади хиляди хора късно вечерта в понеделник от домовете им, те се събраха в градски парк, за да подкрепят избрания с гласовете на опозицията кмет Екрем Имамоглу. \r\n \r\n Той призова за нощния митинг, докато очакваше окончателното решение за съдбата на вота. \r\n   \r\n В 22,30 ч. в парка „Долината на живота“ в истанбулски квартал Имамоглу се обърна към многохилядното множество с емоционална реч, в която осъди скандалното решение за анулирането на вота и увери, че победата му ще се повтори отново на 23 юни, пише всекидневникът „Сьозджу“ , който е едно от малкото опозиционни издания в Турция. \r\n   \r\n Имамоглу се усъмни в мотива за решението, което членовете на Висшия изборен съвет са взели на базата на възраженията срещу съставите на секционните комисии и подчерта, че същите хора са работили и за президентските избори, и за конституционния референдум. \r\n   \r\n „Излиза, че и конституцията, и президентският вот са фалшиви. Сега ви казвам – пътят ни е дълъг, вълнуваме се много, но имаме младеж, която вярва в демокрацията и е жадна за справедливост. Никой не може да попречи на този народ. Онези, които вземат решенията в тази страна, могат да бъдат премахнати или дори предадени. Но ние в никакъв случай няма да се откажем, знам, че по този път няма да бъда сам, с мен ще бъдат 16 милиона“, заяви Имамоглу. \r\n \r\n \r\n \r\n \r\n Той предположи, че решението за касирането на вота е взето с идеята през предстоящите 45 дни да се отвлече вниманието от икономическия срив и така да се прикрият злоупотребите на властите. Избраният, но анулиран кмет на Голямата Истанбулска община заяви, че във вторник ще бъде в Анкара за среща с лидера и съпартийците си в Републиканската народна партия /РНП/, и ще вземе „най-правилното решение според Ататюрк и завещаните от него принципи“. \r\n   \r\n Имамоглу посочи, че по време на кампанията медиите са изолирали и пренебрегнали опозицията. „Сигурно от 100 години не е имало такъв медиен позор, какъвто трябваше да преживеем. Използваха Анадолската агенция за собствения си интерес, безсрамните й ръководители не публикуваха данни за резултатите цели 12 часа“, каза той. \r\n   \r\n „Мръсната игра, която изиграха с избраните на избори, беше одобрена от банда вътре във Висшия изборен съвет, която действаше по инструкции. Последната легитимна крепост на демокрацията – урната, беше ударена от това решение“, заяви говорителят на РНП Фаик Йозтрак след края на извънредното заседание в централата. \r\n   \r\n Лидерката на Добрата партия /коалиционен партньор на РНП/ Мерал Акшенер също свика спешно заседание на ръководството и определи решението за новите избори като „цивилен преврат“. \r\n   \r\n „Не забравяйте тази дата. На тази историческа дата бе погазена волята на нацията и демокрацията в Турция беше омърсена. Това е историческата дата, на която страната ни е унизена и опозорена пред света. Жертва на този цивилен преврат е волята на народа, без значение кой за коя партия е гласувал. Ние няма да мълчим пред лицето на този преврат срещу нашата демокрация“, заяви Акшенер пред журналисти. Тя допълни, че след консултации с коалиционния партньор ще информира за съвместните действия срещу „хората, които извършиха преврата“. \r\n   \r\n Във вечерните часове след обявеното решение за новите избори в Истанбул мигновено тръгна интригата дали управляващата Партия на справедливостта и развитието отново ще посочи Бинали Йълдъръм като претендент за кметския пост. Пред журналисти партийният говорител Йомер Челик посочи, че „за вота на 23 юни няма да има радикална промяна“. \r\n", "date": "2019.05.07", "title": "Протести в Турция заради решението на ЦИК да повтори изборите за кмет на Истанбул"}
{"url": "http://epicenter.bg/article/Papa-Frantsisk-pristigna-v-Skopie-/182097/7/51", "text": "Папа Франциск пристигна в столицата на Северна Македония - Скопие, съобщават местните медии. На летището той бе посрещнат от президента Георге Иванов и министър-председателя Зоран Заев. По традиция гостът бе посрещнат с хляб и сол. По-късно папа Франциск пристигна в държавната резиденция на президента - вила Водно, където го посрещнаха премиерът Заев заедно с новоизбрания държавен глава Стево Пендаровски, народни представители и членове на католическата общност.  Очаква се Негово светейшество да направи обръщение към държавните власти, гражданското общество и дипломатическата общност.    ", "date": "2019.05.07", "title": "Папа Франциск пристигна в Скопие! Посрещнаха го с хляб и сол"}
{"url": "http://epicenter.bg/article/Germanski-diplomat--Nyama-priznavane-na-Kosovo---nyama-prisaedinyavane-na-Sarbiya-kam-ES-/182101/7/0", "text": "Сърбия не бива да бъде допускана в Европейския съюз преди да признае независимостта на Косово. Това подчерта германският дипломат Волфганг Ишингер, председател на годишната конференция по сигурността в Мюнхен (МСС), в съобщение в социалната мрежа „Туитър“. „Сега всеки знае малко повече за това какво не е желателно. Как можем да продължим? Какво трябва да получи Сърбия (за признаване на Косово)? Бързо присъединяване към ЕС? Едно е ясно: няма признаване - няма присъединяване! А Косово трябва веднага да спре повишаването на митата и да получи либерализация на визовия режим!\", написа германският дипломат.  ", "date": "2019.05.07", "title": "Германски дипломат: Няма признаване на Косово - няма присъединяване на Сърбия към ЕС!"}
{"url": "http://epicenter.bg/article/ES-razkritikuva-reshenieto-za-novi-izbori-za-kmet-na-Istanbul-/182108/7/0", "text": "ЕС разкритикува решението на Висшата избирателна комисия на Турция да отмени резултатите от изборите за кмет в Истанбул и да проведе повторно гласуване на 23 юни, предават ТАСС и БТА.  В съвместно изявление дипломат номер едно на ЕС Федерика Могерини и еврокомисарят по разширяването Йоханес Хан казват, че това решение противоречи на самата идея на демократичния изборен процес.  В документа се отбелязва, че решението е било политизирано и противоречи на ключовата цел на демократичния изборен процес, изразяваща се в признаване на народната воля.  Освен това тази стъпка подкопава изборния процес, към който турският народ е засвидетелствал привързаност, като е гласувал при много висока избирателна активност.  Решението нарушава също така задълженията на Турция като член на Съвета на Европа, се казва още в изявлението.  ", "date": "2019.05.07", "title": "ЕС разкритикува решението за нови избори за кмет на Истанбул "}
{"url": "http://epicenter.bg/article/Papata-v-Skopie--Republika-Severna-Makedoniya-e-most-mezhdu-Iztoka-i-Zapada-/182135/7/51", "text": "По време на първото си папско посещение в Северна Македония папа Франциск се опита да насърчи нейните усилия да се интегрира в европейските институции, след като промяната на името реши продължаващия от десетилетия спор с Гърция, съобщи Асошиейтед прес, цитирана от БТА.  На среща с ръководството на страната Франциск похвали мултиетническата и мултикултурна среда в Северна Македония и каза, че нейният пример в това да бъде мост между Изтока и Запада показва, че може да има мирно съжителство.  Тези черти са много важни за по-голяма интеграция със страните от Европа, каза той. Надявам се, че тази интеграция ще се развие по начин, който ще бъде от полза за целия регион на Западните Балкани, със зачитане на разнообразието и фундаменталните права, каза Франциск.  След като кацна на летището в Скопие, Франциск пристигна с \"Фолскваген Джета\" за разговори с отиващия си президент Георге Иванов. Неговата десетчасова визита ще включи молитва в мемориала на Майка Тереза, както и меса за малката католическа общност в страната с население 2,1 милиона души.  Виктор Димовски, държавен секретар във външното министерство на Северна Македония, заяви пред репортери в понеделник, че визитата е историческа и става в съдбовен момент, когато Северна Македония иска да влезе в ЕС и НАТО. Визитата на папата укрепва още повече вътрешното единство и носи послания за помирение и солидарност, каза отй.  Страната е кандидатка за членство в ЕС от 2005 година, но все още чака начало на преговри за членство в ЕС. След като спорът с името вече е решен, Северна Македония се надява да получи ясен сигнал за начало на преговори за присъединяване през юни. Тя очаква да стане тридесетата членка на НАТО до края на тази година.  Великолепно е, че дойдохме да видим папата тук, в Македония, защото той има послание за младежта и за цялото човечество и ние трябва да го приложим в нашия живот, заяви Кристина Миештри, католичка от Албания.  ", "date": "2019.05.07", "title": "Папата в Скопие: Република Северна Македония е мост между Изтока и Запада "}
{"url": "http://epicenter.bg/article/Diplomat--1-na-Germaniya--Povtornoto-provezhdane-na-vot-v-Istanbul-e-neprozrachno-i-neponyatno-za-nas-/182141/7/0", "text": "Министърът на външните работи на Германия Хайко Маас разкритикува решението за повторно провеждане на кметските избори в Истанбул като „непрозрачно и непонятно за нас\", предава AFP , цитирана от \"Фокус\". „Кой да заеме кметския пост Истанбул може да се реши само по волята на турските избиратели\", се казва в изявление на Маас.  Най-големият изборен орган на Турция нареди в понеделник повторно провеждане на изборите в Истанбул, след като управляващата партия на Реджеп Тайип Ердоган – „Партия на справедливостта и развитието“ се оплака от „нередности\" и „организирана престъпност\" в хода на гласуването, припомня агенцията.   На 31 март в Турция бяха проведени местни избори. Партията на президента Ердоган загуби в мегаполиса и още седмица след вота обяви, че ще иска повторение на изборите.    ", "date": "2019.05.07", "title": "Дипломат №1 на Германия: Повторното провеждане на вот в Истанбул е непрозрачно и непонятно за нас!"}
{"url": "http://epicenter.bg/article/Erdogan-zaplashi-turskiya-biznes-zaradi-kritikite-za-kasiraneto-na-mestnite-izbori-v-Istanbul-/182143/7/0", "text": "Генералният председател на Партията на справедливостта и развитието и президент на Турция Реджеп Тайип Ердоган реагира изключително остро срещу изявления на някои турски бизнесмени относно анулирането на резултатите от местните избори в Истанбул, пише вестник „Джумхуриет”, цитиран от Агенция \"Фокус\".  „След решението на Висшия избирателен комитет (ВИК) за нови избори в Истанбул, наблюдаваме твърде странни изявления на някои групи бизнесмени. Когато ние говорим за нормализация, вие правите подобни изявления, които предизвикват анормалност. Допускате огромна грешка. Всеки да си знае своето място! Нарастват саботажите срещу нашата икономика. Това, което направихме срещу терористите; ще го приложим и към тези саботьори”, заплаши Ердоган.  По-рано държавният глава приветства противоречива заповед за ново провеждане на избори за местна власт в Истанбул като „най-добрата стъпка\" за страната, предава AFP.  „Ние гледаме на това решение като на най-добрата стъпка, която ще засили нашата воля за решаване на проблемите в рамките на демокрацията и правото\", подчерта Ердоган на среща с членовете на „Партия на справедливостта и развитието“ в парламента.   Искрено вярваме, че на изборите в Истанбул е имало организирана корупция, пълна нелегитимност и нередности, заяви турският президент Президентът нарече решението на ВИК за отменяне и повторение на вота в Истанбул \"важна стъпка в укрепването на демокрацията\" на страната.  Това решение представлява \"най-правилната стъпка, която ще укрепи нашата воля като политици да търсим решения на проблемите в рамките на демокрация и законност, да оставим на народната воля правото да отсъди\", смята Ердоган.  \"Разглеждаме това решение, което ще направи така, че сянката над изборите в Истанбул да бъде премахната, като важна стъпка към укрепване на нашата демокрация\", подчерта той.  За победител на изборите в Истанбул на 31 март бе излъчен кандидатът на опозиционния алианс Екрем Имамоглу. ПСР оспорва изборните резултати, аргументирайки се с установени нередности, и вчера ВИК прие иска за анулиране и повторение на изборите в Истанбулската голяма община със седем срещу четири гласа.  Ердоган заяви днес, че дори и ВИК да бе взела противоположното решение, ПСР е щяла да се съобрази с решението.  Опозицията обаче критикува избирателната комисия, че се е огънала под натиска на управляващите.  ", "date": "2019.05.07", "title": "Ердоган заплаши турския бизнес заради критиките за касирането на местните избори в Истанбул "}
{"url": "http://epicenter.bg/article/Pompeo-vnezapno-otmeni-vizitata-si-v-Germaniya/182147/7/0", "text": "Американският държавен секретар Майк Помпео внезапно отмени визитата си в Германия, часове преди планираното му пристигане, а говорителката му се позова на „належащи въпроси”. Това съобщи БГНЕС, цитирана от Нова телевизия.  „Очакваме с нетърпение да пренасрочим този важен набор от срещи”, заяви Морган Ортагус, говорителка на Помпео.  „Секретарят очаква скоро да бъде в Берлин”, допълва тя.  Ортагус не даде повече детайли или обяснения за внезапната промяна на плановете. Помпео трябваше да се срещне с германския канцлер Ангела Меркел и с германския външен министър Хайко Маас по-късно днес.  Все още не е ясно дали той все пак ще пътува до Великобритания в сряда, когато трябва да се срещне с британския премиер Тереза Мей или в четвъртък, когато трябва да посети Гренландия и така да завърши своето европейско турне.  Помпео започна своята обиколка от Финландия, където участва в срещата на министрите от Арктическия съвет в северния финландски град Рованиеми.  От офиса на Меркел прехвърлят всички въпроси относно прекратената визита на Помпео към американското посолство в Берлин, което не даде веднага повече подробности.  ", "date": "2019.05.07", "title": "Помпео внезапно отмени визитата си в Германия"}
{"url": "http://epicenter.bg/article/Pozharnikari-geroi-ot-Notr-Dam-sa-obvineni-v-grupovo-iznasilvane-na-skandinavka/182153/7/0", "text": "Шестима огнеборци, обявени за герои заради потушаването на пожара в парижката катедрала \"Нотр Дам\", са били обвинени в групово изнасилване, написа британският в. Дейли мейл.  Според показанията на 20-годишна туристка от Скандинавия тя в петък се е съгласила да прави секс с единия от служителите след употреба на големи количества алкохол в бар във френската столица. Той е завел младата жена в управление на пожарникарите в южната част на главния град на Франция. Там тя е била подложена на насилствени сексуални действия от страна на шестимата мъже.  Според френското законодателството пожарникарите може да бъдат осъдени на максимум 15 години. Говорител на службата е заявила, че обвинените са били освободени от длъжност.  Огромен пожар бе избухнал в историческата сграда на 15 май. Стихията бе нанесла огромни материални щети. По-късно френският президент Еманюел Макрон бе приел около 100 огнеборци. Той ги бе нарекъл герои и предложил за високи отличия. Според Дейли мейл шестимата мъже са били на церемонията в Елисейския дворец.   Източник: Новини.бг", "date": "2019.05.07", "title": "Пожарникари-герои от Нотр Дам обвинени в групово изнасилване, мъжете са уволнени от работа"}
{"url": "http://epicenter.bg/article/Pamela-Andersan-poseti-Asandzh-v-zatvora--Toy-e-nevinen--dobar-chovek-i-neveroyatna-lichnost-/182160/7/0", "text": "Американската актриса Памела Андерсън призова повече хора да подкрепят Джулиан Асандж,след като посети създателя на \"Уикилийкс\" в лондонски затвор, където той очаква изслушване във връзка с искането от САЩ за екстрадирането му.   Асандж е невинен, добър човек и е невероятна личност. Обичам го, заяви Андерсън пред репортери, след като заедно с главния редактор на \"Уикилийкс\" - исландския разследващ журналист Кристин Храфнсон - се срещнаха с Асандж в затвора \"Белмарш\".   Правителството на САЩ обвини 47-годишния австралиец Асандж в заговор с бившия анализатор от американското военно разузнаване Челси Манинг за публикуването през 2010 г. на секретни документи.   Асандж е в затвора, откакто на 11 април полицията го изведе от еквадорското посолство в Лондон, където прекара 7 години, за да избегне арест. В кратка поява пред съда чрез видеовръзка от затвора миналата седмица Асандж потвърди, че не иска да бъде екстрадиран. Очаква се делото да продължи до една година.   Източник: Канал 3", "date": "2019.05.07", "title": "Памела Андерсън посети Асандж в затвора: Той е невинен, добър човек и невероятна личност! (Видео)"}
{"url": "http://epicenter.bg/article/Yunker-prizna-kato-golyama-greshka-otsastvieto-na-ES-v-kampaniyata-za-britanskiya-referendum/182166/7/0", "text": "Председателят на Европейската комисия Жан-Клод Юнкер призна днес като една от най-големите грешки в мандата си това, че е послушал тогавашния британски премиер Дайвид Камерън ЕС да не се меси в кампанията за референдума за оттеглянето на Великобритания от Общността, съобщи БТА.   Твърде много слушах Камерън. Само ние можехме да опровергаем лъжите, използвани в кампанията, добави Юнкер. Попитан за оценка на последвалите събития, той заяви, че Великобритания може да остане, а може и да напусне ЕС.   Горд съм, че успяхме да задържим Гърция в еврозоната. Гърците, особено по-бедните, показаха устойчивост, коментира той.   Научих от интервю на унгарския премиер Виктор Орбан, че сме в добри отношения. Орбан винаги ме изненадва - казва, че било грешка да приемам поста на председател на ЕК заради британската съпротива навремето. Той не биваше да бъде избиран от унгарците, заяви Юнкер на пресконференция, продължила близо час.   Полша има място в сърцето на Европа, движението \"Солидарност\" възникна там и това не трябва да се забравя. Макар да имаме различия с полското правителство, все някога ще успеем да решим откритите въпроси. Европа е изградена от хората, а не от правителствата, посочи председателят на ЕК.   Трябва да преборим популистите и екстремистите, но не с лични нападки. Броят на подобни нападки нараства и това е нещо ново. Трябва да се борим с действия, да кажем на европейците, че имат основания за надежда и не много поводи за тревоги, обобщи Юнкер.   Възходът на националистите и популистите не би трябвало да се обяснява само с недоволството от Европа, а и с неуспехите от национални политики, коментира той. Юнкер предрече, че Европейският съвет няма да може да избере за негов наследник някой, който не е бил превратилено водещ кандидат за поста.   По повод наближаващия край на мандата си той отчете, че ЕК е намалила със 75 на сто броя на внасяните законопроекти, ЕС е успял да се възстанови от икономическата криза, заплатите са нараснали, инфлацията е в разумни граници.   Трябва да решим въпросите, които наистина имат значение на европейско равнище. Няма да успеем, ако искаме да се занимаваме с всичко, посочи Юнкер. Той заяви, че не изключва възможността за промяна на европейските договори, но настоя, че и с действащите текстове може да се постигнат много промени, ако има воля.  ", "date": "2019.05.07", "title": "Юнкер призна като една от най-големите си грешки отсъствието на ЕС в кампанията за Брекзит"}
{"url": "http://epicenter.bg/article/Valiyata-na-Istanbul-vremenno-stava-kmet/182172/7/0", "text": "Турското министерство на вътрешните работи назначи валията на Истанбул Али Йерликая да изпълнява временно длъжността на кмет на Истанбулската голяма община до произвеждането на нови избори за кмет на мегаполиса на 23 юни. Това съобщи турският телевизионен канал НТВ, цитиран от \"Фактор\".  Решението бе обявено, след като Висшата избирателна комисия на Турция отмени вчера резултатите от изборите за кмет на Истанбул, произведени на 31 март, на които кандидатът на управляващата Партия на справедливостта и развитието Бинали Йълдъръм претърпя поражение от Екрем Имамоглу от опозиционната Народнорепубликанска партия.  Имамоглу спечели с около 13 000 гласа преднина пред опонента си. ПСР оспорва изборните резултати, аргументирайки се с установени нередности, и вчера ВИК прие иска за анулиране и повторение на изборите в Истанбулската голяма общината. ВИК обяви, че вотът ще бъде повторен на 23 юни, когато турските избиратели ще се явят отново пред урните, за да гласуват повторно за кмет на Истанбул.", "date": "2019.05.07", "title": "Валията на Истанбул временно става кмет"}
{"url": "http://epicenter.bg/article/Zenitnite-sistemi--Pantsir--i--Tor-M1--svalili-27-snaryada--izstrelyani-ot-teroristi-po-bazata-Hmeymim/182196/7/0", "text": "Руските зенитни системи „Панцир“ и „Тор-М1“ са свалили 27 реактивни снаряда на 6 май по време на обстрел на авиобазата Хмеймим в Сирия от терористин Нито един боеприпас не е попаднал на територията на съоръжението, съобщиха във вторник от руския Център за примиряване на враждуващите страни, предават ТАСС и Агенция \"Фокус\".  От там отбелязват, че на 6 май системите за противовъздушна отбрана (ПВО) на Руската Федерация успешно са отразили „два удара от реактивни системи за залпов огън по авиобазата Хмеймим от райони, контролирани от терористичните организации в провинция Идлиб“.  „Руските зенитни системи „Панцир-М“ и „Тор-М1“ са свалили 27 реактивни снаряда, като нито един не е паднал на територията на базата“, се казва в съобщението.  Военните добавят, че в същия ден джихадистите са обстреляли градц Джебла, като девет реактивни снаряда са се взривили по улиците на града и в неговите околности.  ", "date": "2019.05.07", "title": "Зенитните системи „Панцир“ и „Тор-М1“ свалили 27 снаряда, изстреляни от терористи по базата Хмеймим"}
{"url": "http://epicenter.bg/article/V-Polsha-sravniha-Tusk-sas-Stalin-i-Hitler-/182199/7/0", "text": "Президентът на Европейската комисия заяви днес, че е \"абсолютно неприемливо\" да срадвняват колегата му - председателя на Европейския съвет Доналд Туск, със съветския диктатор Йосиф Сталин и нацисткия фюрер Адолф Хитлер, което бе направено от полската държавна телевизия. Това предава рускоезичното издание Мигнюз, като цитира Ройтерс.  Туск, който е бивш премиер на Полша и основен конкурент на управляващата националистическа партия \"Право и справедливост\", излезе с остра критика срещу правителството в реч по време на визитата си във Варшава миналата седмица. Той призова управляващите да прекратят посегателствата си срещу върховенството на закона и конституцията на страната.  Държавната телерадиокомпания на Полша, която е под стриктен контрол на управляващата партия, реагира с клип, в който се опита да дискредитира Туск като политик, който е склонен да служи повече на интересите на Германия, отколкото на Полша.  Заедно със снимката на Туск във видеото бяха показани фотографии на Сталин и Хитлер. Управляваните от тях СССР и нацистка Германия нападнаха Полша и си поделиха територията й през 1939 г, припомня изданието.    ", "date": "2019.05.07", "title": "В Полша сравниха Туск със Сталин и Хитлер "}
{"url": "http://epicenter.bg/article/Velikiyat-Hose-Kareras-katsa-v-Sofiya-utre--zalata-za-kontserta-mu-otesnya/182138/6/0", "text": "Утре великият испански тенор Хосе Карерас пристига на летище София за предстоящия си грандиозен концерт в Арена Армеец на 11 май (събота), с който ще се сбогува с българската публика, съобщиха организаторите. Карерас, който е роден в столицата на Каталуния Барселона и е голям приятел на Христо Стоичков, и екипът му ще останат в София цели четири дни. Три от тях ще посветят изцяло на репетиции с оркестъра на Софийска опера и балет. Легендарният испански артист ще прецизира и вокални дуети със своя любимец и ученик Росен Ненчев и сопраното Илина Михайлова, с които ще излезе на сцената на Арена Армеец в събота, заедно със симфоничния оркестър на Операта.  На 9 май програмата на Карерас ще бъде динамична. Между отделните репетиционни сесии той ще отдели време, за да посети Националната музикална академия \"Проф.Панчо Владигеров“, където лично ректорът Димитър Цанев ще го удостои с най-високото почетно звание \"Доктор хонорис кауза“.  Интересът към последния концерт на Хосе Карерас е огромен. Броени дни преди събитието билетите са почти изчерпани. Поради голямото търсене организаторите договориха с Арена Армеец отварянето на допълнителен сектор, в който местата са на чудесната цена 38 лв. и са вече в продажба в мрежата на Eventim и онлайн на https://goo.gl/hGPQV5.", "date": "2019.05.07", "title": "Великият Хосе Карерас каца в София утре, залата за концерта му отесня"}
{"url": "http://epicenter.bg/article/-Dvoen-prozorets--ot-Haldoura-Torodsen-s-premiera-v-Casa-Libri-/182140/6/0", "text": "На 14 май  отваря врати за великолепната исландска писателка Халдоура Тородсен, чиято новела „Двоен прозорец” беше удостоена с Женската награда за исландска литература през 2016 г. и Европейска награда за литература 2017!    е родена през 1950 г. в Рейкявик. Завършила е Исландския педагогически колеж и Исландската академия на изкуствата. Работила е като преподавател и като журналист, авторка е на сборници с поезия, на разкази, новели и романи.   „ ” (превод: Айгир Сверисон) е изящен разказ размишление за пренебрегваните страсти на възрастните хора, за табутата, които съпътстват ежедневието им, за пропастта между поколенията, изолацията и самотата. Освен всичко останало, това е книга за куража и за чудото на новата любов, която носи едновременно надежда, съмнения и страхове. Как ще погледне светът на тази любов, върху която тегне поколенческо табу, която буди присмех и дори поражда враждебност?    ", "date": "2019.05.07", "title": "„Двоен прозорец” от Халдоура Тородсен с премиера в Casa Libri "}
{"url": "http://epicenter.bg/article/Davat-pochetna-nagrada-na-Alen-Delon-v-Kan--vapreki-feministkite-ot-Holivud/182184/6/0", "text": "Филмовият фестивал в Кан застава зад решението си да присъди почетна \"Златна палма\" на Ален Делон въпреки критиките, които американската организация \"Жените и Холивуд\" отправи заради коментарите, които ветеранът на френското кино е правил публично, че е удрял жени и че е против осиновяването на деца от еднополови родители и подкрепата си за френските крайно десни.   След като отличието за легендата на френското кино бе обявена на 17 април, основателката на \"Жените и Холивуд\" Мелиса Силвърстийн каза, че е изключително разочарована, че фестивалът в Кан ще почете човек, който изповядва толкова \"отвратителни ценности\" заради подкрепата му за партията Национален фронт, както и изказванията му, че да си гей е \"противоестествено\".   От фестивала в Кан заявиха, че Делон ще получи отличието, защото е легендарен актьор и е част от историята на фестивала, както са Клинт Ийстууд, Уди Алън и Агнес Варда. \"След Жан-Пол Белмондо и Жан-Пиер Лео за нас е естествено да почетем и култовия актьор Ален Делон\", казват от фестивала и допълват, че няма да разглеждат обвиненията срещу актьора. 83-годишният Делон отказа да коментира. Неговите изказвания и преди са били критикувани като сексистки и фанатични, но той никога не е бил обвиняван в домашно насилие или друго престъпление.   Иконата на европейската киноиндустрия е участвал в повече от 80 филма. Работил е с режисьори като Микеланджело Антониони, Лукино Висконти, Жан-Люк Годар и е играл със звезди като Роми Шнайдер, Жан Габен, Ив Монтан и Лино Вентура.   Източник: Канал 3", "date": "2019.05.07", "title": "Дават почетна награда на Ален Делон в Кан, въпреки възраженията на феминистки от Холивуд"}
{"url": "http://epicenter.bg/article/-quot-Telegraf-quot--pita--Koy-kadruva-v-sada--/182171/11/33", "text": "Трябва да се анализират само някои от съдебните дела, по които \"Телеграф\" и \"Монитор\" са страни пред съда, за да се разбере, че твърденията на олигархичното задкулисие, че Делян Пеевски \"кадрува\" в системата, пишат в коментар двете издания. Те са осъдени по дела, заведени от олигарсите Иво Прокопоиев и Сашо Дончев, което не би се случило, ако в съдебната система наистина кадруваше издателят им, аргументират се двата вестника.  Коментарът е по повод разпространената миналата седмица от „Дневник“, „Клуб Зет“, „Фрог“ и „Медиапул“ поредна „декларация“ до Висшия съдебен съвет (ВСС) на получилото стотици хиляди лева грантове от чужди фондации НПО „Съюз на съдиите в България“. Очаквано, мишената и този път е депутатът Делян Пеевски, издател на „Телеграф“ и „Монитор“. Сега Съюзът на съдиите, оглавяван от печално известния съдия Калин Калпакчиев, оправдал подсъдимите по делото „САПАРД“, пита: „Кадрувал ли Пеевски в съдебната система?“,  В декларацията се претоплят стари фалшиви новини, с участието на компрометирания бивш председател на Софийския апелативен съд Веселин Пенгезов. Активиран е и Методи Лалов, напуснал предвидливо преди две години председателското място в Районния съд, след като проверки констатираха десетки финансови машинации по време на управлението му. Още преди седмица Лалов, съвсем неслучайно и в пълен синхрон с последвалата декларация на Съюза на съдиите, даде старт на манипулацията с изказването си на маргиналната конференция, организирана от грантово зависимото НПО „Правосъдие за всеки“ и финансираното от Цветан Василев сдружение „Боец“.  Разбира се, крайната идея на манипулаторите е подчиненият на задкулисието председател на ВКС Лозан Панов да вкара декларацията за обсъждане още тази седмица, на заседанието на съдийската колегия. Така подсъдимите олигарси за пореден път ще имат повод да отклонят вниманието от себе си, като прехвърлят топката в полето на омразния им Пеевски, чиито вестниците от години разкриват корупцията и зависимостите между същите тези олигарси и магистрати в съдебната система.  Че се разиграва класическо активно мероприятие, спор няма. Както и няма съмнение кои са неговите режисьори и изпълнители. Първо, както вече посочихме, преди седмица бе проведена конференция с гръмкото име „Независим съд – свободна държава! За правото и справедливостта“, организатори на която бяха сдружение „Боец“ - което е на ръчно управление на избягалия в Сърбия екс-банкер Цветан Василев, както и от НПО-то „Правосъдие за всеки“, свързано с друг подсъдим олигарх – Иво Прокопиев. На сектантската сбирка са допуснати само медиите на кръга „Капитал“ и „журналисти“ като Люба Кулезич (водеща задушевни разговори с Цветан Василев на живо и по скайп в защита на налудничавите му брътвежи по казуса КТБ) и Арман Бабикян, разкрит като собственик на мрежа от сайтове за фалшиви новини.  Естествено, няма как лекция да не прочете и „почетният гост“ - председателят на ВКС Лозан Панов, който вместо да обясни как жена му си е закупила имот от „Артекс“ за 382 евро на квадрат (докато половината правителство хвърли оставки заради „ниските“ цени на техните сделки от по 800 евро) и как самият той се е сдобил с луксозна вила само за 26 хиляди лева на морския бряг, предпочете отново да заложи на високопарни фрази за това, че бил „борец за право“, правейки умопобъркани сравнения на съдебната ни система с тази на нацистка Германия по времето на Адолф Хитлер. Че Лозан Панов се е сринал до поредния маргинал в дългия списък на провалените слуги на Прокопиев, е повече от ясно. Не е ясно само колко още провокации ще сътвори този маргинал, уронил критично престижа на магистратската професия, докато заслужено потъне в забвение.  На същата конференция реч е държал и хвърлилият оставка като председател на Софийски районен съд Методи Лалов, като е споделил, че имал договорка с „лошите“, за да стане шеф на съда - визирайки среща с тогавашния председател на ВАС Георги Колев и шефката на Софийски градски съд Владимира Янева. Но докато словото на Панов беше напоително отразено от медиите на Прокопиев, Василев, Сашо Дончев и Огнян Донев още в същия ден, думите на Лалов бяха запазени за по-удобен момент, очевидно на принципа „на час по лъжичка“. Седмица по-късно сайтът на български език на радио „Свободна Европа“, който приюти бивши кадри на Прокопиев и Донев като Иван Бедров, Полина Паунова и Борис Митов, пусна материал със заглавие „Да не се отметне това момче“. Пеевски и влиянието му над Темида, което ВСС не проверява“, към което беше прикачен и клип с изказването на Лалов на въпросната сектантска сбирка. Няколко дни след това логично „цъфна“ и декларацията до ВСС на Съюза на съдиите.  Всъщност, както декларацията, така и думите на Лалов, не съдържат изобщо името Пеевски, но за сметка на това изобилстват от инсинуации и зле скалъпени фалшификации, в духа на бившата Държавна сигурност. Интересно е и как Методи Лалов изведнъж, след седем години се е сетил, че „лошите“ му били помогнали да стане шеф, при положение, че никога не се е оплаквал някой някога да му е оказвал какъвто и да било натиск. Сигурно изведнъж е „прогледнал“, по подобие на скандалната „гнила ябълка“ Румяна Ченалова, която от символ на корупцията в съдебната ни система (изобличена именно чрез „Капитал“), след като започна да бълва фейкове против Пеевски изведнъж беше припозната от Прокопиев като … борец против корупцията (да „борец“, без майтап).  Другият замесен в декларацията е Веселин Пенгезов, който бе освободен от началническото му място в апелативния съд още през 2011 г. заради уронване престижа на съдебната власт. Тогава се разкри и аферата на дъщеря му с отстъпеното й право на строеж в Приморско за 563 кв.м., срещу смешната сума от 2 хил. лева. През 2014 г. прокуратурата повдигна обвинения на Пенгезов и за злоупотреба с евросредства в размер на 700 000 лева, като делото и към момента е висящо. Наистина, за разлика от позакъснялата изповед на гузната съвест на Лалов, Пенгезов не е заявил публично съпричастността си с въпросната декларация. Съюзът на съдиите използва името му, явно за да предаде повече драматизъм на сценария.  И този път е повече от ясно кои са изпълнителите в поредната завера срещу Делян Пеевски. Разбира се това са поръчковите медии на подсъдимите олигарси Иво Прокопиев, Огнян Донев и Цветан Василев. Това са и грантовото зависимият Съюз на съдиите и останалият без работа заради допуснати нередности в работата на Районния съд Методи Лалов – наказан от ВСС докато беше съдия за забавени 22 дела, както и даден на прокурор заради проверка от Сметната палата, установила далавера при организирана от него обществена поръчка за доставка на принтери. Липсва (за сега) само известната като „гнилата ябълка“ на съдебната система, но подвизаваща се днес като знаме на Прокопиевата съдебна реформа, бивша съдийка Румяна Ченалова. Но и нейното включване по темата няма да закъснее – всички, поставили се в услуга на Прокопиев, имат своята запазена роля в сценария.  По-важното обаче е, кои са режисьорите на този водевилен спектакъл на задкулисието. За тази цел достатъчно е да се съпоставят фактите, защото тогава лъсва пълната несъстоятелност на инсинуациите спрямо Пеевски, за сметка на изобличаването на реалните „кадровици“ в съдебната ни система. Факти за кадруване на Пеевски в съдебната система няма и не може да има, защото не Пеевски е човекът, който има за приятели съдии. Не той е и лицето, което е свързано с висши магистрати, нито пък има десетки НПО-та на хранилката на Сорос, с които да организира „конференции“, „кръгли маси“ и „протести“, за да влияе върху общественото мнение и да извива ръцете на съда.  Истината в случая е видна и от птичи поглед – реалният задкулисен кадровик в съдебната власт е не друг, а подсъдимият олигарх Иво Прокопиев, който има за приятел не просто съдия, а съдия № 1 в системата – Лозан Панов. Именно на Лозан Панов и на подчинените му по веригата съдии, разчитат и Прокопиев, и Цветан Василев, и Огнян Донев (последният вече оправдан на първа инстанция за укриване на данъци), за да получат така важните оправдателни присъди за извършените от тях престъпления.  Цялото ръководство на Съюза на съдиите също е под прякото управление на Прокопиев, а явно и на Цветан Василев, след като Съюзът на съдиите участва в активни мероприятия заедно с НПО-то на избягалия фараон – сдружението „Боец“. Сам по себе си този факт е изключително компрометиращ. Рамо до рамо една съдийска организация и НПО на подсъдим и то не кой да е, а подсъдимият за най-голямата в историята на страната финансова измама. В една наистина правова и демократична държава, щеше ли този факт да мине незабелязано? За допълването на взаимовръзките не бива да се забравя и обстоятелството, че още докато беше член на ВСС, сегашният председател на Съюза на съдиите Калин Калпакчиев (самият той наказателен съдия и същевременно автор в изданието на подсъдимия Огнян Донев „Клуб Зет“), беше уловен на снимка, как се разхожда с лидера на олигархичната партия на Прокопиев „Да, България“ Христо Иванов.  Изобщо където и да ги чукнете, ще се спукат, защото докато за Пеевски се фабрикуват нелепи твърдения от крайно компрометирани лица, поставили се в услуга на олигархичното задкулисие (защото друга реализация те вече нямат), то за зависимостите на Съюза на съдиите и на членуващи в него магистрати с подсъдимия олигарх Иво Прокопиев и неговото обкръжение, фактите са много. А и участниците в тези взаимовръзки въобще не се крият. Защото според техните разбирания, да си зависим от Прокопиев е някаква обществена „привилегия“.    Всъщност трябва да се анализират само някои от съдебните дела, по които „Телеграф“ и „Монитор“ са страни пред Темида, за да се разбере, че за съжаление на задкулисието, мантрата им за Пеевски, че „кадрувал“ в системата, не работи. По тези дела ищци са и Прокопиев, и дясната му ръка Юри Катанов, който е в управата на „Да, България“, и Сашо Дончев. Дела за хиляди левове, заради това, че „Телеграф“ и „Монитор“ са казвали истината за престъпното забогатяване на олигархията, по време на така наречения Преход. Но истината едва ли има някакво значение за съдиите, които „правораздават“ по тези процеси. Защо ли? Много просто – всички са членове на същия Съюз на съдиите...  Например „Телеграф“ беше осъден на първа инстанция, че е казал истината за забогатяването на Сашо Дончев и за ролята му в обществото на комисионер, на гърба на народа, заради печалбите му от търговията с газ. Адвокат по делото е Татяна Дончева, друга любимка на кръга „Капитал“, а съдия – членът на Съюза на съдиите Евгени Георгиев. Същият бе и подкрепен от Съюза на съдиите за председател на Софийски градски съд. Може би е случайност? Или решения против „Телеграф“, по две дела с ищец Юри Катанов, съдии по които са отново членове на Съюза на съдиите - Райна Мартинова и Милена Каменова. И тук ли е случайност?   А може би отново е случайност, че ВКС – личният съд на Лозан Панов, осъди „Телеграф“ по дело, заведено от Иво Прокопиев, а съдии по делото бяха Веска Райчева и Светла Бояджиева – и каква „изненада“ – отново членове на Съюза на съдиите. Можем да продължаваме още, защото битката за истината минава през превзетия от Прокопиев и олигархичното задкулисие съд, където другите (противниците на задкулисието) нямат никакви шансове да се преборят за нея.  Е, така ли всъщност „кадрува“ Пеевски в съдебната система, овладяна от Иво Пвокопиев? Голямо „кадруване“ ще да е паднало. А предстоят и още много подобни „случайни“ дела. Как мислите, ще отсъди съдия Красимир Мазгалов, който „случайно“ е заместник-председател на управителния съвет на Съюза на съдиите и който „случайно“ гледа делото в Софийски градски съд на „Черния лебед“ – жената на Лозан Панов, също против „Телеграф“ и „Монитор“. Нищо, че исковата молба на Елисавета Панова беше отхвърлена от районния съд, защото криминалната й регистрация е надлежно установен факт (каква смелост е трябвало на районния съдия за да постанови това решение – благодарение на такива магистрати все още има някаква надежда).   Важното сега е, че адвокат на жената на председателя на ВКС по това дело, вече пред горната инстанция, е Георги Атанасов, съдружник с Даниела Доковска и Ина Лулчева, застанали рамо до рамо с Лозан Панов на стълбите на Съдебната палата на прословутия „пърформанс“ през 2015г. Няма страшно, сега делото вече е при „правилния“ съдия и няма да има неприятни изненади.  А да познаем ли още отсега какво ще реши съдия Гергана Коюмджиева, също член на Съюза на съдите, която ще гледа делото на Сашо Дончев, и той се бил „обидил“ от обяснимата остра реакция на Пеевски против чудовищната манипулация наречена „Бяла книга за свободата на медиите“, разпространена миналата година от олигархичното задкулисие. Няма нужда да гадаем, съдия Коюмджиева ще осъди Пеевски, можем да се обзаложим.   И как изобщо делата срещу „Телеграф“, „Монитор“ или срещу Пеевски се разпределят за решаване все на членове на Съюза на съдиите. Или разпределението в превзетия от Прокопиев съд не е „случайно“ или Съюзът на съдиите се е разраснал неимоверно, че магистрати извън него не са останали. Второто, като се вземат предвид намаляващите членове на съюза за всяко следващо общо събрание, явно не е вярното предположение. Скоро магистратите, членуващи в Съюза на съдиите ще могат да се преброят на двете ни ръце. Значи „виновно“ е разпределението или по-скоро ръката, която го прави.  Да, така именно „кадрува“ Пеевски – като губи делата пред „независимия“ съд, а така „обективно“ отсъжда Съюзът на съдиите, докато пуска декларации против него. Всичко друго е само поредната манипулация, съшита с бели конци.  Това са все скандални връзки, за които няма да прочетете нито в „декларациите“ на магистратите от Съюза на съдиите, нито в медиите на Прокопиев, Дончев, Донев или Василев. НПО-тата на Сорос и „Боец“ също няма да организират „конференции“ или протести, на които да ги изобличат. Вместо това ще повтарят до втръсване пред обществото мантрата за Пеевски и за „зависимата“ от него съдебна система, докато олигархията не получи така желаната съдебна индулгенция.  „Телеграф“ обаче ще отправи официално запитване към Висшия съдебен съвет за това съществува ли зависимост на определени магистрати и съсловни организации от подсъдими олигарси и в частност от Иво Прокопиев, както и има ли влияние Прокопиев върху самия Висш съдебен съвет. Вестникът ще попита зависими ли са Лозан Панов и Калин Калпакчиев от разградския олигарх-приватизатор, притискани ли са съдии, членове на Съюза на съдиите, за да постановяват решения в полза на подсъдими олигарси, както и допустимо ли е председател на ВКС да е „гост-лектор“ на сбирка, организирана от НПО, представляващия на което демонстрира близост с подсъдимо и издирвано от Интерпол лице.  Защото това са съществените въпроси, на които трябва да се отговори, за да се изчисти съдебната ни система, а не на дневен ред непрекъснато да са фалшиви мантри, налагани от истинските виновници за това съдът да продължава да се ползва с най-ниското доверие на обществото. ", "date": "2019.05.07", "title": "\"Телеграф\" пита: Кой кадрува в съда? "}
{"url": "http://epicenter.bg/article/Tretata-svetovna-voyna-se-otlaga--Zasega/182173/11/0", "text": "Понятието „световна война”, поне в частта за нейното формално начало, е неопределено и трудно за дефиниране. Например, непосредственият повод за започването на Първата световна война е атентатът в Сараево на 28 юни 1914 г., при който сръбски терорист убива австро-унгарския престолонаследник Франц Фердинанд. Започналата война между Сърбия и Австро-Унгария бързо задейства системата от военни съюзи на основните европейски сили. Някъде по това време, но неопределено кога, локалният конфликт прераства в световен. Често се твърди, че Втората световна война започнала на 1 септември 1939 г., когато Германия нахлува в Полша. Едва на 3 септември се включват Франция и Великобритания, но войната все още не е придобила характеристиките на световна. Тези разсъждения имат стойност, примерно, при дефинирането на един условен конфликт, при който единствено САЩ си разменят масирани ракетноядрени удари с Русия и/или Китай. Съвсем нормално е неядрените държави, които са мнозинство, да не се намесят. След тези уговорки, носещи всички белези на условностите, може би ще е за предпочитане да се борави с понятието „глобален конфликт”, който може да притежава относително самостоятелни въздушно-космическа, морска и сухопътна компонента. Важно е и обстоятелството, че конфликт теоретично може да възникне неочаквано от случайни обстоятелства след бърза военнополитическа ескалация например около Иран, провокации край моста в Крим или по Северния морски път. Те обаче могат да бъдат овладени. Случайното начало на „голяма война” най-вероятно ще е плод на технически грешки и вариантите за него са толкова многобройни, че не могат да се предвидят.   Очаква се с течение на времето аморфната линия на бойно съприкосновение и икономическа конфронтация да се изтегля през Тихия океан към континенталната територия на САЩ. Времето вероятно ще работи предимно в полза на Пекин. Според анализатори, на своите военни учения европейските армии преобладаващо разиграват изходни ситуации с използване на конвенционални средства. Във всички военни академии в света обаче внушават на командирите азбучната истина, че крайна цел на войната е не превземане на територии, а разбиване на противниковата армия с нанасяне на удари преди всичко по неговите военни и военнопромишлени обекти, по комуникационни и управленски възли, като целта е сломяване волята за съпротива на държавата. Така НАТО действаше в Югославия през 1999 г. и Коалицията в Либия през 2011 г. Неотдавна полковникът от Корпуса на морската пехота на САЩ Метю Рейд в статия в The National Interest разви тезата, че Америка може да победи в евентуална война Русия или Китай, само ако укрепи своята пехота. Дали полковникът знае, че териториите Русия и Китай са сред петте в света, които не могат да бъдат превзети и следователно операциите срещу тях основно ще са въздушно-ракетни и по море? Дъглас Бендоу, бивш специален помощник на президента Роналд Рейгън, а сега старши научен сътрудник към Института Катон, публично призна в National Interest, че Русия не е заинтересована от конфликт с Европа или с Америка, просто тя е против Западът да заплашва сигурността на нейните граници. А Москва на свой ред си дава ясна сметка, че не може да надвие НАТО и затова ще се пази да не провокира излишно Алианса. За това ще й помогнат превъзходната дипломация и добро разузнаване. Датски професор мотивирано разсъждава в Jyllands-Posten, че Русия отстъпва на НАТО и конкретно на САЩ по всички направления в икономиката, технологиите и във военно отношение. Американците са изпреварили далеч Русия в областта на информационно-управляващите системи, осигуряващи най-висока координация в действията на войските и високоточното оръжие на огромни пространства или поне в рамките на регионалните театри на военните действия (ТВД), а в някои аспекти дори в глобален мащаб. Националната елементна база на Русия (в частност нейната миниатюризация) е на извънредно ниско равнище, страната например не е в състояние да произвежда персонални компютри. Въпреки това Русия запазва статута си на свръхдържава изключително благодарение на паритета си със САЩ в областта на ядреното оръжие. Логично е да се допусне, че в съвременната война губещата страна (например Русия) може да нанесе ограничен ядрен удар с малка мощност и то дори по настъпващ противник на нейна територия. Ответният удар навярно ще е по-масиран и така ще започне неконтролирана ескалация, защото страните няма да имат време да оценят какво всъщност се случва.  Отношенията на Русия със съседите са изчистени и освен Украйна само Полша и Прибалтийските лилипути непрекъснато формулират претенции.  САЩ непрекъснато блъфират на ръба на реалностите, че са готови за война с Русия под претекст за „борба с тероризма”, „защита на демокрацията” или просто за „сдържане на Москва”. Само че Вашингтон иска друг да е на фронтовата линия в Европа, за да може да се концентрира срещу Китай.  През април китайският информационен сайт „EastDay” публикува обзора на военния коментатор Ду Венлун относно появяването на авионосната група на НАТО начело със самолетоносачите „Джон К. Стенис” и „Шарл де Гол” в акваторията на Червено море. Авторът счита, че това е предвестник на война, защото досегашните участия на френския самолетоносач в съвместни операции със САЩ винаги е било насочено към поддържане на силите на НАТО във военни конфликти. Значението на този факт обаче е хиперболизиран. Войната всъщност е изключително сериозно начинание, за нея е необходима многогодишна подготовка в бойната, логистичната и информационната област. Първостепенната задача не е прехвърляне на тежка техника и авиация, а разполагане на щабове и подготовка на условия за масово прехвърляне на войски. Както отбелязват експерти, решава се въпросът не „колко”, а „къде” и „как”. Дейността обхваща огромен комплекс от предварителни мероприятия: запознаване на командния състав с бъдещия театър на военните действия, определяне на места за складови бази на боеприпаси и горива, места за разполагане на техниката, сградна база за казарми и болници, постепенно прехвърляне на войски, провеждане на военни учения, информационна подготовка на местното население за бъдещата война, постепенна евакуация на посолствата... Нищо от изброеното засега не се случва и то поне по причина, че САЩ просто не са готови.  Още преди две години сайтът Task and Purpose оповести дългосрочните намерения на Пентагона да купи през 2020 година 10 193 управляеми ракети тип „земя-земя” за възможно използване против Русия и Китай, които да добави към тазгодишните 8101 ракети, за унищожаване на противниковата полева артилерия и средства за ПВО. А как да бъдат направени запаси от снаряди за най-модерния разрушител Zumwаlt, след като само един изстрел на основното оръдие струва $800 хиляди? Оръжията с много електроника остаряват и имат краен срок на експлоатационна годност. Това е причината армиите в света да не са постоянно напълно окомплектовани с техника за война. Например, Русия приема на въоръжение танковете Т-14 „Армата”, изтребителите Су-55, ПВО ракетите С-350 и С-400, но произвежда и приема на въоръжение ограничено количество от тях, само за да ги направи продаваеми на външния пазар и така да поддържа в работно състояние поточните линии. И последно:  Както личи от фактите дотук, до Третата световна война има още много неизвървян път. ", "date": "2019.05.07", "title": "Третата световна война се отлага. Засега"}
{"url": "http://epicenter.bg/article/Evropeyskata-smetna-palata-zapochva-proverka-za-parite-ot-ES--otpusnati-za-patishta-/182126/4/0", "text": "Европейската сметна палата провежда одит на финансирането от ЕС на мрежата от пътища, свързваща държавите членки и техните региони. Одиторите ще разгледат дали действията на Европейската комисия и отпуснатите средства осигуряват напредък на държавите членки към навременно завършване на мрежата и по-добра свързаност за гражданите. Това    Сметната палата публикува днес документ за представяне на текущ одит относно пътищата, свързващи европейските региони. Документите за представяне на текущ одит разкриват информация относно одитна задача, която е в процес на извършване. Те имат за цел да бъдат източник на информация за лицата, заинтересовани от конкретната одитирана политика или програми.  Пътният транспорт все още е основната форма на сухоземен транспорт на хора и стоки в ЕС и се очаква да запази тази позиция в обозримо бъдеще, посочват одиторите. Изграждането на пътища и подобряването на тяхната достъпност има значение и за стимулирането на икономически растеж. Към 2016 г. в транспортния сектор работят повече от 11 млн. души — над 5 % от работната ръка в ЕС.  През 90-те години Комисията си поставя за цел да разработи трансевропейска транспортна мрежа (TEN-T), която включва и пътна инфраструктура. Нейната цел е до 2030 г. да бъдат завършени девет основни коридора с дължина около 40 000 км. от Балтийско море до Атлантика и от Скандинавия до Средиземноморието. Тези коридори имат най-високо стратегическо значение за постигане на целите на политиката и представляват по-голямата част от основната мрежа. Освен това е поставена цел за завършване на широкообхватната мрежа до 2050 г., която ще осигури достъпност и свързаност на всички региони в Европа.  Финансирането от ЕС за пътна инфраструктура в периода 2007—2020 г. възлиза на около 82 млрд. евро, половината от които са изразходвани за основната и широкообхватната мрежа. Основните бенефициенти на това финансиране са централно- и източноевропейските държави членки.  „В последните десетилетия финансирането от ЕС е помогнало да се подобрят транспортните връзки между държавите членки и техните региони, но в пътната мрежа все още съществуват пропуски, липсващи връзки и места с недостатъчен капацитет,“ заяви Джордже Пуфан, членът на Европейската сметна палата, който отговаря за одита. „Съществува риск цялата основна мрежа на ЕС да не бъде завършена навреме.“   ", "date": "2019.05.07", "title": "Европейската сметна палата започва проверка за парите от ЕС, отпуснати за пътища "}
{"url": "http://epicenter.bg/article/Porozhanov--Postradalite-ot-gradushkite-stopani-shte-poluchat-obezshtetenie/182142/4/0", "text": "Пострадалите от градушките стопани ще получат обезщетение. Това заяви министърът на земеделието, храните и горите Румен Порожанов, съобщиха от пресцентъра на Министерството на земеделието, храните и горите.   Той заедно със зам.-министър Атанас Добрев и изпълнителният директор на Държавен фонд „Земеделие“ Живко Живков посетиха засегнатия от бедствието район на село Българене. Те направиха оглед на място на пострадалите от градушката ниви и селски дворове.   Вече е сформирана и комисия към областната и общинската служба „Земеделие“, която описва и оценява щетите на място. Стопаните ще бъдат компенсирани в две направления по съкратена процедура. Регистрираните земеделски производители ще бъдат подпомогнати по линия на държавната помощ за компенсиране на разходите, причинени от неблагоприятни климатични събития. Те ще получат финансова подкрепа в размер на 80% от направените разходи.   По второто направление ще се подпомогнат малките нерегистрирани стопани с унищожена продукция в дворовете и градините. За тях ще бъде предоставено подпомагане по линия на държавната помощ de minimis на база на оценката на щетите. Тези стопани ще подават документи при кмета в Общината.  ", "date": "2019.05.07", "title": "Порожанов: Пострадалите от градушките стопани ще получат обезщетение"}
{"url": "http://epicenter.bg/article/Bashtata-na-Tita-y-otpusnal-stipendiya-s-obshtinski-pari/182109/3/0", "text": "Популярната певица Тита е получавала финансова помощ от община Силистра, докато баща й е бил общински съветник там, пише в. \"България днес\".  Вестникът разполага с протокол от едно от събранията през 2013 година. Тогава е взето решение за отпускане на финансова помощ на Христина Христова, член на музикална формация „До-Ре-Ми“ за участие в престижен международен конкурс за млади таланти в Москва. Всички общински съветници са гласували „за“.  От малка Тита е била музикален талант и е получавала солидно рамо от баща си. Той от много години е общински съветник. Преди да поеме ръководството на НОИ, е бил заместник кмет по финансовите въпроси.  През март Пенчев бе арестуван, след като беше сочен за източване на държавния бюджет. Тита отказва всякакви коментари по темата, но не отрича, че е много разстроена от случващото се.", "date": "2019.05.07", "title": "Бащата на Тита й отпуснал стипендия с общински пари"}
{"url": "http://epicenter.bg/article/MVR-otkriva-denonoshtna-liniya-za-signali-za-narusheniya--svarzani-s-izborniya-protses/182116/3/0", "text": "МВР открива от днес денонощна линия за сигнали за нарушения, свързани с изборния процес, съобщиха от вътрешното министерство.   Подаваната информация трябва да е относима към дейността на МВР по време на изборния процес. До 27 май ще функционира денонощно открита линия на МВР   за приемане на сигнали, свързани с нарушения на изборния процес при подготовката и произвеждането на изборите за членове на Европейския парламент.  ", "date": "2019.05.07", "title": "МВР открива денонощна линия за сигнали за нарушения, свързани с изборния процес"}
{"url": "http://epicenter.bg/article/Deloto-sreshtu-Nikolay-Nenchev-za-iztrebitelite-MiG-29-e-kam-finala-si-/182130/3/0", "text": "Делото срещу бившия министър на отбраната Николай Ненчев за изтребителите МиГ-29 е към своя край, съобщава БТА.  Следващото заседание по него ще е на 1 юли, като адвокатите и прокуратурата са в готовност тогава да направят своите пледоарии.  Според прокуратурата като министър на отбраната Ненчев не е изпълнил служебните си задължения и не е осигурил авиационната безопасност и летателната годност на самолети от изтребителната авиация на ВВС на страната ни.  Съдът реши днес, че отговорът на исканата справка от МО, отправена на миналото заседание, не е достатъчно обстоятелствен.  И поиска нова справка, която да уточни вдигани ли са на бойно дежурство български изтребители заради навлизане на руски военни самолети в нашето въздушно пространство конкретно в зоната за отговорност, от 2011 г. до края на мандата на Николай Ненчев.  ", "date": "2019.05.07", "title": "Делото срещу Николай Ненчев за изтребителите МиГ-29 е към финала си "}
{"url": "http://epicenter.bg/article/VSS-proveryava-Lozan-Panov-dali-e-zavisim-ot-Prokopiev/182145/3/0", "text": "Висшият съдебен съвет, етичната комисия към съдийската колегия на ВСС и Инспекторатът на ВСС да проверят дали председателят на Върховния касационен съд Лозан Панов е зависим от издателя на \"Капитал\" и \"Дневник\" и подсъдим за аферата \"ЕВН\" Иво Прокопиев. Това се настоява в писмо на \"Телеграф медиа\" - издател на \"Телеграф\" и \"Монитор\", депозирано тази сутрин във Висшия съдебен съвет, съобщи    То е адресирано до представляващия ВСС Боян Магдалинчев и членовете на съвета и е с копия до вицепрезидента на Европейската комисия Франс Тимерманс и правосъдния министър Данаил Кирилов.   В писмото са описани обстоятелства, накърняващи според издателската ни група Кодекса за етично поведение на българските магистрати и създаващи основателни съмнения за зависимости на съдии, в това число и членове на ВСС от Иво Прокопиев и свързани с него лица.   Освен за проверка на тези данни се настоява и за проверка на съмненията, че Панов в качеството си на председател на ВКС и бившият член на ВСС Калин Калпакчиев в настоящото си качество на председател на Съюза на съдиите в България оказват натиск върху магистрати.  ", "date": "2019.05.07", "title": "ВСС проверява Лозан Панов зависим ли е от Иво Прокопиев"}
{"url": "http://epicenter.bg/article/Dzhip-pomete-4-detsa-v-Sofiya/182146/3/0", "text": "Джип блъсна четири деца, след което се преобърна в Перловската река в София, съобщи Нова телевизия. Пострадали са три момичета на 17 години и едно момче на 16. Едното от децата е с открита фрактура, разказаха очевидци. Две от момичетата са с височинни травми, след като и те паднали в коритото на реката.   Инцидентът станал в района на стадион \"Георги Аспарухов\". Сигналът е подаден в 13.45 ч.   Към мястото са изпратени три коли на Спешна помощ.   Ранените са настанени в \"Пирогов\".   По първоначална информация водачът на лек автомобил „Мерцедес“ е загубил контрол над управлението и е блъснал 4 деца на възраст между 15 и 17 години, съобщиха от пресцентъра на МВР.   След това автомобилът е паднал в канала. Веднага към мястото на инцидента са насочени екипи на „Пътна полиция“, пожарната и Спешна помощ.   Изясняват се всички обстоятелства за възникването на инцидента.   По първоначална информация едното момиче, на 17 години, е със счупване в областта на кръста и в тежко състояние, съобщиха от Центъра за спешна медицинска помощ в София. Второто момиче е с открита фрактура на стъпалото. Третото момиче е с контузия в областта на подбредрицата, а 16-годишно момче е с контузия в областта на глезена.  Две от децата не са от София.   Шофьорът на автомобила твърди, че е бил засечен от друг водач преминаващ на червено, предаде Нова телевизия. В опита си да избегне удар, водачът на автомобила, блъснал децата, завил рязко наляво, колата поднесла и връхлетяла върху пострадалите.  \"Карах с максимум 50 км/ч. В шок съм\", сподели водачът. Направена му е проба за наличие на алкохол в кръвта, но резултатите от нея все още не са оповестени.   По-късно екипи на пожарната и полицията извадиха от коритото на Перловската река падналата лека кола.", "date": "2019.05.07", "title": "Кола помете 4 деца в София и се обърна в Перловската река (ВИДЕО)"}
{"url": "http://epicenter.bg/article/Sindikalnata-federatsiya-na-sluzhitelite-v-MVR-za-deloto--quot-Chorata-quot--Balgarskite-politsai-ne-sa-ubiytsi--/182149/3/0", "text": "Синдикалната федерация на служителите в МВР (СФС МВР) излезе с обръщение към гражданите, след като Върховният касационен съд (ВКС) окончателно осъди петима български полицаи на по 7 години затвор заради смъртта на арестанта Ангел Димитров-Чората.  От съсловната организация изказват подкрепа към колегите си и се обръщат към гражданите с посланието \"Българските полицаи не са убийци\", какъвто е и надсловът на лавината от протести и недоволство в социалните мрежи, които се надигнаха в защита на бившите служители на МВР Янко Граховски, Мирослав Писов, Иво Иванов, Борислав Механджийски и Георги Калинков, припомня \"Правен свят\". С решение на Върховния касационен съд те получиха окончателни присъди от по 7 години затвор за смъртта на благоевградчанина Ангел Димитров-Чората, който почина при задържане на 10 ноември 2005 г.  \"Да, към нас могат да бъдат отправяни упреци, много от които – основателни. Но българските полицаи не са убийци. Убедени сме, че това е ясно на нашите сънародници и се надяваме на тяхната подкрепа\", пишат от Синдиката на служителите на МВР в официалната си страница във Фейсбук.  Управителният съвет на Синдикалната федерация на служителите в МВР с недоумение и тревога се запозна с поредната присъда по делото за смъртта на Ангел Димитров – Чората.  СФСМВР е ангажирана по обясними причини с този случай от самото си учредяване. На организирания от Федерацията през септември 2009 година в София митинг под надслов \"Българските полицаи не са убийци\", а и многократно пред медиите ясно сме заявявали, че не можем да приемем за доказан факт това, че петима полицейски служители, избрани практически на случаен принцип и изпратени с ясна задача да задържат лице, са пристъпили към изпълнение на задълженията си и са действали по време на това изпълнение с намерението да отнемат живота му.  Поредната присъда по това дело не е в състояние да промени по никакъв начин позицията ни.  Както ни повеляват дългът и честта на служители в МВР, ние продължаваме да вярваме в българското правосъдие. Тази вяра ни дава основание да настояваме и да се надяваме делото да бъде преразгледано и поддържа убеждението ни, че справедливостта ще възтържествува.  Да, към нас могат да бъдат отправяни упреци, много от които – основателни. Но българските полицаи не са убийци.  Убедени сме, че това е ясно на нашите сънародници и се надяваме на тяхната подкрепа.  ", "date": "2019.05.07", "title": "Синдикалната федерация на служителите в МВР за делото \"Чората\": Българските полицаи не са убийци! "}
{"url": "http://epicenter.bg/article/VAS-otkaza-da-proveryava-mestonahozhdenieto-na-Delyan-Peevski-/182178/3/0", "text": "Върховният административен съд /ВАС/ отказа да проверява местонахождението на депутата от ДПС Делян Пеевски. Това стана по време на делото, заведено от соченото за свързано с ексбанкера Цветан Василев НПО БОЕЦ, срещу ЦИК, съобщава Канал 3. Поводът е, че след сигнал на БОЕЦ за незаконосъобразност на кандидатурата на Делян Пеевски за евродепутат, комисията извърши проверка и се произнесе категорично, че той отговаря на всички изисквания на Изборния кодекс да бъде кандидат за член на Европейския парламент.  Този отговор на ЦИК не удовлетвори НПО-то и то потърси разправа в съда, като поиска от него мащабна справка за движението на Делян Пеевски извън страната, нещо, което обаче никога досега не е изисквано за нито един друг кандидат за евродепутат във всички кампании до момента.  Съдът отхвърли като ненужно и несъотносимо към жалбата на БОЕЦ срещу ЦИК събирането на подобни удостоверения от Митници, Гранична полиция, НСО, както и от Външното министерство на ОАЕ.  Законът не се интересува от фактическото местоположение на кандидата за евродепутат, повториха от ЦИК пред ВАС. Комисията посочи отново и пред съда, че Делян Пеевски е подал необходимата декларация с данни за настоящ и постоянен адрес. Извършена е проверка на ГРАО и всички изисквания на закона са изпълнени.  Поради това от ЦИК призоваха съда да остави без уважение жалбата на НПО-то, което беше защитавано в съда от Николай Хаджигенов. Дори и той обаче не предостави на медиите документи в подкрепа на атаките срещу Делян Пеевски и така потвърди съмненията за поредна безпочвена провокация.  Съдийският състав ще се произнесе окончателно по жалбата на БОЕЦ срещу ЦИК в сряда.", "date": "2019.05.07", "title": "ВАС отказа да проверява местонахождението на Делян Пеевски "}
{"url": "http://epicenter.bg/article/Izvadiha-mertsedesa-ot-Perlovskata-reka--edno-ot-pometenite-detsa-e-v-tezhko-sastoyanie--VIDEO--/182192/3/0", "text": "Екипи на пожарната и полицията извадиха от коритото на Перловската река падналата по-рано днес лека кола, която помете четири деца, предаде Канал 3.  Днес малко преди 14.00 часа лек автомобил блъсна четири деца на кръстовището на бул. \"Владимир Вазов\" и ул. \"Васил Кънчев\" в София, след което падна в Перловската река. Шофьорът бе проверен веднага за наличието на алкохол в кръвта и заяви, че е карал с 50 км/ч и е бил засечен от друг автомобил.  По първоначална информация три от децата също са паднали в Перловската река при инцидента. Едното момиче, на 17 години, е със счупване в областта на кръста и в тежко състояние, съобщиха от Центъра за спешна медицинска помощ в София. Второто момиче на 15 г. е с открита фрактура на стъпалото.  Третото момиче е с контузия в областта на подбредрицата, а 16-годишно момче е с контузия в областта на глезена.  Предстоят операции на двама от младежите, блъснати от лек автомобил в столицата, съобщи за директорът на УМБАЛСМ \"Н. И. Пирогов“ проф. Асен Балтов.  \"Едното момче е на 16 години, то е със счупване на капачката на коляното и глезенна става. То предстои да бъде оперирано в следващите часове“, обясни той. Проф. Балтов допълни, че друго момиче на 17 години е със счупване в областта на таза и подбедрицата и с комоцио. То ще бъде настанено в Детска реанимация.  \"Ще бъдат направени допълнителни изследвания и при добра стабилизация ще бъде оперирано в рамките на 24 часа“, допълни директорът.  \"Две момичета на 15 години са в по-леко състояние, но въпреки това ги оставяме за 24-часово наблюдение, заради травмите, които имат. Едното момиче е с разкъсна контузна рана в областта на коляното. Другото момиче е с навяхване на глезенната става“, каза още проф. Балтов.  ", "date": "2019.05.07", "title": "Извадиха мерцедеса от Перловската река, едно от пометените деца е в тежко състояние (ВИДЕО) "}
{"url": "http://epicenter.bg/article/Minyu-Staykov-ostava-v-aresta-/182195/3/0", "text": "Миню Стайков остава в ареста, реши Специализираният наказателен съд. Мотивите са, че няма да се укрие, но може да извърши друго престъпление.  Той е обвиняем по делото за злоупотреба с пари от европейски фондове. По-рано днес спецпрокуратурата внесе искане за най-тежка мярка за неотклонение „задържане под стража“.  Защитата поиска отвод на прокурорите с мотива, че не са обективни да проведат разследването. Адвокатът на Стайков изтъкна, че прокурорът Ангел Кънев е собственик на няколко имота, които са под контрола на преките конкуренти на Стайков, предаде БТВ.  Кънев пък обясни, че става дума за три сделки, направени преди години. Имотите били купени онлайн. По думите му, това са земеделски земи и са под 5 декара. Съдът не уважи искането за отвод на прокурорите.  Специализираната прокуратура разследва 8 души за престъпления с евросредства по Програмата за развитие на селските райони и Програмата за конверсия на лозя. Сред тях е алкохолният бос Миню Стайков, за когото това е трето обвинение.  Стана ясно също, че министърът на земеделието е получил призовка от спецпрокуратурата по делото за източване на европари срещу Стайков.  Румен Порожанов ще бъде разпитан като свидетел и в качеството му на бивш директор на Държавен фонд \"Земеделие\". Освен Порожанов са призовани и други държавни служители.  Според защитата Стайков е помагал на млади хора от Карнобат да стартират бизнеса си. Прокуратурата обаче твърди, че младежите са участвали в престъпна схема.  ", "date": "2019.05.07", "title": "Миню Стайков остава в ареста "}
{"url": "http://epicenter.bg/article/Papata-otletya-za-Skopie--Borisov-go-izprati-na-letishteto/182077/2/0", "text": "  Премиерът Бойко Борисов благодари на Негово Светейшество папа Франциск за това, че посети страната ни и подчерта, че България ще продължава да работи за мир в региона.„Правя го по убеждение. „Добрият съсед е повече от роднина“ - казваме в България. Народът се радваше, видях го“, посочи министър-председателят.   „Продължавайте да изграждате мир, сейте добро“. С тези думи завърши срещата между Негово Светейшество папа Франциск и министър-председателя Бойко Борисов.   Негово светейшество Папа Франциск, който пристигна на 5 май на апостолическо пътуване в България, отлетя тази сутрин за Северна Македония. Министър-председателят Бойко Борисов го изпрати на летище София. Част от церемонията по изпращането бяха и представители на Националната гвардейска част. Главата на Римокатолическата църква се качи в самолета на фирмата \"Ал Италия\" на летище \"София\". Заедно с него е и делегация от Ватикана.    Папа Франциск пристигна на 5 май в София с папска свита, съставена от 35 души - най-висши представители на Светия престол. Сред тях бяха държавният секретар на Светия престол - кардинал Пиетро Паролин, както и кардиналите Леонардо Сандри и Курт Кох.  По време на апостолическото си пътуване в България с послание за мир на Земята Папа Франциск посети София и Раковски. Светият отец имаше среща с президента Румен Радев, с гражданското общество и дипломатическия корпус. Главата на Римокатолическата църква се срещна с българския патриарх Неофит в Синодалната палата и отправи молитва пред олтара на Светите братя Кирил и Методий в катедралния храм \"Св. Александър Невски\". Хиляди вярващи - българи и чужденци, присъстваха на неделната молитва \"Царице небесна\", която Папа Франциск произнесе на площад \"Св. Александър Невски\".  Молитвата \"Царице небесна\" всяка седмица се проследява в ефир от над 100 милиона вярващи от цял свят, а сега за първи път тя прозвуча от столицата на България. Около 12 000 души присъстваха на празничната Света литургия на площад \"Княз Александър Първи\", която Папа Франциск отслужи, като в нея участваха и българските католически епископи Христо Пройков и Георги Йовчев.  И в София, и в Раковски - много вярващи бяха дошли, за да видят, чуят и да се докоснат до Папа Франциск, а някои от тях си направиха и снимки със Светия отец. Особено вълнуваща беше литургията в църквата \"Пресвето сърце Исусово\" в Раковски, на която Папа Франциск даде първо причастие на 242 деца. Първото причастие за децата е първата им среща с Господа, каза Папа Франциск в храма.  Кулминация в апостолическото пътуване на Папа Франциск в България беше събитието за мир, която се състоя на 6 май на площад \"Независимост\" в София. На него присъстваха представители на различните вероизповедания в България, а главата на Римокатолическата църква отправи своето послание за мир към целия свят. Мотото на апостолическото пътуване на Папа Франциск в България носеше заглавието на енцикликата на Свети папа Йоан 23-и \"Мир на земята\" /Pacem in terris/, който е наричан \"българският папа\". Затова в официалното лого на апостолическото пътуване на Папа Франциск у нас беше изобразено земното кълбо, върху което нашият регион е озарен от особена благодатна светлина, а глобусът е обгърнат от надписа на енцикликата на Свети папа Йоан 23-и \"Мир на земята\" - на български и на латински език.  Апостолическото пътуване на Папа Франциск в България беше 29-ото му посещение в чужбина след избирането му за глава на Римокатолическата църква през 2013 г.", "date": "2019.05.07", "title": "Папата на летището: Останах много доволен, защото сте здрав народ! Сейте добро, изграждайте мир!    "}
{"url": "http://epicenter.bg/article/Borisov-na-letishteto--Nay-silnoto-poslanie-na-papapa-be-za-mir/182081/2/0", "text": "Благодаря за организацията около посещението на Папа Франциск в България. Искам да се извиня на тези, на които не го харесват и сме им причинили неудобство с тежкия трафик. Тридневното му посещение е една добра реклама за България. Всички медии отразяват посещението му. Призивите му за мир, отношение към децата, хората, мисля, че беше едно добро посещение. Това каза премиерът Бойко Борисов след отпътуването на Светия Отец към Скопие в рамките на балканската му визита.  „Най-силното му послание бе за мира. В негово лице имаме един голям приятел на България“, допълни той.  Борисов увери, че ние винаги сме били толерантни към бежанците, векове наред. „Винаги много ясно съм разграничавал хората, които бягат от войните от икономическите имигранти и тези, които нелегално искат да влязат в страната, нарушавайки закона. И ние така сме бягали и нас са ни приютявали. Нищо различно не каза папата от това, което навсякъде казва. Затова много стриктно пазим нашата граница“.  Той коментира и отказа на представители на нашата църква да се включат в молитвата за мир на Папа Франциск. „В божиите работи не се бъркам. Господ е назначил и папата, и патриарха. Беше ми много приятно, когато папата целуна кръста на нашия патриарх. След това от църквата решиха друго да правят“.   Навремето \"атентатът срещу папата бе приписан на България, съжалявам, че този човек - Сергей Антонов изстрада толкова много заради една световна конспирация, в която нямаме нищо общо\", каза Борисов. И подчерта:  \"десетилетия наред този атентат се свързваше с България. Виждате три дни папата се разхождаше из центъра на България и отправи своите молитви за мир и благоденствие, така че мисля, че това са добри резултати\".   Премиерът Борисов разкри, че папата е ял кисело мляко сутрин, обед и вечер.   Последните му думи бяха: ”Продължавайте да изграждате мир, да правите мостове, магистрали на Балканите”, заяви премиерът Борисов след като изпрати папа Франциск за Скопие.  ", "date": "2019.05.07", "title": "Борисов на летището: Най-силното послание на папата бе за мир"}
{"url": "http://epicenter.bg/article/Kandidati-ot--quot-BSP-za-Balgariya-quot--posetiha-Plovdiv/182185/2/0", "text": "  “Справедливото разпределение на инвестиционния фонд и справяне с данъчния рай, известен като офшорни зони”, така отговори кандидатът за евродепутат от \"БСП за България\" проф. Румен Гечев на въпрос за най-важните аспекти от визията на левицата по време на среща с граждани в гр. Пловдив. Той обясни, че само с тези мерки може да се промени радикално социалното положение на милионите бедни.  “България да смени имиджа си на държава с най-ниски данъци и най-евтина работна ръка”, това каза Тодор Стоилов.  Валери Жаблянов изрази надежда, че българите ще проявят воля за промяна на 26 май. По- рано днес той посети фабрика \"Искра\", гр. Първомай. Българската икономика и възможностите на българския бизнес да оцелее в условията на нерегламентиран внос, конкуренцията на турски и китайски стоки, които пречат на развитието на малките и средни предприятия - бяха сред темите на разговора му с мениджмънта и служителите на предприятието.  Тримата се срещнаха с граждани в центъра на града във Инфоцентъра на БСП.  ", "date": "2019.05.07", "title": "Кандидати от \"БСП за България\" посетиха Пловдив"}
{"url": "http://epicenter.bg/article/Andrey-Kovachev--Nay-serioznata-investitsiya-v-barza-pomosht-e-blagodarenie-na-evropeyskata-solidarnost/182186/2/48", "text": "  Благодарение на европейската солидарност над 71 млн. евро ще бъдат отпуснати за инвестиции в здравеопазването в България. Това каза кандидатът за евродепутат от листата на ГЕРБ и СДС за европейските избори Андрей Ковачев по време на среща със здравни работници в 8-мо ДКЦ, намиращо се в столичния район Надежда, съобщиха от пресцентъра на партията.  Той добави, че най-сериозната инвестиция в българската бърза помощ ще дойде от Европейския съюз. Със средствата ще бъдат закупени 400 линейки, 237 медицински центрове за бърза и спешна помощ ще бъдат обновени в България. Ще бъде закупена много сериозна медицинска апаратура.  „Ние сме освен европейски граждани и европейски пациенти, затова трябва да имаме адекватна отговаряща на съвременните изисквания медицинска помощ“, добави Kовачев. Той подчерта, че основното е да се засили добавената стойност на Европейския съюз, подпомагайки българското правителство за инвестиции в здравеопазването. Така българският здравен сектор ще е по-конкурентоспособен и ще има по-добра бърза медицинска помощ.  “Трябва да работим в синхрон с европейските институции, с българското правителство, българския парламент и с местната власт, както и с доставчиците на здравни услуги, с болниците, с организациите на пациенти, с организациите на лекарите на сестрите и с фармацевтичната индустрия. По моя инициатива в предишния европейски парламент беше създадена групата за достъп до качествено здравеопазване и смятам ако бъда избран отново за член на ЕП да продължа активната работа в групата. Така можем да идентифицираме най-добрите практики и най-добрата добавена стойност на Европа към българското здравеопазване“, каза Ковачев.  Според него представителите на листата на ГЕРБ и СДС искат да се дискутират конкретни теми, а не да се води агресивна политика и да дезинформират гражданите.  „Ние сме показали какво можем, българското правителство е защитило проекти в сферата на здравеопазването, така че до 2021 година ще бъдат доставени линейките по този важен проект и ще бъдат оборудвани медицинските центрове за спешна медицинска помощ с над 72 млн. евро. Тези политики в тази сфера трябва да продължат и ние ще работим за това“, каза още Ковачев.  В срещата със здравните работници взеха участие кметът на Надежда Димитър Димов, народните представители Христо Гаджев, д-р Лъчезар Иванов, Анна Александрова, общински съветници, райони кметове, членове на ГЕРБ.  ", "date": "2019.05.07", "title": "Андрей Ковачев: Най-сериозната инвестиция в бърза помощ е благодарение на европейската солидарност"}
{"url": "http://epicenter.bg/article/Hristo-Kirchev--Poseshtenieto-na-papa-Frantsisk-e-ogromen-uspeh-za-stranata-ni--/182187/2/0", "text": "ПОСЕЩЕНИЕТО НА ПАПА ФРАНЦИСК У НАС Е ОГРОМЕН УСПЕХ ЗА СТРАНАТА НИ!  Факта че покрай този смирен духовен човек бяха приковани погледите към България на всички медии и видни световни личности в продължение на 2 дни, е невероятен позитивен имидж за Страната ни!  Тепърва ще се видят политическите и икономически последствия за Родината ни. Това не е само протоколно посещение на Главата на Римо-Католическата Църква. От София Папата отправи важни, уникални послания към Света, някои от тях изречени за първи път! От нас започва неговото посещение и обръщение към Западните Балкани.  Папата като духовен водач на над милиард жители на Планетата, е една от най-важните политически личности на Света, с чиито думи се съобразяват държавните лидери. Благодарности към Министър Председателя Бойко Борисов и екипа му, съумял и убедил Папа Франциск да посети Страната ни. Давам си сметка, че това не е никак лесно, тъй като стотици са поканите към Светия Отец.  Благодарности и от нас, обикновените хора че видяхме и почуствахме една много позитивна, великодушна, скромна и въздействаща Личност!  Благодарности и към служителите на реда, осигурили посещението на Папата да протече при образцов ред и сигурност. ДВА ПРЕКРАСНИ ДЕНА ЗА НАС, БЪЛГАРИТЕ! БЛАГОДАРИМ ТИ ПАПА ФРАНЦИСК ЗА УРОКА ПО ЧОВЕЧНОСТ!", "date": "2019.05.07", "title": "Христо Кирчев: Посещението на папа Франциск е огромен успех за страната ни! "}
{"url": "http://epicenter.bg/article/Kandidatite-na-BSP-za-evrodeputati-shte-posetyat-Silistra--Blagoevgrad--Dobrich--Stara-Zagora--Targovishte/182188/2/0", "text": "  На 08.05.05.2019г. (сряда) кандидатите за евродепутати от \"БСП за България\" ще посетят областите Силистра, Благоевград, Добрич, Стара Загора, Търговище, съобщиха от пресцентъра на партията.   В 14:00 часа, в сградата на общинския съвет, в гр. Тутракан, водачът на листата на левицата Елена Йончева ще се срещне с работодатели. В 17:15 часа, в Арехологическия резерват, тя ще срещне с проф. Георги Атанасов. В 18:00 часа, в Дунавски парк в града, тя ще участва в митинг-концерт.  Благоевград  В 13:30 часа, в Народно читалище \"Климент Охридски 1922\", в гр. Симитли, проф. Румен Гечев ще се срещне обществеността. В 15:30 часа, в клуба на БСП, с. Микрево, общ. Струмяни, той ще се срещне с жители. В 17:00 часа, в гр. Сандански, проф. Гечев ще се срещне с граждани на централната улица в града. В 18:00 часа, в залата на общината в града, той  ще се срещне с обществеността.    В 18:00 часа, в Залата на запасните офицери, в  гр. Шабла, д-р Десислав Тасков ще се срещне с граждани.  В 12:00 часа,  в областния съвет на БСП, в гр. Добрич, Момчил Неков ще даде пресконференция. В 14:00 часа, в областния съвет, Неков ще се срещне с младежи.   В 17:00 часа, в х-л \"Верея\", в гр. Стара Загора, Иво Христов ще даде брифинг за представители на медиите. В 18:00 часа, в Зала 1 на х-л \"Верея\", той ще се срещне с обществеността.     В 11:00 часа, в центъра на гр. Антоново, Деница Златева и Цветелина Пенкова ще се срещнат с граждани. В 14:00 часа, в с. Садина, общ. Попово, те ще се срещнат с жители.  В 17:00 часа, на Братската могила в центъра на гр. Търговище, Златева и Пенкова ще поднесат венци и ще вземат участие в шествие. В 18:00 часа, в клуб \"Дръзновение\", квартал Запад на гр. Търговище те се срещнат с граждани.", "date": "2019.05.07", "title": "Кандидатите на БСП за евродепутати ще посетят Силистра, Благоевград, Добрич, Стара Загора, Търговище"}
{"url": "http://epicenter.bg/article/Shefat-na--quot-Pirogov-quot--s-podrobnosti-za-sastoyanieto-na-blasnatite-ot-kola-detsa/182189/2/0", "text": "Към момента няма опасност за живота на четирите деца, които пострадаха по-рано днес в катастрофа в столицата. Предстоят операции на двама от младежите. Това заяви директорът на УМБАЛСМ „Н. И. Пирогов“ проф. Асен Балтов.  Припомняме, че днес малко преди 14.00 часа лек автомобил блъсна четири деца на кръстовището на бул. \"Владимир Вазов\" и ул. \"Васил Кънчев\" в София, след което падна в Перловската река.  „Едно от момчетата е със счупване на капачката на коляното и глезенна става. 16-годишният ще бъде опериран в следващите часове. 17-годишно момче също е сред пострадалите, той е със счупване в областта на таза и подбедрицата и с комоцио. Младежът ще бъде настанен в Детска реанимация, а след изследвания ще бъде опериран след 24 часа\", каза още той.  „Две момичета на 15 години са в по-леко състояние, но въпреки това ще ги оставим за 24-часово наблюдение, заради травмите, които имат“, допълни шефът на \"Пирогов\".  „Едното момиче е с разкъсна контузна рана в областта на коляното. Другото момиче е с навяхване на глезенната става“, завърши проф. Асен Балтов.  ", "date": "2019.05.07", "title": "Шефът на \"Пирогов\" с подробности за състоянието на блъснатите от кола деца"}
{"url": "http://epicenter.bg/article/Emil-Georgiev--Koruptsiyata-s-evrosredstvata-e-ogromna--zatova-ni-e-nuzhna-spravedlivost-sega/182190/2/0", "text": "  „От „БСП за България” не се страхуваме да застанем очи в очи с опонента си”. Това заяви изпълнителният секретар на Федерация на потребителите и кандидат за евродепутат от листата на „БСП за България” Емил Георгиев в ефира на bTV радио. В предаването „Важното, казано на глас” беше предвиден дебат между БСП, ГЕРБ и ДПС, но от ГЕРБ и ДПС отказаха участие.  „За мен каузата по опазване на околната среда е в неразривна връзка с каузата за защита на хората - на тяхното здраве”, каза той. Горгиев сподели, че е приел с удоволствие и гордост да бъде част от листата на „БСП за България”.  „Постъпиха с пакета „Макрон”, така както постъпиха с промените, свързани с двойния стандарт при храните”, изрази мнение Емил Георгиев. По думите му е бил задействан отново механизмът на силните и законът ще обслужва големите търговски фирми. „Български фирми също си позволяват двоен стандарт при храните в различни вериги”, допълни той. По думите му има доказателства за това след проведени изследвания.  „Корупцията с евросредствата е огромна”, констатира кандидатът за евродепутат. „Затова казваме, че е нужна справедливост – сега”, уточни Георгиев. По думите му е необходим контрол върху разпределянето на евросредствата, равенство пред закона на всички и правосъдие за всеки. „Трябва да се гласува на 26 май, за да можем да се справим с този проблем”, заключи той.", "date": "2019.05.07", "title": "Емил Георгиев: Корупцията с евросредствата е огромна, затова ни е нужна справедливост сега"}
{"url": "http://epicenter.bg/article/Nankov--Naglost-e-BSP-da-govori-za-patishta--oditat-na-Evropeyskata-smetna-palata-e-regulyaren/182191/2/0", "text": "Бих нарекъл наглост БСП да говори за европейски проекти и европейско финансиране, камо ли по темата за пътища и магистрали. Това каза пред журналисти в Ловеч зам.-министърът на регионалното развитие и благоустройството Николай Нанков по повод твърдението на БСП, че проверката на пътищата от Европейската сметна палата е европейски шамар за ГЕРБ, предаде репортер на Агенция „Фокус“.  „Одитът на автомагистралите от Европейската сметна палата е регулярен. Проверява се не само конкретна страна членка, а се проверява и самата дейност на ЕК по отношение на ангажиментите и изпълнение на планираното, които са заложени за изграждане на паневропейските транспортни коридори. Които ние не само спазваме, но и изпълняваме като страна членка“, обяви Нанков.  „Одитът ще трае до 2020 г. – за какви шамари говори Свиленски“, коментира той. „Знаем коя магистрала построиха те - предизборно откриваха недовършената „Люлин“, най-скъпата магистрала, по 8 млн. евро на км. възложена. Та трябваше след 2009 г. след тях да се оправя в не малка част от порочните й процедури и изпълнения с укрепване на свлачища и така нататък“, посочи Николай Нанков.  „Отново по време на БСП е построена най-дефектната част от магистрала – частта, за която БСП днес коментират, че е нагъната като юфка. Става дума за „Тракия“ между Стара Загора и Чирпан. За този участък понастоящем трябват 120 млн. минимум, за да се оправят бакиите, които БСП съчиниха“, заяви зам.- министърът.  „Това е регулярен одит, който се извършва още в Испания, Полша и Чехия. Не е по сигнал, не е нарочен. Знам, че БСП са уникални експерти, имат огромно самочувствие като такива и политици, но убеден съм, че Европейската сметна палата не се е самосезирала по сигнали на Йончева и Свиленски да направи одит по отношение строителството на пътища“, каза още Нанков.  ", "date": "2019.05.07", "title": "Нанков: Наглост е БСП да говори за пътища и магистрали, те направиха най-дефектните и скъпи отсечки"}
{"url": "http://epicenter.bg/article/Ivelina-Vasileva-shte-raboti-v-EP-za-strategiya-za-razvitie-na-Chernomorskiya-region-/182197/2/48", "text": "  Черноморският регион да попадне във фокуса на европейските политики си поставя за цел Ивелина Василева - кандидат за депутат в Европейския парламент от листата на ГЕРБ, както и настоящ председател на парламентарната Комисия по околна среда и води, бивш ресорен министър. Това съобщиха от пресцентъра на ГЕРБ.  „С влизането на България и Румъния в ЕС Черно море стана европейско море. На европейско ниво обаче стратегия за развитие на този регион няма. Иска ми се да се обединим за това да работим за развитието на Черноморския регион чрез конкретни проекти и политики, насочени към него“, каза Ивелина Василева. Тя си е поставила за цел надграждане на Дунавската стратегия с конкретни проекти и стратегия за развитие на Черноморския регион. По този начин могат да се подобрят и контактите с останалите държави, да се стимулира икономиката и т.н., счита тя.  Василева подчерта, че околната среда не признава граници – нито общински, нито регионални, нито национални. „Тя е нещо, за което трябва да се обединяват усилията. И това може да е платформата за разработването на такава стратегия на Черноморския регион“, каза Василева.  Днес тя се срещна в Каварна с представители на туристическия бизнес и природозащитни организации. Във форума участваха народните представители вицеадмирал Пламен Манушев и Даниела Димитрова, кметът на Шабла Мариян Жечев, общинските ръководители на ГЕРБ-Каварна Йордан Стоянов и на ГЕРБ-Шабла Живко Спасов, кметове на населени места от двете морски общини, както и собственици на хотели и председателят на туристическо сдружение „Каварна“ Дарина Аргирова.  „Северното Черноморие е район, в който в максимална степен се концентрира фокусът, когато говорим за потенциал за развитие на бизнеса, в частност на туризма, и за екология. За жалост, разговорите често стигат до сериозни противопоставяния и сблъсъци, а трябва да се намери пресечната точка, за да има възможност за развитие на региона. Екологията и бизнесът в нашия регион понякога се сблъскват и водят до сериозни проблеми в развитието. Постигането на баланс между тях ще бъде най-добрата възможност за развитие на региона и за опазване на природата“, сподели Йордан Стоянов, който е и общински съветник в Каварна.  Ивелина Василева припомни мащабната инвестиционна програма, която бе реализирана в предходния мандат на правителството на премиера Бойко Борисов с изграждането на екологична инфраструктура. Особен фокус с грижа към Черноморското крайбрежие и грижа за опазване на водата в района от замърсявания. Осем пречиствателни станции бяха изградени и реконструирани по Черноморското крайбрежие. В Каварна се реализира проект с изграждане на колектори и канализационна мрежа, припомни тя.  „Темата с чистотата на водите е все по-значима. Това, което имаме като решимост, е да продължаваме да работим за изграждане на екологична инфраструктура. За което ще се разчита и на европейската солидарност“, подчерта Ивелина Василева. И припомни, че представителите в ЕП, в частност Андрей Новаков, който беше представител на работната група, договаряща бюджетните средства, успяха да договорят по-голям бюджет за България за периода 2021-2027 година. Средствата, с които България ще разполага, ще са с 3,5 млрд. лева повече за следващия програмен период.  Важно е и това, че минимум 25% ще бъдат заделени за дейности, които са пряко свързани със справянето с щетите от изменението на климата и опазването на околната среда, посочи тя.  Ивелина Василева обяви, че ще работи за създаване на Изследователски център в България, който да изследва не само съдържанието на замърсители, включително и пластмасови отпадъци във водите, но и въздействието върху човешкото здраве. Както и да се стартират и инициативи за ограничаване на пластмасите, с обособяване и на зони без пластмасови отпадъци.  Коментирана бе и европейската мрежа НАТУРА 2000, която е с фокус върху местообитания или дивите птици, но не забранява човешките дейности, не забранява на хората в региона да развиват специфичните за тях земеделски дейности или други такива. Освен това, категорично НАТУРА 2000 не изключва възможностите за развитие на туризъм.  Василева акцентира и на необходимостта от междусекторна координация, за да не се стига до болезнени сблъсъци и щети, включително и чрез наказателни процедури, както ситуацията с ветроенергийните системи у нас.  Вицеадмирал Пламен Манушев подчерта, че предстоящите евроизбори са изключително важни за ГЕРБ.  „Искаме да покажем, че партията обръща внимание на най-важните проблеми в страната, включително на екологията и бизнеса. Решени сме да продължим това и смятаме, че е изключително важно премиерът Бойко Борисов да изпълни мандата си, за да стартира навреме новият програмен период“, посочи още вицеадмирал Манушев, който е и областен координатор на ГЕРБ в област Добрич.  „Една стабилна държава до следващите парламентарни избори ще даде такива условия. Бизнесът иска стабилност, а не безвремие“, подчерта още той.  ", "date": "2019.05.07", "title": "Ивелина Василева ще работи в ЕП за стратегия за развитие на Черноморския регион "}
