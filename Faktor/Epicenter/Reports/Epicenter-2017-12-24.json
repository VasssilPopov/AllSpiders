{"url": "http://epicenter.bg/article/Kokicheta-tsafnaha-za-Koleda-v-kmetski-dvor-v-Smolyansko-/143727/2/0", "text": "Кокичета цъфнаха за Коледа в Смолянско. Предвестниците на пролетта украсиха градинката на кмета на смолянското село Търън Явор Говедаров, предава Дарик.  \"Сега след като се стопи падналия сняг и видях, че са се показали. За първи път кокичета поникват толкова рано в нашата градина\", сподели той.  На кокичетата най-много се радват децата, а според възрастните хора това е знак за студена зима.  Миналата година почти по същото време отново в Смолян се радваха на цъфнали кокичета.  В последните дни на декември, пролетните предвестница се появиха в градина в кв. \"Райково\". Собствениците имота тогава приеха появата им, като своеобразен Коледен подарък и добър символ за празниците.  ", "date": "2017.12.24", "title": "Кокичета цъфнаха за Коледа в кметски двор в Смолянско "}
{"url": "http://epicenter.bg/article/V-ochakvane-na-Badni-vecher/143687/2/0", "text": "Бъдни вечер се нарича още Малка Коледа и Мали Божич.   В един от най-светлите семейни празници – Бъдни вечер, народът ни има отколешни традиции и обичаи, които неотклонно се спазват. Те са тези, които ни събират и които ще съхраним и занапред.   Дни наред във всеки дом кипи подготовка за Бъдни вечер. Жилището се почиства и украсява, готвят се някои ястия за празника.   По стара традиция преди да се нареди трапезата за Бъдни вечер, стопанинът на къщата запалва специален пън в огнището, наречен бъдник. Отначало разбърква с него огъня, наричайки: \"Колкото искрици, толко пиленца, шиленца, теленца, дечица в тоя дом!\" После поставя тънкия край на дръвчето в огъня. Там то остава да тлее цялата нощ и да поддържа огъня жив.    Така приготвен коледният бъдник, наричан още коледник или прекладник, се смята за миросан и осветен и вече може да бъде принесен в жертва на божествата. Този обичай е отглас от стари славянски вярвания по нашите земи. Според тях в деня, когато се очаквало да се роди дете, мъжът запалвал осветено дърво, за да прогони духовете на покойници, зли орисници и вещери. След покръстването народът ни запазил този обичай, но палел миросаното дърво в чест на раждането на Спасителя.   \r\n \r\n \r\n \r\n \r\n \r\n   \r\n   Традиция за Бъдни вечер е и да се меси обреден хляб, наречен \"Боговица\", в който има паричка.   Трапезата се прекадява с тамян, а след това и всички стаи и постройки от къщата. Веднъж седнали, хората около нея не стават до края на вечерята.    След четене на молитва, стопанинът разчупва питата с парата и първият къс се оставя пред иконата и се нарича на Богородица. След това парчета от питата се раздават на членовете на семейството по старшинство, а комуто се падне коматът с паричката, ще бъде здрав и щастлив през следващите месеци.   Момите слагат залък от боговицата под възглавницата си, за да им се присъни момъкът, за когото ще се омъжат.   Всеки от семейството трябва да опита от всяко от ястията, за да му върви през годината. Накрая сътрапезниците чупят по един орех. Ако е пълен орехът, значи човекът няма да боледува.   \r\n     Всички чакат да дойде полунощ, защото на Коледа ще се роди Христос. Тогава идват и коледарите, които пеят песни за благополучие, здраве и берекет.      Трапезата не се вдига цялата нощ, за да не избяга късметът. Вярва се, че когато семейството заспи, близките покойници идват да вечерят.    ", "date": "2017.12.24", "title": "В очакване на Бъдни вечер, небето се отваря за светлината, желанията се сбъдват"}
{"url": "http://epicenter.bg/article/Posreshtame-topla-Koleda--bez-snyag/143688/2/0", "text": "Днес облачността ще е променлива и главно преди обяд в планините ще има слаби превалявания от сняг.   Ще духа умерен, в Дунавската равнина и силен запад-северозападен вятър. Температурите ще се повишат и максималните ще са между 6° и 11°, в София – около 6°.   В нощта на Рождество Христово вятърът ще отслабне, а облачността ще намалее до предимно ясно.   Такава е прогнозата за времето на Националния институт по метеорология и хидрология (НИМХ) при БАН, предаде Фокус.   Над Черноморието облачността ще е променлива, без валежи. Ще духа умерен западен вятър. Малко по-топло с максимални температури на въздуха – между 5° и 8°.   Температурата на морската вода е 7-9°. Вълнението на морето ще е 2-3 бала.   В планините ще преобладава облачно и мъгливо време, и главно в часовете преди обяд на места ще прехвърча сняг. Ще духа силен, по високите и открити части и бурен вятър от север-северозапад и с него температурите ще се повишават.   Максималната на височина 1200 метра ще е около 5°, на 2000 метра – около минус 1°.", "date": "2017.12.24", "title": "Посрещаме топла Коледа, без сняг"}
{"url": "http://epicenter.bg/article/Pravoslavnata-tsarkva-pochita-Sveta-Evgeniya/143690/2/0", "text": "  Името е от гръцки произход и означава \"благородна\". Света Евгения била римлянка, дъщеря на знатни родители - езичници. Баща й Филип бил управител на град Александрия и целия Египет. Тя се отличавала с бляскаво образование и красота. Девойката обаче се увлякла по християнството, напуснала родната къща и преоблечена като мъж, отишла в един мъжки манастир, където била покръстена, станала монах и след смъртта на игумена била единодушно избрана на негово място. Придобила голяма известност, изцерявайки бедните чрез молитва. Така приковала вниманието на една зла жена - Мелантия, която тя излекувала. Мелантия пожелала да прелъсти Евгения, защото я смятала за мъж. Като не успяла, тя я наклеветила, че уж преоблечената като мъж жена се опитала да я прелъсти.   Евгения била арестувана и се видяла принудена да разкрие самоличността си на управителя на града - нейния роден баща. Семейството й се зарадвало, че е жива, и всички приели нейната вяра, за което Филип бил уволнен. След смъртта му близките се върнали в Рим и заживели в имение вън от града.   Евгения предала вярата си на една знатна девойка - Васила, за което и двете били осъдени на страдания и посечени на самия ден Рождество Христово в 262 г. Клавдия погребала дъщеря си в своето имение извън града и сама скоро след това се поминала, като била предупредена насън за своята смърт от дъщеря си мъченица Евгения. Заедно с Евгения били обезглавени и намиращите се при нея Прот и Якинт, задето не искали да вземат участие в едно езическо жертвоприношение.  ", "date": "2017.12.24", "title": "Православната църква почита Света Евгения"}
{"url": "http://epicenter.bg/article/Moma-za-zhenene-ne-biva-da-mesi-pitata--a-koyto-se-oglezhda-mnogo--skoro-shte-pobelee/143405/2/0", "text": "Коледа е православен празник, един от най-важните дни за християнската църква. Вечерта преди празника обаче е наситена с народни обичаи и поверия, по които се гадае за идната година.  В народните обичаи могат да се открият различни традиции, някои от които езически и съответно несъвместими с християнството и православната вяра.  Вечер всички членове на семейството сядат на масата.  Трапезата на Бъдни вечер е тържествена и постна тъй като е последният ден от Рождественския пост. На нея трябва да има 7, 9 или 11 ястия – нечетен брой. Това са три от свещените числа на древноюдейската Кабала.  На трапезата трябва да има: варено жито, варен фасул, сърми, пълнени чушки с боб (или ориз), ошав, туршии, лук, чесън, мед и орехи, вино. В някои краища правят също тиквеник, зелник и малка пита, в която е скрита паричка (на когото се падне, ще бъде щастлив цялата година).  В четирите ъгъла на стаята се поставя по един орех. Това се прави, за да се осветят четирите краища на света.  При разчупване на обредния хляб първото парче символично се оставя за Богородица и починалите, после за къщата, а следващите се раздават на всеки член от семейството според възрастта, както и на домашните животни. След приключване на вечерята трапезата се оставя неприбрана, в символ на очаквания гост.  Под софрата се слага слама, напомняща за Витлеемските ясли, в които е родила Дева Мария. Най-възрастният представител от рода прикадява с тамян трапезата и къщата и прочита молитва. В огъня през цялата нощ трябва да гори дъбово или крушово дърво, наричано бъдник, което с топлината и светлината си символизира раждането в света на Христос. По традиция, най-старият мъж в семейството гадае по бъдника каква ще е следващата година. През нощта коледари тръгват по къщите и пеейки народни и църковни песни разнасят радостна вест за Христовото Рождество.  В езическите традиции денят е свързан с плодородието и с началото на нарастването на деня, надвиването на нощта. Затова се и чества, като на трапезата се поставят храни, които при приготвянето набъбват. Извършват се магически действия (гадаене) за плодородие, за здраве и благополучие на всеки член от семейството.  Късмет и предсказания  Ако сребърната пара е в парчето, отделено за Богородица или за къщата, годината ще е много добра за всички.  Мома или момък могат да узнаят името на годеника или годеницата си, с които им е отредено да бъдат. Затова трябва да успеят да станат незабелязано от трапезата и да подслушат какво си говорят съседите. Първото мъжко или женско име, което чуят, е името на човека, когото ще срещнат още по празниците.  Листата на бръшляна от трапезата, сложени под възглавницата, могат да предскажат здравето на този, който е преспал върху тях. Ако са останали свежи и зелени до сутринта, човекът ще е здрав през годината.  Зад палешника се оставят живи въглени, неречени за различни селскостопански култури. На сутринта се гледа дали въглените са изгорели. Колкото повече пепел има, толкова по-голямо ще е плодородието. Ако въглена е почернял, предсказанието не е добро.  На въглен може да се предскаже и времето през годината. Наричат се 12 въглена за 12-те месеца и отново пепелта показва дали ще бъдат благоприятни за реколтата и човека.  За изобилието на месеците през годината се гадае и с лук и сол. След като всички си легнат, домакинята разрязва глава кромид лук и слага в 12 люспи 2 – 3 щипки сол. Нарича ги на 12-те месеца и ги качва на покрива на къщата.  На сутринта гледа дали солта се е стопила или не. Ако се е стопила, съответният месец ще е дъждовен и плодороден. Ако солта е останала и се е втвърдила, месецът ще е сух и неплодороден.  Ако пепелта от бъдника на сутринта е много, много ще е и плодът по земята и стоката.  На Бъдни вечер се разчупват орехите, които са наречени на всеки още на Игнажден. Ако при счупването те останат цели, ако са бели и едри, човекът ще е здрав и ще му върви през годината.  Метеорологични прогнози  Каквото е времето на Бъдни вечер, такова ще е и през юни  Ако на Бъдни вечер времето е облачно, пролетните култури ще са добри и пчелите ще носят повече мед. Ако целият ден е облачен, ще има болести през годината.  Ако на Бъдни вечер вали сняг, пчелите ще се роят много.  Ако времето е мъгливо, такова ще е то и през годината.  Забрани  Моми, на които им е време да се омъжват, не месят хляб, защото се вярва, че ако се омъжат през годината, ще изнесат плодородието от къщата.  Пепелта от бъдника и сламата не се изхвърлят.  Който седне на трапезата, не бива да се оглежда много, защото рано ще му  побелеят косите.", "date": "2017.12.24", "title": "На Бъдни вечер: Мома за женене не бива да меси питата, а който се оглежда, скоро ще побелее"}
{"url": "http://epicenter.bg/article/Necheten-broy-yastiya---malchana-voda--i-koledna-molitva-sa-sred-traditsiite-na-Badni-vecher/143404/2/0", "text": "Тази нощ отбелязваме един от най-светлите християнски празници - Бъдни вечер. Той се чества всички християни. Традицията повелява всички членове на семейството се събират заедно в очакване на раждането на Божия син.   Празникът е посветен на дома, на огнището, но и на починалите предци и родственици. На Бъдни вечер завършват и 40-дневните Коледни пости или Рождественски пости.   На Бъдни вечер е началото на празненството, възславящо Христовото рождение. Християнският празник, който предшества раждането на Христос, българите наричат още \"Малка Коледа\", \"Суха Коледа\", \"Детешка Коледа\" или по-рядко - \"Мали Божич\" и \"Крачун\". Празничната трапеза включва обреден хляб, наречен \"Боговица\", \"Богова пита\", \"Божичник\", \"вечерник\", \"светец\" или \"харман\". Той е замесен с \"мълчана вода\" от момата или от млада булка, като брашното е пресято през три сита. От тесто върху хляба се оформят изображения на нивата и на домашните животни. Освен този хляб, момата носи и \"вит-превит кравай\", който е предназначен за коледарите.   Върху трапезата се нареждат нечетен брой ястия - 7, 9 или 11. Сред тях са пълнени чушки с ориз, сарми, боб, леща, варено жито, баница с тиква, ошав. Според традицията, колкото повече са ястията, толкова по-богата ще е годината. Вечерята започва с прекадяването на трапезата, стаите, оборите и градината, за да се прогонят злите духове. След четене на молитвата стопанинът разчупва питата с парата и първото парче от нея се оставя пред иконата за Бога, второто е за къщата, а останалите се разпределят на всеки член от семейството. Вярва се, че на когото се падне парата, той ще има най-голям късмет през годината.   Обичаят повелява по време на яденето да не се става. Трапезата не се прибира, защото се вярва, че починалите идват да вечерят и да се погрижат за благополучието на живите.   Под трапезата стопанката слага слама, която се асоциира със сламата в яслата на новородения Христос. Тази слама не се изхвърля. Тя се поставя в градините или под плодните дръвчета, за да раждат повече. Не се изхвърля и пепелта от бъдника.   Обикновено стопаните я пръскат в нивите и лозята - за плодородие. От нея слагат и в семето за посев. С тази пепел се лекуват и някои заболявания.   Днешната коледна елха замества бъдника - пън от плодовито дърво, който горял цяла нощ на 24 срещу 25 декември в огнището, за да се помогне на раждането на новото слънце, на новия Бог, да му даде енергия и светлина.   Елхата със запалените свещи символизира този обред. Основните цветове на украсата й са червено, жълто, златно - цветовете на слънцето и на огъня, а запалените свещи са като искрици от горящия бъдник.    ", "date": "2017.12.24", "title": "Нечетен брой ястия, „мълчана вода” и коледна молитва са сред традициите на Бъдни вечер"}
{"url": "http://epicenter.bg/article/Patriarh-Neofit-shte-oglavi-praznichnite-bogosluzheniya-v--quot-Aleksandar-Nevski-quot--/143694/2/0", "text": "Негово светейшество Българският патриарх и Софийски митрополит Неофит ще оглави празничните богослужения за Рождество Христово в патриаршеската катедрала \"Св. Александър Невски\".  Днес, от 18.00 часа, Българският патриарх и Софийски митрополит Неофит ще застане начело на празничната служба по случай Бъдни вечер в \"Св. Александър Невски\", предава БГНЕС.  На 25 декември - Рождество Христово пък Патриарх Неофит ще води Патриаршеска Света Литургия отново в катедралата \"Св. Александър Невски\", с начален час 9.30 часа.  ", "date": "2017.12.24", "title": "Патриарх Неофит ще оглави празничните богослужения в \"Александър Невски\" "}
{"url": "http://epicenter.bg/article/Imenitiyat-fizik-Teo--Retseptata-za-otselyavane-v-dneshniya-svyat-e-proshkata--Video--/143695/2/0", "text": "„Прошката е рецептата за оцеляване в днешния свят, който може да бъде унищожен само от един човек”. Това каза   именитият учител по физика и приложна математика Теодоси Теодосиев.  Той гостува в студиото на предаването заедно с един от своите ученици – Калоян Лозанов, който вече има докторска степен по Космология в университета в Кеймбридж.  Тео призна, че като малък не е искал да става преподавател. Мислел се за човек на изкуството.  „Оказа се обаче, че и преподаването може да бъде изкуство”, казва учителят.  Той споделя още, че много бързо усеща и разбира кой от учениците му е добър и ще постигне успехи.  „Г-н Теодосиев учи не само на физика, но и на това как да учиш”, каза Калоян Лозанов.  Учителят обаче е категоричен, че най-добрите му възпитаници дължат успехите си не на него, а на самите себе си.  ", "date": "2017.12.24", "title": "Именитият физик Тео: Рецептата за оцеляване в днешния свят е прошката (Видео) "}
{"url": "http://epicenter.bg/article/Magistralite--Hemus--i--Struma--shte-badat-prioritet-na-MRRB-i-prez-2018-g--/143697/2/0", "text": "Изграждането на автомагистралите „Хемус“ и „Струма“ ще бъдат приоритет на Министерството на регионалното развитие и благоустройството и през 2018 г. Това съобщиха от пресцентъра на Министерство на регионалното развитие и благоустройството. С „Хемус“ е свързано бъдещето на Северна България, която изостава в развитието си от Южна България и заради липсата на модерни и бързи пътни връзки. Този дисбаланс трябва да бъде преодолян, за да се спре обезлюдяването на региона.  Общата дължина на магистралата е 420 км. Към момента са изградени участъците София – Ябланица и Белокопитово – Варна или общо 165 км. Очаква се догодина в строителство да са още 75 км – от Ябланица до п.в. Боаза, от Боаза до пътя Ловеч - Плевен, както и участъкът Белокопитово-Буховци. По настояване на МРРБ в националния бюджет за 2018 г. са заделени допълнително 85 млн. лв. за изграждането на тази ключова пътна артерия.  За ускореното развитие на Северна България е важна и магистралата „Русе – Велико Търново“. Подготовката на строителството й върви с бързи темпове. Предстои Министерството на околната среда и водите да излезе със становище по доклада за ОВОС на проекта и през 2018 г. да стартират процедурите за инженеринг и избор на изпълнител. Новата АМ „Русе - Велико Търново“ може да бъде завършена през 2021-2022 година.  2018 г. ще бъде решаваща и за АМ „Струма“. Очаква се Лот 3.3 от Кресна до Сандански да бъде готов с 6 месеца по-рано – още през ноември 2018 г. Амбицията на Агенция „Пътна инфраструктура“ е да влезе в график и с най-трудния участък – през Кресненското дефиле. Най-късно до края на март догодина трябва да е готова цялостната тръжна документация за избор на изпълнители на проектирането, строителството и строителния надзор. Индикативният краен срок за стартиране на обществените поръчки е 30 април 2018 г. и ако няма обжалване, в края на август трябва да има избрани изпълнители.  Много важен за връзките между балканските страни и бързото придвижване на трафика е и проектът за модернизация на скоростния път от Калотина до София. Вече започна подготовката за участъка от ГКПП „Калотина“ до Сливница, който е с дължина 31 км и индикативна стойност 258,6 млн. лв. Обществените поръчки за избор на изпълнители на двете отсечки – от Калотина до Драгоман и от Драгоман до Сливница се обжалват, но КЗК не е образувала производство по жалбите и скоро поръчките ще бъдат обявени повторно.  Това е един от знаковите проекти, стартирани по времето на кабинета „Борисов 3“. За периода от 5 май 2017 г. досега беше дадена „зелена“ светлина на инвестиции за над 1,5 млрд. лв. Наред с участъците по „Струма“ и „Хемус“, по ОП „Региони в растеж“ 2014-2020 г. се ремонтират 193 км второкласни и третокласни пътища, като беше извършена първа копка на обекти за 160 млн. лв. Сред тях са пътищата Пловдив - Асеновград, Бучин проход - Берковица, Враца - Леденика и други. Предстои да бъдат възложени още около 246 км, като общата стойност на инвестициите по ОПРР е 380 млн. лв.  Много важна за повишаване на безопасността на движение е реконструкцията на участъка Поморие - Ахелой с изграждане на второ платно, както и строителството на обхода на гр. Ахелой, с което трафикът ще бъде изведен извън града. Предстои през 2018 г. да започне изграждането и на обхода на Поморие.  През 2018 г. се очаква бум в санирането. Догодина ще бъдат санирани най-малко 1000 сгради със сключени в периода 2015 - 2016 г. договори с Българската банка за развитие. Чрез Оперативна програма „Региони в растеж“ 2014-2020 г. МРРБ инвестира и 624 млн. лв. в образователна и спортна инфраструктура в 416 училища, детски градини и висши учебни заведения.  Всеки един от тези проекти ще донесе приходи, ще създаде работни места, ще генерира развитие и икономически растеж.  ", "date": "2017.12.24", "title": "Магистралите „Хемус“ и „Струма“ ще бъдат приоритет на МРРБ и през 2018 г. "}
{"url": "http://epicenter.bg/article/Otnovo-krav-na-patya--Trima-mladi-mazhe-sa-razmazaha-s--quot-Audi-quot--v-Harmanli-/143699/3/0", "text": "Трима млади мъже са загинали при пътен инцидент в Харманли, съобщи Областната дирекция на МВР - Хасково. Катастрофата е станала тази нощ, в 01.20 часа на улица \"Македония\" в града.  Младеж на 26 години е шофирал автомобил \"Ауди\" с несъобразена с пътните условия скорост. Той е загубил управлението, излязъл е от платното и се е ударил челно в бетонен гараж.   От удара на място са загинали водачът и возещите се в колата двама пътници - също от Харманли,на 25 и 27 години. По случая е образувано досъдебно производство.  ", "date": "2017.12.24", "title": "Отново кръв на пътя! Трима млади мъже са размазаха с \"Ауди\" в Харманли "}
{"url": "http://epicenter.bg/article/Predpraznichna-treska--Domakinstvata-shte-poharchat-mezhdu-300-i-500-lv--v-kraya-na-dekemvri--Video--/143710/4/0", "text": "Между 300 и 500 лева ще похарчи всяко домакинство в края на декември. Проверка на bTV в един от столичните търговски центрове показа, че часове преди Бъдни вечер пазаруването в последния момент върви с пълна сила.  Икономистите обаче предупреждават, че при пазаруването в последния момент най-често харчим повече, отколкото можем да си позволим.  За bTV от НАП пресметнаха, че само за Коледа и за трапезата миналата година сме похарчили почти 1,2 млрд. лева.  Пикът е бил на 23 декември, когато от джоба на българина са излезли почти 270 млн. лева.  Изготвянето на списък е едно от основните правила за дисциплиниране на харчовете по празниците, категорична е икономистът Десислава Николова.  „Пишеш подарък на еди-кой си – 50 лева, за еди-кой си – 10 лева, и като теглиш чертата, ще знаеш към какво да се придържаш”, пояснява тя.  Много важно е правилото да харчите толкова, колкото можете да си позволите.  „Ако се харчи повече, отколкото можете да си го позволите, в един момент неминуемо се стига до теглене на някакъв дълг”, предупреждава икономистът.  Стигне ли се до това, съветът на икономистите е първо да посегнем към кредитната карта – не да теглим от нея, а да платим, защото в зависимост от договора, ако върнем парите 30-40 дни след това, няма да плащаме лихви. След това е потребителският кредит и чак накрая – бързите кредити, защото там рискът да плащаме огромни лихви е твърде голям.  ", "date": "2017.12.24", "title": "Предпразнична треска: Домакинствата ще похарчат между 300 и 500 лв. в края на декември (Видео) "}
{"url": "http://epicenter.bg/article/Rozhdestvo-Hristovo-e-nachaloto-na-spasenieto-na-chovetsite-chrez-Noviya-zavet---zavetat-na-lyubovta-/143719/11/0", "text": "В навечерието на Рождество Христово християнският свят се готви отново да преживее събитието на Боговъплъщението. Това е дългоочаквано събитие. Когато Адам и Ева са били изгонени от Райската градина, Бог е обещал, че ще изпрати месия, Спасител и Изкупител, който отново да направи човеците чеда божии и наследници на Царството Божие, разказа пред БНР Врачанският митрополит Григорий:    \r\n \r\n На Бъдни вечер според традицията, се предлага винаги постна трапеза, на която, според нашето местно традиционно разбиране, се поставят седем ястия, които да символизират седемте тайнства на Църквата.   Стремежът и търсенето на духовното отива напред и затова на тази вечеря се прочитат духовни поучения от отците на Църквата, които говорят именно за очакването на идването на Христос - Спасителят на света, Месията, Синът Божий, раждането на Светлината. Началото на спасението на човеците чрез Новият завет - заветът на любовта.  Дните около Рождество Христово и на самия празник са свързани с обща молитва - благодарност и призиви към Божия Син да закриля човечеството и всеки един от нас.  Негово светейшество българският патриарх Неофит ще отслужи всенощното бдение на Бъдни вечер от 18 часа в патриаршеската катедрала \"Свети Александър Невски\".  По-голямата част от християнския свят се готви да посрещне Рождество Христово.  Папа Франциск ще отслужи традиционната си литургия на Бъдни вечер.  Все още има православни църкви, които честват Рождество Христово по старото летоброене - това са руската, сръбската, манастирите в Света гора, православна църква в Ерусалим, в Украйна, Грузия, Черна гора, Северно Косово, Босна и Херцеговина, както и Арменската църква.  ", "date": "2017.12.24", "title": "Рождество Христово е началото на спасението на човеците чрез Новия завет - заветът на любовта "}
{"url": "http://epicenter.bg/article/Ivan-Granitski--Nyamame-granitsi-dori-i-v-padenieto-si/143730/11/0", "text": "    - Философски въпрос. В края... веднага и идва на ум как ангелът на бездната е дал ключовете, отворил я е и от нея изпълзяват скорпионите. Това е едно от виденията на Йоан Кръстител в неговия апокалипсис. Дано да не е такъв краят на нашето човечество. Макар, че подобни размишления ме карат да си спомня, че всяко от последните 4-5 столетия започва в първите си 10-15 години с катаклизми - войни, революции, метежи. Има някаква цикличност в социалните, обществените, и човешките потресения. Дано това не е бъдещето.   - Кой е той?   - Позор. Но това също част от апокалиптичните процеси, които се разразяват и у нас, и в света. Как е възможно една сериозна цивилизация като нашата, и едно общество, което иска да има уважение към себе си, да допуска такъв вид зомбиране. Всеки нормален човек вижда, че това е лудост, а ние го търпим.   - Точно така е. Този вид предавания имат за цел да се подгаврят с човека, да изкарат на преден план най-гадното от отношенията между хората, да компрометират участниците, да ги вкарат в ситуации на унижение, на опозоряване. Крайно просташко е това. Оправданието, че било развлекателно шоу, е цинично. За съжаление обаче човешката природа е такава - злото и насилието имат изключително съблазнителна сила, особено за по-крехките натури. В същото време бих искал да дам един добър контрапример - \"Фермата\" на Иван и Андрей. Тези две момчета са много умни, много добре се развиват. Инициативите им са патриотични. В тяхната кампания Движение за национална кауза бе извършено масово кръщение на над 1000 деца. Те търсят обратното на пошлото, на разложителното, на долните инстинкти. В същото време тяхното риалити - \"Фермата\", е не по-малко гледано. Значи може.   - Много трагичен. Това значи, че като общество сме стигнали дъното. Трябва да се стреснем, това е особено тревожно. Оставям на страна това, че СЕМ, като регулатор би трябвало да реагира. Те не забелязват такива неща. Но фактът, че обществото не реагира, показва колко болно е то. В другите страни все пак има някакви рамки, дори в падението.   - Ако говорим за българската литература, бих избрал \"Записки по българските въстания\" на Захарий Стоянов, \"Епопея на забравените\" на Иван Вазов и стихотворенията на Ботев. Сега издаваме едно библиофилско издание на стихотворенията му със заглавие \"Борба\", тъй като това е смисълът на цялата поезия и живот на Ботев. Книгата ще бъде с великолепни илюстрации на Борис Ангелушев.   - Знаете ли, въпреки примра с Джино, връща се интересът, любовта, даже преклонението на младите хора към българската класическа литература. Четат и Ботев, и Захарий Стоянов, и Каравелов. Въобще не са верни твърденията, че те били неразбираеми, особено публицистиката им. В последните години соросоидите непрекъснато твърдяха, че тези автори трябва да се извадят от учебните програми, защото били неразбираеми, насаждали чувство за национализъм и други подобни глупости. Не е вярно. Обратно, млади хора, които са пред завършване и които бяха готови да напуснат България, сега, на тези срещи, декларират пред нас, че след като са прочели примерно биографията на Ботев, на Захарий Стоянов или \"Епопея на забравените\", са решили да не емигрират, да живеят тук, да се борят тук. Това не са единици, а десетки, дори стотици млади хора от гимназиите в София, Варна, Търново, Русе, Стара Загора, Плевен. В гимназиите е забележим обратът. Допреди десетина години, когато правехме срещи с нашите големи писатели, историци, академици в тези гимназии, имаше шум, побутване, бяха разсеяни учениците. Сега слушат извънредно внимателно какво се говори. Тоест - Словото, с което започнахме нашия разговор, вече се въплъщава в добри намерения, в добри идеи, приема плът. Това е прекрасно.   - Много ми се иска да е успешна. Ако говорим в цифри - 20 години, над 2000 заглавия с клеймото на издателство \"Захарий Стоянов\", от които 1000 са именно българска класическа и съвременна литература. Но не цифрите са важни, колкото тези хиляди срещи в страната, които сме организирали и продължаваме да правим. Пресметнахме, че само с академиците Антон Дончев, Георги Марков, Константин Косев и Васил Гюзелев в последните десетина-петнадесет години сме имали над 1500 срещи. Ако приемем, че на всяка среща има средно между 50 и 150 души, имало е срещи с 500, виждате, че става дума за пряк диалог между тези велики наши творци и 50-60-100 хиляди наши съотечественици от всички възрасти, но все по-често - млади хора. От тази гледна точка може би сме положили началото, надявам се, на едно ново възраждане на българския дух. Такава задача си поставяме ние.   - Ами как? Обикаляме, продаваме...Приличаме на битолски просяци. Борим се за оцеляване - с кредити. Роби на банките сме. Молим за спомоществувателство, но рядко го получаваме. Нали знаете - делото на давещите е в ръцете на самите давещи се. Но както казахте - имаме мисия: да помагаме на българските творци. Няма да се откажем колкото и трудно да е днес това.   - Да, не са. В последните години предприехме такава издателска стратегия. Най-много държа на свободата на избора, на независимостта ни като издатели. Някои от тези автори са обвързани с различни чужди фондации, с грантове. Не бих си позволил да се обърнем за такива грантови помощи, тъй като те биха ни направили зависими. И затова смятам, че макар и да ни е по-трудно, важното е, че сме свободни и слушаме само гласа на своята съвест.   - Както знаете, започнахме една много интересна поредица \"Дълг и чест\". Тя ще се разраства. 12 книги вече излязоха. Те са посветени на върхове на българската държавна мисъл и управление - ханове, царе, духовни лица, революционери, поборници. През 2018 ще излязат още 12 книги. Те ще разказват за храбри генерали като Стефан Тошев и Иван Колев, за писатели като Христо Ботев и Захарий Стоянов, за духовни лица като Иван Рилски и Патриарх Евтимий. Тази поредица нарочно е направена в популярен стил, за да бъде много достъпна. Но в същото време нейни автори са големи наши академици и писатели. Тя е хем сериозно задълбочена като анализ и като представяне биографията, живота и делото на тези велики хора, хем е и популярно написана, за да бъде интересна и четивна. За 2018 г. най-важният ни проект е 120-години от рождението на Димитър Талев. Поднасяме на публиката 15 тома пълни събрани съчинения, в които е включена и публицистиката му от вестник \"Македония\", на който е бил главен редактор. Голяма част от нея досега не е публикувана в отделни книги.   - Упорито пишем писма до Външно министерство. Вече на трети външен министър пращаме писма, но сякаш попадат в черна дупка.   - В родната къща на Талев сега живее една жена, която е македонка, но с българско национално самосъзнание. Повече от 6 години тя се обръща към различни институции у нас с молба българската държава да купи тази къща. Тя е малка и няма да струва кой знае колко...   - Не повече от 50-60 хиляди евро. Но и 100 хиляди евро да е, какво значение има. Тя е свързана с националната памет. Тази къща би могла да се превърне в литературен музей към Българския културен център в Скопие. Да има дейност. Иначе рано или късно ще бъде продадена, може би на някой албанец, и ще бъде разрушена. Защото тя самата е в доста неугледно състояние. Ще загубим един от символите на българския дух. Но на нашите писма до външно министерство никой не обръща внимание. Разбиране срещаме единствено в Министерство на културата. С министър Боил Банов говорихме няколко пъти. Помолих го да се обърне и той към Външно министерство и чакаме. Между другото самите наследници на Талев искат това, упълномощили са ни.   - Синът на Талев - Владо Талев, живее в Берлин отдавна, голям патриот. Внукът - Климент Талев, живее в София. Те също пишат писма до различни институции. Нямат права върху къщата. Тя е продадена някога.   - Не, нямат. Тя трябва да бъде превърната в музей. Това би било разумното решение на българската държава.   - Моят баща е дошъл в София края на 40-те години. Той беше дългогодишен журналист във \"Вечерни новини\", сам си е избрал този псевдоним. Аз съм роден в София, но години наред през лятото посещавах моите баби и дядовци в този район. Прекрасен е - Ямболско, Елховско... Там имаше чудесни села, които за съжаление днес са изоставени и загиват. Гробищата са по-големи от самите села вече. Това също е един много мрачен, жесток белег на нашето време. Никоя сериозна държава не допуска да загиват селата й. Още повече държава като българската. Защото българската държава последния век след няколко национални катастрофи се е възраждала към живота именно благодарение на българското село, на селското стопанство. Но, уви, в последните години загубихме тези ценни качества - солидарност, трудолюбие, почтеност. Сега къщите са барикадирани с решетки и пак ги разбиват и ограбват. А някога, не само в селата, а и в градовете хората не се заключваха. Сега те живеят в страх и ужас от циганските нашествия и безчинства. Държавниците, партиите сякаш не искат да разберат, че България би имала бъдеще, ако се опита да се възкреси селското стопанство, леката промишленост, да върне на хората в селото, да върне живота в селото. Може би вече не всички села могат да бъдат спасени. Имаше потресаваща статистика, че всяка година около 200-300 български села загиват, умира и последният човек в тях, стават призрачни. Това е ненормално.   - Стига да могат да се върнат. Но се връщат само там, където има производство на зелени култури. Зарязано е зеленчукопроизводството, плодопроизводството, животновъдството. Тези сектори са били години наред жизненоважни. Не би трябвало да запускаме тези райски места. В Германия, Австрия, Дания съществуват и се развиват махали - 2-3 къщи, 5 къщи, 2 ферми. Защо при нас да го няма това. Ако има държавна политика, ще стане. Още повече, че нашите братя от Бесарабия и Молдова, които са над 500 хиляди, мечтаят да се върнат в майката родина. Ако има държавна стратегия, те биха могли да бъдат оземлени, да им се даде един безлихвен държавен кредит да си направят къщи, ще почнат работа. Те са много трудолюбиви хора. Но това наистина трябва да е държавна политика. Тя би спасила в демографски план България.   - Много добър и почтен човек, повече от 50 години работи като журналист във вестник \"Вечерни новини\". Много приятели има той, които и досега имат добри спомени за него. Работил е с Йордан Радичков, Дончо Цончев, Дико Фучеджиев, с художници. Той е автор на 5-6 книги, очерци, на една родова хроника, няколко стихосбирки. Но нямаше литературна суета у него. Обратно - той се беше вглъбил в пряката журналистика и така изживя целия си живот и си отиде като журналист. Даже предсмъртното му желание беше, и ние го изпълнихме с моя брат, да поставим на гроба му един гранитен къс, на който пише само Йордан Гранитски, журналист.   - Да. И аз завърших журналистика и покрай него отраснах в коридорите на Полиграфическия комбинат с колегите от \"Вечерни новини\". Там се научих да пиша на пишеща машина, всеки следобед прекарвах там, така тръгна и литературният ми живот. Затова взех и този псевдоним Гранитски.   - Първо на почтеност, защото журналистиката, ако иска да е четвърта власт, трябва да е почтена, да не манипулира, да не дава фалшиви новини. За мен \"Стандарт\" е един от последните острови на свободното слово и на почтената журналистика. В морето от медии има много, които изкривяват информацията, лъжат директно, поръчват фалшиви новини, манипулации. Тази подлост, с която се сблъскват младите журналисти, е много вредна. И за тях, и за държавата.   - Много лесно, купиха съвестта на много колеги. Продадоха се. Аз ги разбирам, трудно се живее без пари, мъчително, но все пак съвестта е над всичко. Не бива да си продаваш душата, абсурдно е. И както казва Спасителят не само с хляб живее човек.   - Когато обществото осъзнае, че има нужда от достойни медии и започне да държи на тях. В момента няколко сериозни вестника се борят с 20-30 манипулативни сайта.   - Древната история на България и нашата неразривна връзка с няколко велики цивилизации. Ние сме една от първите в Европа. Ние сме наследници на 7 велики цивилизации. И сме трети по брой артефакти в Европа след Италия и Гърция. Може да се окаже, дори, че сме и по-напред, ако броим неолита и последните открития на чл.-кор. Васил Николов в Провадия - Солницата и столичния квартал Слатина. Става дума за живот, организиран на много високо равнище десет хиляди години преди новата ера.   - Ето това трябваше да бъде лайтмотив на нашето председателство. Чудесата на България. Тази кампания на вестник \"Стандарт\" е прекрасна. Не е късно всичко това да се покаже на чужденците, защото сигурно покрай чиновниците от Брюксел, у нас ще дойдат и учени - историци и археолози, и хора на културата, които със сигурност ще се впечатлят от уникалното наследство, което пазим. Но пак опира до държавна стратегия. Ще ви дам един пример, който всички знаят, поразителен за нашата безотговорност. Повече от 15 години гробницата в Старосел стоя с едни криви колове за подпори, накрая купулът падна. И колко пари трябват, за да се оправи това? Срамно е, позорно.   - Знам, че не е редно, но...звънят хиляди хора и човек просто полудява. Чисто физически не можеш да поемеш всички разговори. Пък и аз самият не обичам да си празнувам рождените дни. За мен не трябва да се търси повод за някакъв празник. Дали Нова година, дали рожден ден... всеки ден може да бъде празник. Така съм устроен и най-добре се чувствам, когато съм усамотен и чета някоя книга. Обикновено чета няколко наведнъж. Тези дни препрочитам за десети път \"Бесове\", велик роман на Достоевски. Заедно с него чета Ерих Фром. Винаги чета по 3-4 книги едновременно, така се зареждам.   - Така е. За мен подаръкът няма значение. И нещата, които ми подаряват, аз ги преподарявам.   - Духовният - книга или картина. Това ме вълнува. През годините са ми подарявали поне 20 часовника, аз ги раздавам. Някой път хората се обиждат, но тези подаръци за мен нямат стойност. Бижута пък хептем. Такъв съм, има нещо аскетично в характера ми, но смятам, че това е добро за мен. Това е моят избор и така живея.  ", "date": "2017.12.24", "title": "Иван Гранитски: Нямаме граници дори и в падението си"}
{"url": "http://epicenter.bg/article/Zaev--Otkazvam-se-ot-pretentsiite-na-Makedoniya--che-e-edinstvena-naslednitsa-na-Aleksandar-Veliki/143689/7/0", "text": "\r\n \r\n \r\n \r\n \r\n", "date": "2017.12.24", "title": "Заев: Отказвам се от претенциите на Македония, че е единствена наследница на Александър Велики"}
{"url": "http://epicenter.bg/article/Haskovo-podari-na-Grisho-unikalna-torta-/143696/8/0", "text": "Хасково подари на Григор Димитров уникална торта. На нея е запечатан триумфа на Гришо на финала на Мъстърс сериите в Лондон тази година, предава Нова тв.  Върху сладкото изкушение е изписано и пожеланието на съгражданите му: \"Успех 2018г.\"  Българската ракета номер 1 се похвали с подаръка си в Twitter, като написа \"Роден град!!!\"    ", "date": "2017.12.24", "title": "Хасково подари на Гришо уникална торта "}
{"url": "http://epicenter.bg/article/Venetsat---zadalzhitelniyat-element-za-Koleda/143402/10/104", "text": "Остава малко до Коледа и вече сме започнали обратното броене! Замисляме се за украса на дома ни, за да придобие той едно уютно излъчване със светлите празници, които ни чакат зад ъгъла.   Вижте няколко идеи за направата на венци за входната ви врата, които да внесат настроение в дома ви:   Шишарки, жълъди, кестени и борови клонки - абсолютната класика, смятат от woman. bg. Няма по-естествен и красив венец от такъв, който съдържа в себе си природни елементи!   Дори да не искате да си купувате готов венец от магазина, можете да си направите такъв от естествен бор и да го напръскате със спрей. Сребърният спрей или този в бяло, наподобяващ сняг, можете да си набавите от магазина и с негова помощ да направите прекрасен венец за входната врата.   Разбира се, тук ще ви трябват изкуствени такива, които можете да си закупите от всеки магазин за китайски стоки. По същата логика можете да ги боядисате в какъвто цвят си изберете, за да има разнообразие.   Коледните играчки биха могли да сформират прекрасен венец, съчетани по правилния начин. Всичко, което ви трябва, е фантазия и куп, подходящи за съчетаване по цвят, коледни играчки.  ", "date": "2017.12.24", "title": "Венецът – задължителният елемент за Коледа"}
{"url": "http://epicenter.bg/article/Menyu-za-Badni-vecher-i-za-nay-malkite/142929/9/25", "text": "Коледа е любимият празник на малчуганите. Нощта преди Рождество е изпълнена с трепетно очакване на Дядо Коледа и неговите мечтани дарове. Но традицията на Бъдни вечер повелява спазване на строг пост, които не се нрави на малките.   Ето защо ви предлагаме няколко разнообразни рецепти без месо, които несъмнено ще се харесат на всеки от семейството.   Необходими продукти Начин на приготвяне Свареният фасул се смачква и се претрива през цедка, за да се отстранят люспите. Прибавят се почистения чесън, счукан със сол на вкус и ореховите ядки. Сместа се разбърква добре. Постепенно се налива олиото, като се бърка непрекъснато. След това се добавят фасулената отвара, зелевия сок и сока от ошава. Получения пастет се разбърква, изсипва се в подходящ съд и се заглажда.   Необходими продукти Начин на приготвяне Краставицата, морковът и репичките се нарязват на кръгчета, а от цвеклото и кашкавала се изрязват триъгълници. Слага се парче краставичка и върху него се забожда клечката за зъби. Кръгчетата се забождат последователно върху клечката, като в основата се слагат малко по-големи, а на върха по-малки по размер.     Необходими продукти Начин на приготвяне Бялата ряпа и морковите се настъргват, подправят се. Бялата ряпа и цвеклото се оформят като ангел с крилца.     Необходими продукти Начин на приготвяне Тиквата се нарязва на хапки, които се подреждат плътно една до друга в тава. Прибавят се медът, водата, индришето и тавата с тиквените хапки се слага да се пече в предварително загрята фурна. Пече се на 250 С до пълното извиране.        ", "date": "2017.12.24", "title": "Меню за Бъдни вечер и за най-малките - постни ястия за децата"}
{"url": "http://epicenter.bg/article/Greyano-vino-s-dzhindzhifil-i-portokal/142927/9/0", "text": "Необходими продукти Начин на приготвяне Портокаловият сок се загрява с канелата, меда и карамфила. Добавя се виното и се оставя да кипне.   Джинджифилът се разпределя в чашите за сервиране и горещата напитка се изсипва върху него. Поднася се веднага.   По желание чашите може да се украсят с парченца портокал или по друг начин.  ", "date": "2017.12.24", "title": "Греяно вино с джинджифил и портокал"}
{"url": "http://epicenter.bg/article/Trapezata-za-Badni-vecher---u-nas-i-po-sveta-/142957/9/25", "text": "Коледа е зад ъгъла, а преди нея престои Бъдни вечер - най-известният ежегоден празник, честван в християнски свят, на който, заедно със семейството си очакваме Раждането на Исус.   На този ден от основно значение е тържественото настроението и трапезата, която се подготвя през целия ден.   Foodpanda проследи какви са традиционните предколедни трапези в тази свята нощ.   В България менюто се състои от нечетен брой постни ястия. Те обикновено са традиционните сърми, боб чорба, печен боб, пълнени чушки, ядки, сушени плодове, жито и питка, която се разчупва от най-възрастния на трапезата. В повечето случай, в нея се поставя паричка. Вечерята е придружена с червено вино или ракия.   Този ден е последният от Коледните пости и на следващия ден е разрешена консумацията на месо.   В Италия отбелязват този ден с „празника на седемте риби”. Сервират се 7 броя рибни ястия, като вечерта преди Бъдни вечер, за 24 часа не се консумира абсолютно нищо. Коледният пост не е толкова популярен в Италия.   В Полша, броят на ястията също е нечетен, като най-често се сервират 9 блюда. Трапезата на по-бедните, включва 5 ястия, на средната класа -9, а на най-заможните- 11. Задължително условие, всеки един от присъстващите на трапезата, да опита от всяко едно блюдо.   В Русия, Украйна и Литва се сервират по 12-ястия на Бъдни вечер. Вечерята се нарича „Свето хранене”. Традицията е цялото семейство да се събере около масата и след вечеря да се поднесат Коледните подаръци. В центъра на масата се поставя бяла кърпа, която символизира пелените на Исус, и свещ, символизираща Светлината на света. До нея се поставя питката. 12-те ястия символизират дванадесетте апостоли.   В Украйна, задължително присъства зърнен пудинг, борш и варенки, както и традиционен коледен компот.   В Сърбия празничната трапеза е богата и разнообразна на храни. Сервира се кръгъл безквасен хляб, сол, печена риба, зеле, мед, вино и спагети с орехи.   В Германия се сервира, популярният по цял свят Щолен, който символизира Исус Христос. Това е сладък десерт с пудра захар, стафиди и орехи. Другото традиционно ястие е пълнената гъска.   В Америка, Бъдни вечер не е официален празник, а традициите са взаимствани от английската кухня. Типичната вечеря се състои от печена пуйка, пиле или друг вид птици, придружени със задушени картофи или брюкселско зеле. За десерт се сервира Коледен сливов пай.   В Мексико се сервират тропически плодове и салати, качамак с чили сос, заедно с традиционна супа, направена от говеждо месо. За десерт се консумира пържена питка със захар и канела.   В някой славянски страни, на трапезата се оставят две празни места, намеквайки за Мария и Йосиф, който търсят подслон във Витлеем. Където и да се намирате по света, Бъдни вечер оставя положителни емоции във всеки човек. Нека на този семеен празник, да се насладим на вкусната трапеза, споделена с любимите хора.", "date": "2017.12.24", "title": "Трапезата за Бъдни вечер – у нас и по света "}
{"url": "http://epicenter.bg/article/5-emblematichni-koledni-sladkisha-ot-tsyal-svyat-/142926/9/14", "text": "Няма страна по света, която да не се похвали със своите уникални и единствени по рода си апетитни коледни ястия, всяко едно от които се отличава със свой собствен и неподражаем стил и обаяние. А това, което всички ние обичаме да си похапваме най-много на Коледа, безспорно са традиционните празнични десерти.   Ето защо, на прага на дългоочакваните коледни дни, избрахме за вас рецепти на емблематичните коледни сладкиши от пет държави – Великобритания, Франция, Мексико, Италия и Германия.   Французите вярват, че той носи късмет, обич и топлина през цялата нова година.   Продукти: 4 яйца 100 гр захар 50 гр брашно ванилия 1 с.л. какао 1/3 пак. масло   За крема: 200 мл течна сметана 2 черни шоколада 1 млечен шоколад 2 пакетчета масло сладко от портокалови корички   Приготвяне: Жълтъците се разбиват с половината захар (2 с.л.) до побеляване. Прибавя се брашното и какаото. Разбиват се белтъците на сняг и постепенно (без да се спира миксера), се прибавят другите 2 лъжици захар. По малко се добавя към жълтъците и внимателно се разбърква с шпатула.   В тавата на фурната се разтопява 1/3 пак. масло и се разнася навсякъде. Фурната се нагрява до 180 градуса. Сместа се разстила в тавата и се заравнява хубаво. Слага се да се пече и след 5 минути фурната се изключва.   Оставя се още около 15 минути, или докато стане златисто и краищата се свият. Изважда се и се навива в навлажнена кърпа.   За шоколадовия крем се разтопяват на тих огън 125 мл сметана, начупените шоколади и маслото. Сместа се прехвърля в купа и се оставя за 3 часа в хладилник да се стегне. После се разбива леко. 2/3 от нея се отделя и се смесва с 80 гр. разбита сметана и отцедени и нарязани на ситно портокалови корички от сладко.   Намазва се блата и се навива на руло. Отрязва се напреко малко парче от него и се поставя отстрани като клон на дънера. Останалият ганаш се намазва върху рулото и с вилица се оформя „кората“ на пънчето.   Може да се украси по всякакви начини – гъбки от целувчено тесто, захаросани черешки и листа от захарно тесто, дори естествена клонка от имел би била най-добрата украса.   Продукти: 800 г пшенично брашно 250 г краве масло 150 г захар 3 яйца 7 яйчни жълтъка 2 с.л. ванилия 2 с.л. портокалова кора 35 г мая сол   За украса: 1 разбито яйце захаросани плодове разтопено масло   Приготвяне: Смесете маята с половин чаша топла вода и 2 с.л. брашно. Оставете да престои 15 минути. Смесете брашното, яйцата, жълтъците, ванилията, портокаловата кора, маслото, солта и добавете разредената мая.   Замесете тесто. Оставете го на топло място в продължение на 1 час, покрито с кърпа, докато удвои обема си. Омесете тестото отново и оставете да престои на топло още 1 час повече. Оформете тестото пръстеновидно, като го осучете на плитка. Оставете да престои 30 минути.   Разбитото яйце нанесете на тънък слой върху повърхността на тортата. Наредете отгоре и нарязаните на ситно захаросани плодове. Печете при 150 ° С около 40 минути. Намажете с разтопеното масло.   Продукти: 500 г брашно 1 кубче прясна мая 150 г масло 180 мл прясно мляко 100 г захар 1 пакетче ванилия 3 жълтъка 1 ч.л. настъргана портокалова кора 1 ч.л. настъргана лимонова кора 50 гр. захаросани портокалови корички 50 гр.захаросани лимонови корички 150 г стафиди настъргано индийско орехче ½ ч.л. сол   Приготвяне: Натрошете кубчето мая и разбъркайте с топлото мляко заедно със захарта. Добавете малко брашно и отново разбъркайте. От всички продукти замесете тесто. Покрийте с кърпа и оставете за 30 минути на топло да втаса. След това го омесете отново и го сложете във форма за печене. Отново покрийте и оставете да втаса. Загрейте фурната на 200.   Панетонето покрийте с алуминиево фолио и го сложете във фурната. Намалете огъня на 180 градуса. След около 15-тина минути отстранете фолиото. Печете общо около 45 минути. Поднесете сладкиша охладен.     Продукти: 175 г краве масло 2 яйца 1ч.ч. сушени череши 1 ч.ч. тъмни стафиди 1 ч.ч. бели стафиди 50 г сурови белени бадеми кората от 1 портокал кората от 1 лимон 1 морков 50 мл портокалов ликьор 150 мл бренди 175 г захар 175 г галета 125 г брашно 2 ч.л. бакпулвер 1ч. л. джинджифил 1 ч.л. канела ¼ ч.л. индийско орехче 100 мл бита сметана за гарниране   Приготвяне: Смесете в купа настръганите цитрусови кори, настърганият морков, стафидите, черешите и бадемите. Залейте с брендито и портокаловия ликьор и оставете да престои за една нощ.   В друга купа смесете захарта, галетата, брашното, бакпулвера, канелата, джинджифила и индийското орехче и разбъркайте. Към сухите съставки добавете накиснатите от предната вечер продукти заедно с течността. Добавете и маслото заедно с леко разбитите яйца и разбъркайте до получаването на хомогенна смес. Застелете дъното на дълбока купа с хартия за печене, изсипете върху нея сместа и покрийте отгоре с друга хартия за печене. Завийте хубаво с алуминиево фолио и вържете с конец да не излиза парата. Сложете в дълбока тенджера и налейте вода до половината.   Гответе на много тих огън 6 часа. От време на време, ако има нужда, доливайте вода. Преди да поднесете, облейте пудинга с бита сметана.     Продукти: 150 г стафиди 75 г смесени захаросани цитрусови кори 150 г ядки по избор, стрити или нарязани на едро 2-3 бр. зелени смокини от сладко 5 с. л. ром 100 мл прясно мляко 50 г захар 1 пак. Мая 500 г брашно, пресято 250 г краве масло 5 яйчени жълтъка 2 пак. ванилия настърганата кора на 1 лимон 1/2 ч. л. сол 100 г пудра захар подправки - индийско орехче и/или смлян кориандър   Приготвяне: Накиснете стафидите и захаросаните цитрусови корички (нарязани на кубчета) в рома за около 20 мин. Смесете в купа млякото, захарта, маята, солта, подправките и 5 с. л. брашно и добре разбъркайте. Покрийте с кърпа и оставете на топло за около 20 мин да втаса. Сложете в голяма купа пресятото брашно, направете кладенче в средата и изсипете сместа с маята, 150 г размекнато масло, жълтъците, ванилията и настърганата лимонова кора и размесете. След това на набрашнена повърхност омесете добре тестото. Добавете стафидите, захаросаните кори, нарязаните смокини и ядките и отново размесете. Сложете тестото в купата, покрийте с кърпа и оставете да втасва на топло, докато увеличи обема си два пъти.   Разточете на правоъгълник 30 на 20 см. От едната страна прегънете тестото, така че да покрие малко повече от половината. От другата страна навийте като руло, така че да покрие прегънатия вече край.   Сложете в намаслена тавичка, покрита с хартия за печене, покрийте с кърпа и оставете да втаса още веднъж за около 30 мин. Затоплете фурната до 170 градуса и след това печете около 1 час. Ако започне да прегаря, покрийте с фолио. Когато извадите щолена от фурната, го намажете с разтопено масло, след това посипете с 1/4 от пудрата захар. Повторете този процес няколко пъти, докато свършат захарта и маслото.  ", "date": "2017.12.24", "title": "5 емблематични коледни сладкиша от цял свят "}
{"url": "http://epicenter.bg/article/Papa-Noel-nosi-koledni-podaratsi-v-Ispaniya--San-Nikolas---vav-Venetsuela--a-v-Italiya---Babo-Natale/143407/10/0", "text": "Дядо Коледа, известен по света още като Санта Клаус, Свети Николай, Крис Крингъл, е едновременно исторически и митологичен герой, чието име се свързва с носенето на подаръци на Рождество.  Представян е като закръглен старец с дълга бяла брада, облечен в червено и бяло. Някои считат, че съвременният образ на дядо Коледа е създаден от компанията Кока Кола (Coca Cola), която в рекламите си изменя образа на свети Николай.  В българската литература до 1944 г. се срещат както названието „дядо Коледа“, така и „дядо Мраз“. През периода 1944 – 1989 г. дядо Мраз носи подаръци на Нова година. Дядото посещава училища, детски градини и домове. Всички деца го чакат с нетърпение. Той носи със себе си огромна торба, пълна с подаръци.  След 1989 г. се появява отново името „дядо Коледа“ и подаръците се раздават на Коледа вместо на Нова година.  Първообразът на добрия старец може да се търси в лицето на Св. Никола, роден и живял около трети – четвърти век във византийската провинция Кападокия, днешна Турция. Той станал епископ много млад. Останал е в историята като благороден, щедър, дълбоко религиозен и посветен на църквата човек. Дарил цялото си богатство на бедните и онеправданите. В памет на неговата щедрост е останала традицията хората да си разменят подаръци.  В Гърция не съществува традиционно вярване, че Свети Никола носи подаръци на децата.  Холандците съкращават тяхното Sint Nicolaas до Sinterklaas, което пък бива поамериканчено до Santa Claus (за първи път в пресата през 1773 г.).  Според легендата, дядо Коледа живее на Северния полюс или в Лапландия заедно с елфи или джуджета, които му помагат за изработването на подаръците за децата. Той лети с вълшебна шейна, карана от елени, и носи подаръци на послушните деца. Елените са: Дашер, Дансер, Прансер, Виксен, Комет, Кюпид, Донер, Блитцен и Рудолф.    Mакедония: Дедо Мраз  Аржентина, Колумбия, Испания, Парагвай, Перу и Уругвай: Papa Noel  Чили:Viejito Pascuero  Коста Рика: Colacho  Мексико: Santa Claus  Пуерто Рико: Santa Claus произнася се „Santa Clo“  Доминиканска република: Santa Claus произнася се „Santa Clo“  Венецуела: San Nicolas  Германия: Weihnachtsmann или heiligen Nikolaus  Бразилия:Papai Noel  Дания: Julemanden  САЩ: Santa Claus  Финландия: Joulupukki  Франция: Pere Noel  Англия: Father Christmas  Исландия: Jolasveinn  Италия: Babbo Natale  Нидерландия: Kerstman  Норвегия: Julenissen  Португалия: Pai Natal  Румъния : Mos Craciun  Русия: Дед Мороз (Морозко)  Сърбия: Deda Mraz  България: Дядо Коледа (преди 1989 г. Дядо Мраз)  Швейцария: Christkind  Гърция: Agios Vasilis  Австрия: Christkind (Christ child)  Естония: Jouluvana  Швеция: Jultomten  Украйна: Святий Миколай  Уелс: Sion Corn  Канада: Santa Claus; Pere Noel  Ирландия: Santa Claus  Турция: Noel Baba  Полша: Święty Mikołaj / Mikołaj  Латвия: Ziemassvetku vecetis („Christmas pop“)  Белгия: Sinterklaas ", "date": "2017.12.24", "title": "Папа Ноел носи коледни подаръци в Испания, Сан Николас – във Венецуела, а в Италия - Бабо Натале"}
{"url": "http://epicenter.bg/article/Britanskoto-kralsko-semeystvo-si-razmenya-evtini--zabavni-podaratsi--a-Elizabet-II-izprashta-750-pisma/142912/10/99", "text": "Вече . Обикновено това е време, когато си задаваме много въпроси – как да празнуваме, какво да приготвим за празничната вечеря, как да бъдем сигурни, че няма да е скучно.   Ето  по Коледа. Тези обичаи в голяма степен гарантират, че празникът ще протече по най-добрия възможен начин.   Ако не сте започнали да се подготвяте ефективно за Коледа, то е крайно време да го направите. Кралица Елизабет например  .   Едно от рутинните й празнични задължения е подготовката на близо  до близки и приятели. За да избегне проблем в последния момент, кралицата започва да се занимава с това още по време на ежегодната си лятна ваканция.   Пощенските картички са много  , която в последните години много пренебрегваме. Изпращайте картички и лично ги подписвайте.   . Започва да изпраща картички още като принцеса, но и до днес смята, че това е специален жест, който не трябва да бъде забравян.   В навечерието на Коледа  на хора, които работят за нея. Тази традиция е започната още от нейния баща. Тя подготвя изненади за над 1500 свои служители – миналата година подаръкът беше коледен пудинг и чаша. Понякога кралицата наистина изненадва със своите жестове –   в зоопарка в Лондон.   От 1988 г. британското кралско семейство празнува Коледа и други празници в имението Сандрингам. От всички резиденции на кралицата, това имение е най-малкото и понякога се налага гостите да нощуват в стаи, отредени за персонала. Въпреки това празнуването на друго място, различно от това, където живеем, носи   и допълнително очакване.   Ако сте измъчвани от въпроси какво да приготвите за вечеря, как да подредите масата и как да обърнете внимание на многобройните гости, то опитайте да празнувате Коледа само със семейството си. Така кралица Елизабет  .   За да избегнете въпросът „Какво да бъде тази година многостепенното меню, с което да зарадвам гостите си“, най-добре  .   На коледната трапеза на кралското семейство обикновено всяка Коледа присъстват салата със скариди или омар, печена пуйка, зеленчуци. След вечерята се поднасят чай и пудинг.   Основната коледна украса на замъците, които са притежание на кралицата, е поверена на специалисти, но  . На 24 декември, след като всички гости са изпили чая си, внуците и правнуците на Елизабет Втора довършват украсата на елхата. След това разопаковат подаръците.   Британското кралско семейство си разменя , които да донесат положителни емоции и много усмивки.   Всяка година на Бъдни вечер работниците и гостите на резиденцията в Сандрингам  . Ролята на капитаните на отбора традиционно се приема от принцовете Хари и Уилям. Алтернативата по нашенски е правене на снежни човеци, ледена пързалка и др.   Традициите са хубаво нещо, но не трябва да става драма, ако не бъдат стриктно спазени. Всяко правило си има изключения. Самата британска кралица често се отклонява от строгите правила, за да се чувстват комфортно членовете на семейството. Например тази година ще бъде направено изключение от правилата –  .   Източник: Дарик  ", "date": "2017.12.24", "title": "По Коледа: Кралското семейство си разменя евтини, забавни подаръци, а Елизабет II изпраща 750 писма"}
{"url": "http://epicenter.bg/article/Pette-strani--v-koito-Koleda-e-zabranena/143261/10/99", "text": "В много мюсюлмански държави празнуването на Коледа е забранено поради религиозни или други причини. В някои страни, ако решите да празнувате, може дори да попаднете зад решетките.      Ислямските закони не разрешават празнуването на коледните празници. Дори през 2013 година там са задържани повече от четиридесет души за „заговор за празнуване на Коледа“.   Сомалия също е наложила национална забрана за честването на Коледа. Местните християни, които искат да почетат Рождество Христово, обикновено поемат огромен риск и тайно празнуват на 25 декември.    Не само че Коледа е трайно забранена в Северна Корея, но и всички религиозни практики, които не са одобрени от държавата, могат да бъдат строго наказвани от закона.     Коледа не е официално забранена в Япония, но управляващите не приемат деня за официален празник. Това е така, защото християнството не е доминиращата религия в Япония и малко хора празнуват на 25 декември.   В комунистически Китай също не се празнува Рождество. Този факт обаче далеч не спира местните да търсят други начини, по които да отпразнуват Коледа.  Източник: Блиц", "date": "2017.12.24", "title": "Петте страни, в които Коледа е забранена"}
{"url": "http://epicenter.bg/article/Da-ukrasim-Koleda-s-dekupazh-/143394/10/104", "text": "Искате ли да сътворите нещо красиво и артистично за Коледа? Защо не опитате декупаж?   В Европа декупажът води началото си още от ранното средновековие. За пръв път за декупажа като изкуство се споменава още в края на XV век в Германия, където започнали да използват изрязани картинки за декорация на мебели.   Особена популярност придобива декупажът през XVII век във Венеция, когато на мода идват мебели инкрустирани с японски и китайски орнаменти. Венецианските майстори изкусно изрязвали мотивите и ги залепяли върху повърхността на мебелите. След това ги покривали с няколко слоя лак за защита. Така чрез този вид апликация майсторите на мебели са опитвали да имитират скъпоструващите източни инкрустации.   Във Франция декупажът бил много модерен в двора на Людовик XVI. Мария Антоанета и нейните придворни дами използвали за украса творби на Ватто и Фрагонар.   В Англия декупажът станал масово популярен през Викторианската епоха, когато се появили листи с отпечатани колекции за изрязване, достъпни за всички. Декупажът влязъл в почти всеки дом. В средата на XIX век декупажът той станал особено популярен. Използвали се изображения на цветя, пастрални сцени, животни, ангелчета и др. за декорация на предмети и мебели.   От Англия декупажът е пренесен в Америка като хоби, където бил особено популярен през Първата и Втората световни войни. В наши дни тази старинна техника отново е модерна и се използва често в дизайна на чанти, шапки, подноси, украшения за елха, слънчеви часовници, съдове, опаковки и др. А най-хубавото е, че всеки любител има на разположение и школи за декупаж. Започнете да творите!     Източник: woman.hotnews.bg  ", "date": "2017.12.24", "title": "Да украсим Коледа с декупаж "}
{"url": "http://epicenter.bg/article/Zhenite-izbirat-koleden-podarak-tseli-13-chasa-/143395/10/99", "text": "Коледа е време за подаръци, но жените изглежда прекарват повече време в мислене какво точно да подарят от мъжете, поне що се отнася до дамите с деца.   Майките отделят 13 часа и 23 минути в избиране на идеалните подаръци за партньора си, докато бащите заделят само четири часа и десет минути. Поради това 57 на сто от дамите признават, че са разочаровани от коледните си подаръци, дадени от съпруга или приятеля им, а 25 на сто правят явни намеци, за да не бъдат недоволни и тази година. Четете още:   Една на всеки десет жени трябва да опакова всички подаръци, които отиват под елхата, дори собствените си, показва изследването сред 1000 мъже и жени с деца на компанията Littlewoods. Някои от мъжете били толкова несигурни какво да купят на партньорката си, че 11 на сто оставят на съпругата или приятелката си да си купят нещо за себе си.   \"С цялото планиране, пазаруване и подготовка майките прекарват голямата част от времето си в създаването на идеална Коледа за другите. Сега е техен ред да бъдат очаровани. Вълнението от нетърпеливото разопаковане на коледните подаръци за откриване на изненадите, които се крият вътре, никога не отминава независимо кой сте и на колко години\", заяви Гари Кибъл, директор на сайта Littlewoods.com.   За да помогне на мъжете, сайтът съставил списък с истинските желания на дамите, като челно място заемат бижута, парфюми и чанти. Следват таблет, шоколад, мобилен телефон, продукти за кожата, гримове, електронни книги и шампанско.   Средностатистическите британци купуват подаръци за двамата си родители, за един брат или сестра, за баба и дядо по майчина или по бащина линия и за партньора или партньорката си, пише БГНЕС.  ", "date": "2017.12.24", "title": "Жените избират коледен подарък цели 13 часа "}
{"url": "http://epicenter.bg/article/10-malko-izvestni-fakta-za-Koleda/143316/10/99", "text": "Празниците са най-веселото време от годината. Въпреки многото различни традиции по цял свят, хората се обединяват от едно нещо – коледния дух.  За поддържане на забавното настроение ви предлагаме 10 интересни факта, които вероятно не знаете:  1. Изчислено е, че, за да раздаде подаръци на всички деца по Земята за една нощ, на дядо Коледа ще му трябват 200 000 елена, които летят със скорост, 200 000 пъти по-голяма от скоростта на звука.  2. Според норвежкия учен Арне Фиелберг по средностатистическото коледно дръвче има около 30 000 насекоми. Микроскопско изследване на коледни дръвчета показало наличие на мушици, бълхи, въшки, паразитни оси, паяци и бръмбари.  3. На Коледа през 2003 г. професор Джон Тринкаус наблюдава и описва израженията на лицата на 300 деца, които отиват при дядо Коледа в големите магазини в Ню Йорк. Професорът групира резултатите в шест категории изражения и ето какво се получава: 1 дете – „въодушевено” 2 деца – „щастливи” 247 – „безразлични” 47 – „колебливи” 0 – „тъжни” 3 – „ужасени”  4. Според едно изследване децата спират да вярват в дядо Коледа долу-горе на същата възраст, на която и родителите им са спрели.  5. През 1913 г. двама влюбени в Ню Йорк са глобени 15 долара, защото са се целували на улицата на Коледа.  6. Традицията казва, че елените на дядо Коледа ядат 360 различни вида растения, но не ядат моркови.  7. През юни 1995 г. в Нова Зеландия осъждат един дядо Коледа на шест месеца арест заради това, че предишната Коледа е счупил витрината на една бензиностанция. Причината за агресията е, че на бензиностанцията отказали да дадат на дядо Коледа безплатен сладолед, мръсниците. (В Нова Зеландия Коледа се пада в топлата част на годината).  8. Всяка година има залози на стойност около $1,9 милиона за това дали във Великобритания ще падне сняг на Коледа. Историята казва, че шансовете това да се случи са около 10 към 1. 9. През 2001 г. две банки в Швейцария забраняват влизането на хора в костюми на дядо Коледа, защото се страхуват от обири.  10. Според някои икономисти въпреки многократното увеличение на продажбите около Коледа, всъщност хората губят, ако се погледне откъм традиционната микроикономическа теория. Причината за това е раздаването на подаръци и по-точно разликата между сумата, която подаряващият е похарчил за подаръка, и сумата, която получаващият би дал за същия предмет. Само в САЩ през 2001 г. тези загуби са били $4 милиарда.  Източник: woman.hotnews.bg", "date": "2017.12.24", "title": "10 малко известни факта за Коледа"}
{"url": "http://epicenter.bg/article/Antropolozi--Koleda-e-izmislena--za-da-podobryava-nastroenieto/143242/10/99", "text": "Коледата е измислена, за да подобрява настроението, убедени са антрополозите. Това се доказва и от изследванията на учени, станали особено популярни с приближаването на големия празник, пише \"Монитор\".   Коледната украса заздравява семейства, а вярата в Дядо Коледа е полезна за психиката на малките деца. Такива са последните резултати на психолозите.   Красивата коледна украса в домовете предотвратява семейните конфликти, като създава добро настроение, твърди американската психоложка Сали Огюстин.   Цветовите комбинации за коледната украса повдигат духа. Още от древни времена тези цветове са създавали чувство за комфорт. Затова те засилват способността ни за приятни преживявания и релаксиране.   Мекото и топло осветление подобрява настроението и креативността и засилва апетита.   \"Склонни сме да си мислим, че сме различни от животните, но всъщност сетивата често определят реакциите ни - каза д-р Сали Огюстин. - В саваната, където се е развила нашата сензорна система, топлата светлина обикновено означава запален огън в края на деня, а с него е свързано готвене и други приятни преживявания\".   Положителни асоциации предизвиква и червеният цвят. Той подобрява настроението и хората стават по-сговорчиви. Домашният уют, меките тъкани и познатите миризми допринасят за мира в семейството, дори при големи роднински събирания, защото ни предразполагат към нови преживявания.   Стресът намалява и когато пространството не е претрупано. Ако украсата е прекалено сложна, хората може да се напрегнат, защото биологично сме предразположени да се оглеждаме за опасност. Ако около нас има прекалено много неща, трябва да пресеем много информация, преди да се успокоим, че сме в безопасност.   Студената или синя светлина, от друга страна, напряга, което помага за изпълняването на задачи, не не предразполага към разбирателство.   И ако украсата радва родителите, то канадската психоложка Кристен Дънфийлд от университета Конкордия твърди, че вярата в Дядо Коледа е много важна за психичното здраве на децата.   Коледа е време за вълшебства, особено за децата. Между украсата на дома и въпросите за Дядо Коледа обаче, родителите често се чудят доколко това вълшебство зависи от тях. Повечето не знаят дали да насърчават наследниците си да мислят, че Добрият старец наистина съществува и какви може да са последиците от лъжите. Притесняват се и от мисълта, че скоро децата ще научат истината.   Дънфийлд от университета Конкордия обясни, че е най-добре родителите да подкрепят децата си, докато те самите разберат каква е истината. Когато това стане, реакцията им няма да е толкова страшна.   Изследвания в областта на развойната психология показват, че вярата в такива измислици не само че не е вредна, но е и полезна за децата, като се започне от упражняването на алтернативното мислене, което е толкова важно за иновативността, и се стигне до подпомагане на емоционалното развитие.   Повечето деца през определен период вярват в Дядо Коледа. Спират обикновено към 8-годишна възраст. Макар и много родители да се боят от този преход, той е неизменна част от порастването.   Дядо Коледа е смесица от реалност и вълшебство. С времето мисленето на децата се развива дотам, че да разбират колко невъзможни са нещата, които прави. Това осъзнаване проличава в задаваните от тях въпроси.   Докато малките питат къде живее, големите се чудят как обикаля света за една нощ. Осъзнаването какво точно представляват тези въпроси - проява на когнитивно развитие, намалява напрежението за много родители. Ако искате детето да продължи да вярва в измислица, можете да дадете някакво приемливо обяснение. Ако искате то да води разговора, можете да върнете въпроса и да го накарате да се замисли.   Ако искате детето да навлезе по-бързо в света на възрастните, отговорът може да е обезкуражаващ. Що се отнася до детската реакция на лъжите, обикновено тя е съвсем спокойна. Една такава лъжа не може да предизвиква непоправими щети.   Децата разбират истината за Дядо Коледа най-често по времето, когато започват да осъзнават, че в живота някои неща се прикриват с добри намерения, убедена е канадската психоложка. ", "date": "2017.12.24", "title": "Антрополози: Коледа е измислена, за да подобрява настроението"}
{"url": "http://epicenter.bg/article/Britanets-iska-blizo-9-hil--lv--za-da-ukrasi-elhata-vi-/143317/10/99", "text": "За повечето от нас декорирането на коледната елха е още една възможност да прекараме повече време с близките си в очакване на празниците.   Обаче хората, които разполагат с купища пари, често избират да пропуснат тази традиция, наемайки професионалист за празничната декорация на дома.   Том Харингтън, който ръководи Harrington's Christmas Decorators в графство Чешър, разположено в Северозападна Англия, печели по около 4000 паунда (около 8887 лева) от украса на къщите на богатите и известните, признавайки, че започва да планира работата си една година предварително, пише Профит.бг. Харингтън стартира бизнеса си през 2015 г., след като предишните му работодатели ги молят да украси офисите им. Той решава да се заеме професионално с коледни декорации и има 20 резервации за този празничен сезон.   Компанията започва работа през септември, но клиентите й често правят своите резервации още през юли.   Декорациите могат да струват от 1 500 до 4 000 паунда (от 3332 до 8887 лева), в зависимост от размера на дома, като компанията работи с някои много известни клиенти.   Харингтън казва пред Manchester Evening News, че те са най-натоварени от ноември до януари, когато прибират декорациите и ги оставят на склад.   През януари те посещават панаири както в Обединеното кралство, така и в Европа, за да се подготвят за следващата Коледа.      ", "date": "2017.12.24", "title": "Британец иска близо 9 хил. лв, за да украси елхата ви "}
{"url": "http://epicenter.bg/article/Tervel-Pulev-sas-sedem-ot-sedem-pobedi-v-profesionalniya-boks-/143712/8/0", "text": "Тервел Пулев спечели седмата си победа от седем мача в професионалния бокс, след като отказа противника си Артьом Чернякевич от Беларус още във втория рунд на мача им, проведен в рамките на новогодишна боксова гала-вечер в столицата на Германия - Берлин, предаде агенция \"Фокус\".  В щаба на бронзовия олимпийски медалист от Лондон 2012-а бяха по-големият му брат Кубрат Пулев и неговият личен треньор Борислав Бояджиев.  ", "date": "2017.12.24", "title": "Тервел Пулев със седем от седем победи в професионалния бокс "}
{"url": "http://epicenter.bg/article/Boyan-Radev--Balgariya-otnovo-mozhe-da-ima-olimpiyski-shampioni-v-borbata-/143717/8/0", "text": "С много труд и постоянство родната борба може да се върне на върха и отново може да имаме олимпийски шампиони. Това заяви двукратният олимпийски първенец Боян Радев в интервю за БГНЕС. Легендарният борец обаче подчерта, че не е доволен от представянето на родните състезатели този сезон.  \"Не ми хареса как се класираха борците. Според мен има една криза в българската борба, но смятам, че нещата ще се оправят за в бъдеще. Всичко това се дължи на поколенията, които се сменят. Няма как всички да са на едно ниво, но това ще се промени и ще имаме големи успехи на големия тепих – европейския, световния, но най-важното олимпийския. В спорта най-голямото нещо са Олимпийските игри и всеки спортист трябва да се стреми да стане олимпийски шампион.  Борците трябва да следват моя пример. Да следват не това, че съм спечелил медали, а как съм се готвил и как съм тренирал. Аз бях един аскет в спорта. Беше им трудно да ме изкарат от залата. Заради това пожелавам на българското поколение борци да се научат първо да се борят класическа борба и свободна борба – да научат техниката на борбата. Наблюдавах представянето им на Световното първенство и мога да кажа, че правят твърде много грешки. Големият тепих обаче не прощава на никого.  Трябва поне 2-3 години да се налагат младите борци. Да не се търси голям веднага голям успех от тях, а да си навлязат постепенно в голямата борба и там вече да се реализират. Това обаче си зависи най-вече от тях самите. Те трябва да са пълни аскети, роби на тепиха. Пожелавам им да следват моя пример и да гонят моите постижения. Нека бъдат горди, че Боян Радев ги зачита и уважава. Изпитвам най-хубави чувства съм към българската борба. Смятам, че един ден отново ще имаме олимпийски шампиони. Дано да е на тази Олимпиада\", изрази надежда Радев. Той говори и за страстта си към колекционерството и в навечерието на Коледа си пожела да му попадат все по-хубави картини.  \"Олимпийските медали и колекционерството нямат сравнение, защото и едното е много голямо, но и другото. В България има много големи художници и уникални скулптори. Горд съм, че съм притежател на една хубава колекция. Ние борците също правим изкуство, но то е друго – физическо, гладиаторско, защото без такова, не можеш да достигнеш до титлите. На един гладиатори е нужно много да тренират и да живеят с мисълта, че трябва да станат шампиони. Борбата е много труден спорт. Срещу всеки един партньор трябва да се бориш по различен начин. Борбата не е едностилов спорт. Така е и в изкуството, защото няма как да рисуваш едно и също. Трябва да направиш нещо по-различно от другите, за да се откроиш и да станеш голям на тепиха или голям в изкуството. В България има много големи художници и уникални скулптори. Горд съм, че съм притежател на една хубава колекция. Още съм гладиатор. Гладиатор съм в изкуството и събирането на картини. Това е моят живот и се радвам, че попаднах в него\".  Радев сподели и за голямата си гордост в лицето на двете внучки, едната от които е млада надежда на българските ски.  \"Сега чакам Бояна да се върне от Банско, където ще има състезание. Тя е голяма скиорка и желая много успех. Биба (както Боян Радев я нарича) беше на подготвителни лагери в Алпите. Тя тренира непрекъснато и денонощно така, както и аз тренирах едно време. Аз не й давам съвети за спорта. Само я прегръщам и искам да е жива и здрава.\"  ", "date": "2017.12.24", "title": "Боян Радев: България отново може да има олимпийски шампиони в борбата "}
{"url": "http://epicenter.bg/article/Erdogan-uvolnii-s-dekret-2756-darzhavni-sluzhiteli/143691/7/0", "text": "Турция освобождава 2756 души от работа в публичните институции на страната, включително военни, учители и служители в министерствата заради връзки с терористични организации, предава Reuters, като се позовава на декрет, публикуван в турския Държавен вестник, в неделя. Според съобщението, длъжностните лица имат връзки, или са членове, на терористични организации, структури и служби, действащи срещу интересите на националната сигурност на Турция. Вече около 50 хиляди души са арестувани след проваления опит за преврат през юли м.г., а около 150 хиляди са освободени от длъжностите си в държавната администрация, включително военни, полицаи, учители и др. обществени служители заради връзки с мрежата на живеещия в САЩ мюсюлмански проповедник Фетулах Гюлен, обвинен в организирането на опита за преврат.", "date": "2017.12.24", "title": "Ердоган уволни с декрет 2756 държавни служители"}
{"url": "http://epicenter.bg/article/Phenyan--Novite-sanktsii-na-OON-sreshtu-Severna-Koreya-se-ravnyavat-na-voyna-/143692/7/0", "text": "Новите санкции на ООН срещу Северна Корея се равняват на военни действия и на пълна икономическа блокада на страната, бе заявено от севернокорейското МВнР. Това предадоха Ройтерс и БТА, цитирайки Корейската централна телеграфна агенция.   \"Напълно ужасени от нашите постижения във великата историческа кауза на завършване на ядрените сили на страната, полагат все по-отчаяни усилия да наложат най-строгите санкции в историята и да засилят максимално натиска срещу нашата страна\", се казва в изявлението.   Ще укрепим допълнително нашите сили за защитно ядрено възпиране, целящи да прекратят американските ядрени заплахи, изнудване и враждебни действия, като създадем практически баланс на силите със САЩ, добавя севернокорейското външно министерство.", "date": "2017.12.24", "title": "Пхенян: Новите санкции на ООН срещу Северна Корея се равняват на война "}
{"url": "http://epicenter.bg/article/37-dushi-zaginaha-pri-pozhar-vav-filipinski-mol--Video--/143693/7/0", "text": "Най-малко 37 души загинаха при пожар в мол във филипинския град Давао, предаде Ройтерс, като се позова на информация от местните власти.  Пристигналият на място представител на противопожарната служба обяви, че шансовете тези 37 души да са оцелели са нулеви, обяви във „Фейсбук” заместник-кметът Паоло Дутерте, най-големият син на президента на страната Родриго Дутерте.  Повечето от жертвите са служители в кол център. Шестима души са спасени и са откарани в болница.  Пожарът е започнал в събота сутринта местно време в магазин за мебели на третия етаж в сградата. Огънят бързо е обхванал кол центъра на горния етаж.  Причината за пожара все още не е изяснена, в момента тече разследване.  Президентът Родриго Дутерте и дъщеря му Сара, която е кмет на града, посетиха мястото на инцидента и се срещнаха с близките на жертвите.  Самият Дутерте беше кмет на Давао в продължение на две десетилетия и продължава да живее в града.  ", "date": "2017.12.24", "title": "37 души загинаха при пожар във филипински мол (Видео) "}
{"url": "http://epicenter.bg/article/Sergey-Lavrov--Rusiya-se-nadyava--che-ES-shte-preodolee-inertsiyata-na-rusofobskoto-mislene-/143698/7/0", "text": "Русия се надява, че Европейския съюз ще престане да играе по свирката на немногочислената, но агресивна група страни-русофоби, които използват антируските настроения за решаване на своите собствени користни задачи. Това заяви министърът на външните работи на Русия Сергей Лавров, в интервю пред кипърското издание Simirini, публикувано в неделя, предава ТАСС, цитирана от \"Фокус\".  Според неговите думи, в политическите и деловите кръгове на ЕС все по-често звучи недоволство във връзка със санкционната спирала, размотана от Брюксел под натиска на Вашингтон.  „В Москва се надяват, че ЕС ще преодолее инерцията на това мислене и ще намери сили в себе си да се откаже от изграждането на политически отношения с Русия, на принципа „на най-малкия общ знаменател“ – че ще престанат да играят по свирката на немногочислената, но агресивна група страни-русофоби, които разиграват руската карта, за решаването на собствените си користни задачи“, подчерта руският дипломат.  Освен това, Лавров даде висока оценка за позицията на Кипър, който иска максимално бърза нормализация на отношенията между Русия и ЕС.  „Въпросът за това, доколко се чува гласът на кипърците и другите прагматично настроени европейци в ЕС-овския Брюксел, трябва, очевидно, да се задава на представителите на европейските структури“, добави Лавров.  ", "date": "2017.12.24", "title": "Сергей Лавров: Русия се надява, че ЕС ще преодолее инерцията на русофобското мислене "}
{"url": "http://epicenter.bg/article/Sebastian-Kurts-kategorichen--Turtsiya-nyama-myasto-v-ES--/143700/7/0", "text": "Турция и политиката й през последните години не бива да намират място в ЕС и е редно да бъдат прекратени преговорите за присъединяването на страната към еврообщността. Това заяви в събота австрийският канцлер Себастиан Курц в интервю за в. \"Билд ам Зонтаг\".  \"Наблюдаваме значителни нарушения на основните права на човека. Няма да се съглася с това ЕС да вижда всичко това и да се държи сякаш нищо не се е случило\", категоричен бе 31-годишният Курц. \"По мое мнение, Турция, особено като се вземе предвид политиката й в последните години, няма място в ЕС\", допълни още австрийският политик.  Същевременно обаче той припомни, че понастоящем в \"ЕС няма мнозинство по този въпрос\", но изрази и надежда, че в следващите години ще се стигне и до това. В противен случай Курц вярва, че \"Турция ще се опита да окаже значително влияние на турската общност в Австрия, Германия и други страни и ще възпрепятства интеграцията на турците\". Във връзка с мигрантската криза австрийският канцлер вярва, че опитите за постигане на разпределение на бежанците в ЕС чрез квотната система са се провалили и е необходимо всяка страна членка да реши дали да приема бежанци и какъв брой.  \"Опитите да бъдат принудени държавите да приемат бежанци не водят напред Европа. Ако продължим по този начин, ще разделим Европейския съюз. Самите държави членки трябва да решат дали да приемат бежанци и колко\", категоричен е Курц, който заклейми \"дискусията за квотите и т.н. за безсмислена като цяло\". \"В крайна сметка мигрантите, които тръгват към Европа, не искат да стигнат до България или Унгария, искат преди всичко Германия, Австрия и Швеция\", изтъкна австриецът.  В тази връзка канцлерът призова за коригиране на недостатъците в миграционната политика на ЕС. \"Границите между предоставянето на убежище и икономическата миграция сега са напълно замъглени\", каза той. Според него мигрантите трябва да бъдат подпомогнати в родните си страни или в държавите, които са до тях.  \"Ако това не е възможно, то тогава на техния континент в безопасни райони\", добави Курц, като отбеляза, че ЕС може би дори трябва да организира такива области и да осигури сигурност там.   ", "date": "2017.12.24", "title": "Себастиан Курц категоричен: Турция няма място в ЕС! "}
{"url": "http://epicenter.bg/article/Amerikanets-prevartya--napadna-s-machete-minuvachi-v-Los-Andzhelis-/143701/7/0", "text": "Най-малко 9 души бяха ранени, след като мъж ги нападна с мачете в Лос Анджелис само ден преди Коледа, предава БГНЕС.  Както съобщава в. \"Дейли Стар\" мъжът е носил противогаз и е извършил нападението си в близост до парка \"Канога\" в града. По сведения на очевидците на мястото е имало служители на реда, които са открили огън по престъпника и са го ранили. Той заедно с другите 8 пострадали са хоспитализирани.  Към момента е неизвестно състоянието на нито един от тях. Причините и обстоятелствата около атаката също се изясняват.   ", "date": "2017.12.24", "title": "Американец превъртя, нападна с мачете минувачи в Лос Анджелис "}
{"url": "http://epicenter.bg/article/Naprezhenie-v-Yerusalim-v-navecherieto-na-Rozhdestvo-Hristovo--Video--/143706/7/0", "text": "Йерусалим се пълни с туристи от рано сутринта за Рождество Христово. Не липсва обаче и напрежение, има много войници, които следят за обществения ред, предаде специалният пратеник на bTV Десислава Ризова.  Днес се очаква тържествена процесия да тръгне от Йерусалим и да стигне до родното място на Исус Христос във Витлеем. Очакват се обаче и сблъсъци. Нощта срещу най-светлия християнски празник е особено натоварена за войниците. Те обаче не искат и не могат да говорят.  Шамуел работи до Стената на плача и казва, че нищо не е същото от седмици насам.  „Има много войници, това не е нормално. Това означава, че има проблем – политически, а не обикновен. Само тези отгоре могат да го решат”, казва той.  В Източен Йерусалим неспокойни са и евреите, и арабите. Въпреки че и евреите, и палестинците декларират, че са притеснени, пазарите са пълни през цялата нощ.  ", "date": "2017.12.24", "title": "Напрежение в Йерусалим в навечерието на Рождество Христово (Видео) "}
{"url": "http://epicenter.bg/article/Asteroidat-na-Dyavola-otnovo-se-priblizhava-do-Zemyata--veshtae-ogromni-kataklizmi--SNIMKI-VIDEO--/143707/7/0", "text": "Астероидът на Дявола, който подозрително прилича на човешки череп, отново се приближава към Земята. Въпреки това, че той ще премине покрай нашата планета стотици пъти по-далеч, отколкото през есента на 2015 година, журналисти и конспиратори плашат международното общество с настъпващи катаклизми.  Учените съобщават, че през октомври следващата година зловещото космическо тяло 2015 TB145, неминуемо ще се приближи до нас, пише Езорейтер.  Преди две години гигантският космически „череп“ прелетя само на 49 000 километра от Земята. За сравнение, Луната се намира на около 384 000 километра от планетата. След откриването му, астрономите предположиха, че става дума за ядро на изродила се комета. По тази причина астрономическият обект не оставя след себе си прах и газ, а също и няма традиционната опашка.  Трябва да се отбележи, че астероидът с диаметър 700 метра на практика е абсолютно черен, отразява само 6% от попадащата върху него слънчева светлина. Освен това, той по загадъчен начин излъчва собствена топлина.  Въпреки това учените се опитват да обяснят произхода на „черепа“ рационално, те признават, че и в момента не разбират напълно неговата природа. Интерсен е фактът, че както през 2015 година, така и през 2018 година астероидът на Дявола ще премине покрай земята в края на октомври, тъкмо за Хелоуин.   ", "date": "2017.12.24", "title": "Астероидът на Дявола отново се приближава до Земята, вещае огромни катаклизми (СНИМКИ/ВИДЕО) "}
{"url": "http://epicenter.bg/article/Putin-se-pusna-na-srednoshten-hokey-na-Cherveniya-ploshtad-/143709/7/0", "text": "Президентът Владимир Путин участва в мач по хокей на лед със звезди в спорта. Мачът бе организиран в нощта срещу събота на Червения площад, съобщи пресслужбата на Кремъл, цитирана от АФП.  Нощният мач се проведе на живописна ледена пързалка, украсена за Коледа, която се открива през зимата през последните години между стените на Кремъл и един от най-луксозните универсални магазини в руската столица, \"ГУМ\".  Редом с Владимир Путин на леда бяха хокейни звезди, като бившия шампион Павел Буре, сребърен медалист от Олимпиадата в Нагано през 1998 г. и легендарните хокеисти Вячеслав Фетисов и Алексей Касатонов, също и руският министър на отбраната Сергей Шойгу, според разпространените от Кремъл снимки.  Осми дан по джудо и хокеист аматьор, Владимир Путин участва всяка година в хокеен мач на лед със звезди в спорта. 65-годишният руски президент, който обяви намерението си да се кандидатира за четвърти мандат на изборите през март 2018 г., винаги е градил образа на силен мъж, участвайки в демонстрации по джудо, препускайки на кон гол до кръста в тайгата или гасейки пожари на борда на самолет, припомня АФП.    ", "date": "2017.12.24", "title": "Путин се пусна на среднощен хокей на Червения площад "}
{"url": "http://epicenter.bg/article/Gerhard-Shryoder--S-Putin-sme-priyateli--imam-mu-doverie-/143711/7/0", "text": "Бившият федерален канцлер на Германия Герхард Шрьодер разказа в интервю пред немското издание Rheinische Post за работата си в руския петролен гигант „Роснефт“, както и за отношението си към руския президент Владимир Путин, предава РИА Новости, ;цитирана от \"Фокус\".  Според думите на Шрьодер, председателстването му в съвета на директорите на руската петролна компания е „увлекателна задача“ и в случая, за него, парите не са от особена важност.  „И знаете ли какво: ако заседавах в съвета на директорите на американска компания, а не на руска, всички биха казали: това е прекрасно. В тази критика има определена доза лицемерие“, отбеляза той.  Шрьодер подчерта, че добрите отношения с „Роснефт“ и Русия, като цяло, са в интерес на Европа и Германия в крайна сметка ще има полза от тях.  На забележката на журналиста от немското издание, че руският петролен концерн е под ударите на европейските и американските санкции, бившият канцлер отговори, че е против рестрикциите и че, според него, те ще бъдат отменени.  Герхард Шрьодер също така потвърди, че той и Путин са истински приятели.  „Да, точно така е. И ще продължи да бъде. Имам доверие на Владимир Путин“, заяви той.  Германецът обясни, че приятелството им предполага, че те споделят мненията си по различни въпроси и се критикуват един-друг, но единствено очи в очи. Освен това, той призна, че, може би, не знае всичко за руския президент, защото „всички имат тайни“.  Според гледната точка на Шрьодер, сближението между Русия и Германия е невъзможно без Путин.  „Да управляваш Русия никак не е лесна задача. По-скоро трябва да изхождате от това, че след Путин нещата няма да се подобрят. Крачката към сближаване може да стане постепенната отмяна на взаимните санкции“, поясни той.  ", "date": "2017.12.24", "title": "Герхард Шрьодер: С Путин сме приятели, имам му доверие "}
{"url": "http://epicenter.bg/article/Yens-Stoltenberg-prizna--Silite-na-NATO-zagubiha-navitsi-za-borba-na-more-/143713/7/0", "text": "Генералният секретар на НАТО Йенс Столтенберг заяви за най-високата активност на руските подводници и призна, че флотът на Алианса загубил необходимите навици за борба на море.  „Русия вложи значителни средства в своя флот, особено в подводници. Дейността на руските подводници сега е на най-високо равнище от времето на Студената война,” заяви той в интервю за изданието Frankfurter Allgemeine Zeitung, като в разговора участвали и представители на вестниците Financial Times и Washington Post.  Столтенберг посочи и намалената готовност на Алианса към предизвикателствата в морето.  „След приключване на Студената война НАТО намали своите възможности в морето, особено на възможностите за борба с подводниците. Ние по-малко тренираме и загубихме навици,” поясни генералният секретар на алианса.   ", "date": "2017.12.24", "title": "Йенс Столтенберг призна: Силите на НАТО загубиха навици за борба на море "}
{"url": "http://epicenter.bg/article/The-Sun-izbroi-predskazaniyata-na-Vanga-za-2018-godina-/143716/7/0", "text": "Журналисти от британския вестник The Sun припомниха предсказанията на прочутата българска пророчица Ванга за 2018 г. - събития, които може да променят из основи световния ред.  Легендарната ясновидка е предполагала, че Китай през 2018 г. ще стане следващата супердържава, която ще измести САЩ. Според The Sun има определени предпоставки това да се случи.  Ако през 1979 г. делът на КНР в световната икономика е бил 4,1%, то през 2015 г. този показател е станал 15,6% и продължава да расте. В същото време делът на САЩ постоянно намалява и през 2015 г. е бил само 16,7%.  Освен това Ванга е предполагала, че човечеството ще може да добива някаква \"нова форма на енергия\" на Венера. Но на този етап никакви подобни мисии към Венера не са планирани и това пророчество едва ли ще се сбъдне, пише изданието.   ", "date": "2017.12.24", "title": "The Sun изброи предсказанията на Ванга за 2018 година "}
{"url": "http://epicenter.bg/article/Tereza-Mey-prizova-britantsite-da-si-spomnyat-hristiyanskoto-si-nasledstvo-/143718/7/0", "text": "Премиерът на Обединеното кралство Тереза Мей призова британците на Коледа да си спомнят за християнското си наследство и да се радват на религиозните си свободи, предаде ДПА, цитирана от БТА.  \"Нека се гордеем с християнското си наследство и увереността, която то ни дава, за да гарантираме, че във Великобритания можем да практикуваме вярата си без проблеми и страх\", каза тя в коледното си послание, което бе разпространено днес.  \"Нека днес си спомним за тези по света, които са лишени от тези свободи - от християните в някои части на Близкия изток до ужасното преследване на мюсюлманите рохинги\", заяви Мей, чийто баща е бил англикански пастор.  За разлика от миналата година тя не спомена поляризиращия въпрос за излизането на Великобритания от ЕС, който доминираше нейното управление, но призова британците \"да са уверени и единни в общите ценности, споделяни от всички тях\".  Мей даде висока оценка на работата на службите за спешно реагиране, включително за реакцията им при терористичните атаки в Лондон и Манчестър тази година и пожара в сградата \"Гренфел тауър\" в британската столица, при който загинаха десетки хора.   ", "date": "2017.12.24", "title": "Тереза Мей призова британците да си спомнят християнското си наследство "}
{"url": "http://epicenter.bg/article/Privarzhenitsi-na-Aleksey-Navalni-go-izdignaha-za-kandidat-prezident-na-Rusiya-/143720/7/0", "text": "Стотици привърженици на руския опозиционен лидер Алексей Навални подкрепиха днес кандидатурата му като независим кандидат за президент и са готови да внесат номинацията му в Централната избирателна комисия (ЦИК), предадоха АП и ТАСС. Това стана на събрание в Москва в присъствието на представители на градската избирателна комисия.  \"Всичките 742-ама участници в събранието гласуваха \"за\", против бяха нула, въздържали се - нула\", каза Иван Жданов, юрист на основаната от Навални Фондация за борба с корупцията.  По думите му Навални и упълномощени от него лица ще внесат още днес в ЦИК документите за издигането му за кандидат. Самият опозиционер бе казал, че днес ще се състоят събрания на избиратели в 20 руски града, на които ще бъде подкрепена неговата кандидатура, съобщи ТАСС.  Алексей Навални е най-опасният противник на президента Владимир Путин, но няма право да се кандидатира в избори заради влязла в сила присъда по криминално дело, смятано за политически мотивирано, допълва АП. Той би могъл да стане съперник на Путин на изборите през март догодина, ако за него бъде направено изключение или присъдата бъде отменена.  Кампанията на Навални въодушеви хората в най-отдалечените кътчета на Русия, но почти сигурният победител на изборите е Путин, който има 80% одобрение на национално равнище, отбелязва АП.  Според руското изборно законодателство, за да бъде регистриран един независим кандидат (какъвто е Навални), той трябва да събере поне 300 000 подписа на избиратели. Срокът за внасяне в ЦИК на списъците с подписите е от 27 декември до 31 януари.  Навални каза днес, че е убеден, че ще спечели, ако участва в изборите, и прикани привържениците си да бойкотират вота, ако властите откажат да ги регистрират.   ", "date": "2017.12.24", "title": "Привърженици на Алексей Навални го издигнаха за кандидат-президент на Русия "}
{"url": "http://epicenter.bg/article/Vitleem-se-gotvi-da-posreshtne-hilyadite-poklonnitsi-na-Hristos/143724/7/0", "text": "Във Витлеем - родното място на Исус Христос, текат последни приготовления за пристигането на хилядите християнски поклонници за коледните празници.   Стотици служители на силите за сигурност на палестинската автономия са разположени в и около града.   По-късно там трябва да пристигне апостолическият администратор на Латинската патриаршия на Йерусалим Пиербатиста Пицабала, който ще води срещнощната литургия. На централния площад вече се събират посетители от цял свят. През последните седмици Витлеем стана арена на сблъсъци между израелски войници и протестиращи палестинци заради решението на САЩ да признаят Ерусалим за столица на Израел. Преди дни българското външно министерство препоръча на българските граждани да избягват пътуване до Ерусалим и Витлеем, както и в Палестинските територии, освен при крайна необходимост. Причината са именно очакваните протестни демонстрации на палестинци.", "date": "2017.12.24", "title": "Витлеем се готви да посрещне хилядите поклонници на Христос"}
{"url": "http://epicenter.bg/article/Uragannite-vetrove-v-Polsha-vzeha-zhertva-/143728/7/0", "text": "Ураганни ветрове бушуваха през миналата нощ над територията на Полша, повредиха електропроводи и лишиха от ток над 70 хиляди домакинства, предадоха полски медии и ТАСС, цитирани от бТВ.  Към 9 часа тази сутрин в северния град Гданск скоростта на вятъра е достигала 81 км/ч, а в Сувалки на изток и Белско Бяла на юг - до 68 км/ч. В планините скоростта е била до 100 км/ч.  В Поморското воеводство е загинало седемгодишно момче, след като прекършено от стихията дърво паднало върху автомобил.  Ураганни ветрове духат в десет от 16-те воеводства в Полша. Националният Институт за метеорология предупреди, че и днес вятърът няма да стихне. В пет воеводства заплахата е от първа степен, в четири е от втора, а по балтийското крайбрежие - даже от трета.  Аварийни екипи се стараят да възстановят електроподаването за Бъдни вечер.  ", "date": "2017.12.24", "title": "Ураганните ветрове в Полша взеха жертва "}
{"url": "http://epicenter.bg/article/Povishen-risk-ot-iztochvane-na-karti-po-praznitsite-/143714/4/0", "text": "През празничните дни клоновете на банките са затворени и хората обикновено прибягват до теглене на пари от банкомати или разплащане с карти в магазините. В случай на неуспешен опит за теглене от АТМ устройство, но отчетени и неотменени трансакции, както и при установено неправомерно източване на средства от сметката съществуват механизми за възстановяване на сумите, напомня Комисията за защита на потребителите (КЗП).  Ако на екрана на банкомата се появи надпис, че трансакцията е неуспешна и не може да бъде извършена в момента, а парите са отчетени като изтеглени, веднага се обадете в кол центъра на банката, която е издала картата Ви.  В случай, че не успеете да се свържете, в първия работен ден посетете най-близкия клон на банката и подайте възражение. В 14-дневен срок следва да получите отговор. Ако той не Ви удовлетворява, можете да се обърнете за съдействие към функциониращата към КЗП Помирителна комисия за платежни спорове.  При тегленето по време на празници има по-голям риск и от кражби, тъй като се ползват външни банкомати. Точно в такива периоди е най-вероятно да бъдат поставени скимиращи устройства, които могат да копират данните от картата Ви и да откраднат пин кода. Това са и едни от най-честите измами с пластики, според специалисти.  От КЗП напомнят на гражданите да бъдат внимателни и да съблюдават всички правила за финансовата си сигурност, както при трансакции на суми от терминални устройства АТМ и ПОС, така и при загуба или кражба на картата.  ", "date": "2017.12.24", "title": "Повишен риск от източване на карти по празниците "}
{"url": "http://epicenter.bg/article/Burgazlii-besni-na-Dinko--Kara-kato-lud--Toy-shikalkavi--Tova-e-shofyorat-mi--shte-mu-izbiya-zabite-/143703/3/0", "text": "Ямболският мачо, ловец на мигранти, риалити звездата Господин Вълев-Динко, буквално отприщи възмущението на бургаските шофьори с джипа си „Тойота Ленд Круизър“, след като водачът на колата кара като луд и постави в риск няколко автомобила,   „Колеги, бъдете внимателни!!! Черен джип „Тойота Ленд Крузър“ със затъмнени прозорци кара опасно! Спрях на светофар зад него, той включи задна и тръгна, за да ме блъсне. Аз реагирах навреме и добре, че отзад нямаше кола! След това исках да го изпреваря а той ме изблъска в отсрещното платно, нямаше коли за щастие..в крайна сметка на следващия светофар спрях до него, пича отвори прозореца и се смееше като побъркан. Регистрационния номер е СВ9997КР, подал съм сигнал на 112. Всичко това се случва след кръговото на „Трапезица“, посока „Зорница“, като започна на светофара на Моста. Гоних го до „Славейков“, пое към „Джъмбо“. Пак казвам, бъдете внимателни!, гласеше пост, който прикова вниманието снощи в групата „Шофьори Бургас“.  След него следват още коментари от шофьори, гневни от шофирането на водача на автомобила.  „Същият днес след 16 ч щеше да ни блъсне под моста на „Гочо Иванов“ (сегашния „Кроношпан“), на стеснението посока центъра влезе в насрещното платно директно срещу нас. Добре,че мъжът ми отреагира веднага и се разминахме на косъм...видимо въобще не му пукаше къде кара ... Ужас!“, коментират членове на групата.  БургасИНФО се е свързал с Господин Вълев, известен широко в публичното пространство просто като Динко.  „Дал съм джипа на шофьора ми да го кара, даже днес ми се обадиха за случая да ми кажат. Аз съм на Боровец да карам ски. Като се върна, ще се разправям с него. Явно не става за нищо. Той ходи на пристанището, имам бизнес там, изнасям желязо за Турция. Ходил е до пристанището и не знам какво е правил до там. Не ми вдига телефона и ще му избия всички зъби“, каза в познатия си стил Динко. Той беше в шумно пространство, но набързо реагира. „Изнервен съм по случая, не ми вдига телефона, колата е в него“, каза Динко и затвори ядосано.  На въпрос кой е водачът, откъде е, как изглежда, отколко време работи при него, Динко заключи: \"Достатъчно казах, ядосан съм\".  ", "date": "2017.12.24", "title": "Бургазлии бесни на Динко: Кара като луд! Той шикалкави: Това е шофьорът ми, ще му избия зъбите!"}
{"url": "http://epicenter.bg/article/Bankerkata--okrala-milionite-na-Martin-Petrov--izbyagala-zad-granitsa-/143708/3/0", "text": "Наглата служителка на „УниКредит Булбанк“ Ирина Чавдарова Аткова, ограбила сметките на бившия национал по футбол Мартин Петров, е избягала зад граница досущ като фалиралия КТБ Цветан Василев, пише \"Уикенд\". По кражбата, за която на 17 ноември спортистът подаде жалба срещу банката в Софийска градска прокуратура, е образувано разследване в Националната полиция.  В жалбата футболистът твърди, че установил измамата на 18 август т.г. при посещение в клон на „УниКредит Булбанк“. Тогава разбрал, че трудовият договор на назначения му от трезора за личен банкер Ирина Аткова е прекратен още преди 10 месеца. В този период обаче уволнената служителка продължавала да предоставя на Петров информация за неговите сметки, депозити и операции. Шокът дошъл малко по-късно, когато нападателят поискал официални справки за движението на парите му. Оказало се, че в периода 2007-2017 г. без негово знание, съгласие и подпис са извършени над 450 платежни операции по 13 негови сметки. Сред тях дори теглене на пари в брой на каса в офис на банката, закриване и откриване на депозити и превеждане на суми на трети лица, които футболист №1 на България за 2006 г. не познавал.  Разследващите обаче не могат да открият Аткова, за която се публично твърди, че е била любовница на футболиста. Оказало се, че крадлата е изчезнала предвидливо в чужбина и не може да бъде разпитана. Затова се очаква до дни Ирина Аткова да бъде обявена за издирване с европейска заповед за арест. Разследването, което вече е поето от Столична следствена служба, се натъкнало и на друг проблем. Банкерката вероятно е унищожила част от документите по трансферите на пари от сметката на Петров и така част от следите не могат да бъдат открити.  Вече не тайна, че Мартин Петров се е предоверил на личната си банкерка. 38-годишният талант от Враца й дал електронния си подпис и пълномощно да оперира със сметките му, докато дълго време ритал в чужбина. Освен това разрешил на Аткова да използва парите му, за да „играе“ с тях на фондови борси. Засега колко точно е гепила крадлата, избягала в чужбина като „маститития” банкер – Цветан Василев, остава мистерия. Първоначално бе съобщено, че от сметките на футболиста са източени близо 4 милиона лева. Според твърдения на „Уникредит Булбанк“ обаче злоупотребите са за около 400 000 лева.  Показателен е фактът, че адвокатът на Мартин Петров внесе в Софийския градски съд иск срещу „Уникредит Булбанк“ за 3,864 млн. лв и 48 762 лева лихви… Според банката Петров лично е подписал всички документи, а част от преводите са направени с електронния му подпис. Ако не е искал да прави това, то е бил подведен, пише още \"Уикенд\".  Според запознати „УниКредит Булбанк“ вече са възстановили част от сумата на Мартин Петров, но колко точно, не е ясно.   ", "date": "2017.12.24", "title": "Банкерката, окрала милионите на Мартин Петров, избягала зад граница "}
{"url": "http://epicenter.bg/article/Temida-reshi--Plovdivskiyat-iznasilvach-ostava-v-aresta-/143721/3/0", "text": "Днес Пловдивският съд разгледа мярката на изнасилвача Владимир Петков и излезе с решение постоянно задържане, предаде репортер на БЛИЦ. Перверзникът бе доведен в съда от трима полицаи, окован в белезници.  Владимир обжалвал и искал по-леко присъда, но желанието му не било удовлетворено. Мъжът, който е изнасилил две жени в Пловдив, е семеен и с деца. Той не е от града под тепетата и от скоро живее в Пловдив.  Мъжът не е психопат, няма психически отклонения, но има наклонности към подобни насилствени действия. Той е криминално проявен и друг път е бил залавян, съден е за изнасилване.  ", "date": "2017.12.24", "title": "Темида реши! Пловдивският изнасилвач остава в ареста "}
{"url": "http://epicenter.bg/article/Uzhas-na-patya--Mayka-i-dvete---detsa-zaginaha-pri-tezhka-katastrofa-na-patya-Plovdiv---Peshtera-/143725/3/0", "text": "Жестока катастрофа на пътя Пловдив – Пещера взе три жертви. Челно са се сблъскали микробус \"Фолксваген\" и лек автомобил \"БМВ\".  Загинали са майка и двете ѝ деца, пътували в БМВ-то, предаде репортер на bTV. Жертвите са от Кричим.  Шофьор на колата е бил бащата. Той и водачът на другото превозно средство са откарани в болница със сериозни травми.  Катастрофата е станала край разклона за Йоаким Груево, а сигналът за нея е подаден около 15.45 ч.  Местопроизшествието е запазено. Извършва се оглед. Установява се самоличността на участниците в катастрофата. Разследват се причините. Движението е ограничено.  ", "date": "2017.12.24", "title": "Ужас на пътя! Майка и двете ѝ деца загинаха при тежка катастрофа на пътя Пловдив – Пещера "}
{"url": "http://epicenter.bg/article/Zam-kmetitsata-na-obshtina-Krichim-i-detsata---sa-zhertvite-na-patya-kray-Bratsigovo-/143729/3/0", "text": "Заместник кметицата на община Кричим Нурджам Ристемова е загиналата в адската катастрофа край Брацигово, предава БЛИЦ. Съпругът й се казва Ерол Ширифов, който се е занимавал с бизнес и е имал строителна бригата. семейството заедно с двете загинали деца се е връщало от пазаруване в Пловдив. Направили са си подарък за Коледа - купили са си голям телевизор.  В момента на мястото на произшествието е пристигнал съдебен експерт. Все още няма яснота дали БМВ-то или микробусът е виновен за челния сблъсък. Все още не е ясно и дали близките на почерненото семейство за уведомени за трагедията.    Заедно с 37-годишната майка са загинали 6-годишният ѝ син и 15-годишната дъщеря. Тялото на момичето е намерено на пътя, тъй като от силата на удара е излетяло от колата. е 47-годишният баща е в тежко състояние. С опасност за живота е и другият водач, който е на 31 години и е от Пловдив. БЛИЦ се свърза с кмета на община Кричим - Атанас Калчев. Потресен от драмата, той успя да каже само, че заместничката му е била много свестен човек с опит. Имал й е абсолютно доверие, била е отличен политик на местно ниво. Свестен човек и от 2007 година е била неотлъчно до кмета.  ", "date": "2017.12.24", "title": "Зам.-кметицата на община Кричим и децата ѝ са жертвите на пътя край Брацигово "}
{"url": "http://epicenter.bg/article/Stefan-Danailov--Chicho-vi-Lambo-si-go-pomnete-kato-aktyor-/143702/2/0", "text": "Любимият на поколения българи актьор Стефан Данаилов посрещна екипа на БНТ от предаването \"Денят започва с Георги Любенов\" в дома си по време на най-събитийния за него месец - след рождения си ден, часове преди Бъдни вечер и Коледа, броени дни преди Стефановден и Нова година.  Стефан Данаилов сподели, че малко му е в повече да бъде обожаван. Много хора ме обичат, има и такива които не ме обичат, но то си е за тяхна сметка, уточни той.  \"Хората са ме видяли като актьор, обикнали са ме като актьор, овации съм получавал като актьор и разбира се искам с това да ме запомнят. И добре, че тази книга (\"Романът на моя живот\") излезе, защото там говорим главно за професия на моя живот, което е любовта на моя живот - именно актьорската работа. Така че, чичо ви Ламбо си го помнете като актьор\", казва любимият на българския народ творец.  ", "date": "2017.12.24", "title": "Стефан Данаилов: Чичо ви Ламбо си го помнете като актьор "}
{"url": "http://epicenter.bg/article/Mitropolit-Antoniy--Svetiyat-sinod-e-kategorichen---shte-pomogne-na-Makedonskata-tsarkva--/143704/2/0", "text": "Позицията на Светия синод на Българската православна църква е много категорична по отношение на искането на Македонската православна църква - Охридска архиепископия. Ние искаме да помогнем. Това каза в навечерието на Рождество Христово пред БНТ западно и средноевропейският митрополит Антоний, цитиран от БГНЕС.  Светият синод със своя опит и мъдрост ще вземе най-правилното решение. Митрополит Антоний категорично отхвърли някои твърдения, че става въпрос за провокация.  \"В никакъв случай това не е провокация\", подчерта пред държавната телевизия западно и средноевропейският митрополит Антоний. Само преди три дни в София Главата на Македонската православна църква архиепископ Стефан бе приет от Българския патриарх Неофит.  Това бе първа среща между двамата след като МПЦ-Охридска архиепископия поиска българската да бъде нейна Църква-Майка и така да получи автокефалност. Македонският архиепископ Стефан беше придружаван от преспанско-пелагонийския митрополит Петър, който отговаря за външните отношения в МПЦ-Охридска архиепископия, Дебърско-Кичевският митрополит и администратор Австралийско-Сиднийски Тимотей и Хераклейският епископ Климент, секретар на комисията.  \"Не е лек кръстът, който Българската църква поема, защото досега нищо не се правеше за решаване на проблема с Македонската архиепископия. Нека сега Божията премъдрост да умъдри участниците в междуцърковната комисия, за да се постигне желаният от всички ни резултат!\", каза тогава патриарх Неофит.  Македонският архиепископ Стефан благодари на всички в България, които подкрепят желанието на МПЦ-Охридска архиепископия да получи признание на своята автокефалност и беше категоричен:  \"Писмото, което изпратихме до Българската патриаршия, че тя може да е наша Църква-Майка, е прието в пълно единомислие от нашия Свети Синод. Някои от събратята може да имат и свое виждане, но е важно какво решава и казва мнозинството!\"  ", "date": "2017.12.24", "title": "Митрополит Антоний: Светият синод е категоричен - ще помогне на Македонската църква! "}
{"url": "http://epicenter.bg/article/Yordanka-Hristova--Ne-sazhalyavam-za-nishto--tova-sa-si-urotsite-ot-zhivota---Video-/143705/2/0", "text": "Не съжалявам за нищо, което ми се е случило, това са си уроците от живота. Това каза в предаването „Тази неделя” по bTV звездата на българската музика Йорданка Христова.  „Не искам да съм на 20. Не мога да се оплача, доволна съм от това, което имам”, категорична беше тя.  Тя е посетила 48 страни, като по нейни наблюдения в Латинска Америка и в Индия хората са най-щастливи.  Всеки ден Йорданка Христова практикува йога, а вечер има мантри, които си казва. Към йогата се обръща след смъртта на майка си. „Почина майка ми и аз просто не можех да го преживея”, призна певицата.  „Тя беше витална, аз приличам на нея. На 85 си беше супер активна, от всички нейни приятелки беше в най-добра форма, не се оплаквала почти от нищо. И изведнъж си отиде и аз не можах да си простя и се обвинявах страхотно”, допълни Йорданка Христова.  Харесвам мъже, които имат чувство за хумор, това е най-важното. Не понасям стиснати хора, каза още тя. Йорданка Христова призна, че не е имала мъже красавци, тъй като по думите ѝ красивите мъже са ужасно суетни.  На Бъдни вечер семейството ѝ ще се събере на вечеря на свещи с постни ястия.  За празниците тя пожела здраве, мир на земята и по-разумни политици.  ", "date": "2017.12.24", "title": "Йорданка Христова: Не съжалявам за нищо, това са си уроците от живота! (Видео)"}
{"url": "http://epicenter.bg/article/Kmetat-na-Burgas-Dimitar-Nikolov--Neka-Koleda-donese-zdrave-i-vyara-v-dobroto-na-vsichki-/143715/2/98", "text": "Кметът Димитър Николов поздравява бургазлии по повод коледните празници. Ето пожеланията, които той отправя в навечерието на Рождество Христово:  \"Уважаеми съграждани,  Отново посрещаме един от най-светлите християнски празници - Рождество Христово. Символ на светлината и раждането на новото начало.  Коледа е празник, на който се спазва старата и много мила традиция всеки да бъде при своето семейство. В тези дни чувстваме най-силно топлотата на домашния уют и обичта на нашите близки.  Магията на Коледа е и в това, че ни кара да носим усещането за домашното огнище в себе си независимо в коя точка на света се намираме и колко далече сме от родния дом. За това нека на този свят ден се върнем към корените си и да отдадем заслуженото уважение на своите по-възрастни роднини.  Нека, събирайки се около празничната трапеза, душите ни да се изпълнят с вяра и доброта. Да се помолим на Бог да пази най-близките ни хора и да ни дари с надежда за бъдещите дни.  В тези празнични дни нека не забравяме и за нашия човешки дълг. Мнозина нямат възможността да бъдат заедно с близките си. Други продължават да тъгуват, че са без дом. Вярвам, че милосърдието ни ще направи така, че тези хора да не се чувстват изоставени и да посрещнат достойно коледните и новогодишните празници.  Скъпи бургазлии, отправям към Вас своите най-топли пожелания за здраве и благоденствие във всеки дом. И нека всяко добро начинание се увенчае с успех.  Весела Коледа!\"  ", "date": "2017.12.24", "title": "Кметът на Бургас Димитър Николов: Нека Коледа донесе здраве и вяра в доброто на всички "}
{"url": "http://epicenter.bg/article/Koleda-v-ponedelnik-veshtae-bedna-rekolta-i-dalga-zima/143391/2/0", "text": "В езическите традиции денят срещу Рождество е свързан с плодородието и с началото на нарастването на деня, надвиването на нощта. Затова се и чества, като на трапезата се поставят храни, които при приготвянето набъбват. Извършват се магически действия за плодородие, за здраве и благополучие на всеки член от семейството.       Народът е предсказвал какво ще е времето през идните 365 дни в зависимост в кой ден от седмицата се пада Коледа:   Ако е понеделник, то реколтата ще е бедна. Зимата – дълга, а лятото – сухо.   Пада ли се във вторник, производството на масло и мед ще е голямо. Ще има много валежи и малко горещници. Срядата пък вещае плодородие.   Четвъртъкът обещава ветровито лято и мека зима. Ако се пада петък, идната година ще е богата на плодове, особено на грозде. Възможна е суша.   Съботата обещава бедствия и наводнения. Слаба реколта и ветровита пролет.   Ако Коледа е в неделя, годината ще е богата и изобилна.   На Бъдни вечер всеки от семейството трябва да вземе цял орех, да го постави под възглавницата си и да преспи над него. На сутринта черупката се разчупва и се гадае по вътрешността – ако ядката е цяла, то годината ще е пълна, плодородна и добра за човека. Ако е прогнила, то го очакват неприятности и болести.   За изобилието на месеците през годината се гадае и с лук и сол. След като всички си легнат, домакинята разрязва глава кромид лук и слага в 12 люспи 2 – 3 щипки сол. Нарича ги на 12-те месеца и ги качва на покрива на къщата.   На сутринта гледа дали солта се е стопила или не. Ако се е стопила, съответният месец ще е дъждовен и плодороден. Ако солта е останала и се е втвърдила, месецът ще е сух и неплодороден.    и се слагат под възглавницата. Възрастните хора вярват, че те могат да предскажат здравето на този, който е преспал върху тях. Ако са останали свежи и зелени до сутринта, човекът ще е здрав през годината.", "date": "2017.12.24", "title": "Коледа в понеделник вещае бедна реколта и дълга зима"}
{"url": "http://epicenter.bg/article/Harmanli-v-traur-za-Koleda-zaradi-trimata-zaginali-v-katastrofa-/143722/2/98", "text": "Със заповед на кмета на Община Харманли Мария Киркова, 25 декември 2017 година в Харманли е обявен за ден на траур. Това съобщиха от общинската администрация.  Причината е станалата през нощта на 23 срещу 24 декември тежка катастрофа, в която загинаха трима мъже от града.  В тази връзка се отменят всички общоградски мероприятия на територията на общината в деня на траур.  Националното и общинско знаме на сградата на Община Харманли в деня на траур ще бъдат спуснати наполовина. Ще бъдат изключени и светлините на празничната украса на сградите на Културен център Харманли и Община Харманли.  Кметът на Община Харманли Мария Киркова и Ръководството на общината изказват искрените си съболезнования към семействата на загиналите.  ", "date": "2017.12.24", "title": "Харманли в траур за Коледа заради тримата загинали в катастрофа "}
{"url": "http://epicenter.bg/article/Karadaya--Koyto-raboti-protiv-nasheto-edinstvo--e-vrag--Ako-e-nyakoy-ot-nas--e-predatel--/143723/2/0", "text": "Днес в село Млечино общинският съвет на ДПС Ардино организира възпоменателен митинг-мевлид, с който се отбеляза 33-годишнината от първия мирен протест срещу политиката на тоталитарния режим. Това съобщиха от пресцентъра на партията.  Председстелят на ДПС Мустафа Карадайъ пред събралото се множество каза, че \"всеки, който работи против нашето единство, е наш враг. Ако е някой от нас, е предател\".  На митинга присъстваха председстелят на ДПС Мустафа Карадайъ, зам.-председателят на ДПС Ахмед Ахмедов, зам.-председателят на ДПС и кмет на Кърджали Хасан Азис, Ердинч Хайрула-член на ЦОБ, областният председател на ДПС Кърджали Изет Шабан, народните представители Адлен Шевкед, Ерол Мехмед, Имрен Мехмедова и Танер Али, евродепутатът Неджми Али, председателят на Младежко ДПС и евродепутат Илхан Кючюк, кметът на Ардино Ресми Мурад, репресираните по време на тоталитарния режим Руфат Яджъ, Мюмюн Чолак, Реджеб Ташчъ, Иляз Юсеин и Халил Кючюк, гости от Турция и страната.  Бившият главен мюфтия Фикри Сали прочете молитва в памет на жертвите, ръководството на ДПС поднесе венци и цветя пред чешмата-паметник в селото.  ", "date": "2017.12.24", "title": "Карадайъ: Който работи против нашето единство, е враг! Ако е някой от нас, е предател! "}
{"url": "http://epicenter.bg/article/Chestvame-Rozhdestvo-Hristovo-na-25-dekemvri-po-narezhdane-na-imperator-Konstantin-Veliki/143726/2/0", "text": "Колкото и да му се струва удивително на съвременния човек, древните юдеи са смятали, че денят, в който човек се ражда, всъщност бележи началото на болки и скърби и затова рождената дата не се е отбелязвала като празник. По тази причина вече е невъзможно да се установи точно кога се е родил Исус Христос – близо 300 години след смъртта му никой не се е интересувал от това.  Този свят ден би могъл да се определи приблизително единствено с помощта на различни съпътстващи дати за някакви значими и известни събития, случили се по същото време.   Така например се знае, че в периода от 12 до 7 г. пр. н. е. е преминала Халеевата комета, която би могло да бъде наричана Витлеемска звезда. Немаловажен е и фактът, че Исус се е родил по време на управлението на цар Ирод, който умира през 4 г. пр. н. е. И значи Месията не би могъл да се появи на този свят по-късно от тази година.  Що се отнася до рождената му дата, един от най-ранните тестове, оцелели до наши дни, в които това се коментира, принадлежи на Климент Александрийски, който около 200 година споменава 20 май. Впрочем в древността много от богословите са смятали, че рождението на Спасителя е станало не точно през зимата.  Възможно е този избор да е свързан с отбелязвания на този ден езически празник, свързан с раждането на Слънцето, което древните ни предци са боготворили.  И докато не е известна точната рождена дата на   в една пещера във Витлеем. През ІV в. царица Елена (съпруга на император Константин Велики) построява върху нея православния храм „Рождество Христово\". Това е най-древната съхранена църква в Палестина. В нейното подземие – точно на мястото, където Дева Мария ражда Исус, има монтирана Сребърна звезда, а около нея постоянно горят 15 лампади – 6 православни, 5 арменски и 4 католически.   Защо отбелязваме Рождество Христово на 25 декември?  В Библията не се споменава точна дата на раждането на Христос и през IV век император Константин Велики решил да използва това, за да наложи християнската вяра над римския народ, който тогава чествал езически празници, въпреки че християнството било прието за официална религия.   Хората вярвали, че на 25 декември се е родил бог Митра и императорът решил да слее двата празника.   През годините Рождество се е празнувало и на 6 януари, когато го отбелязва арменската църква.   В окончателното утвърждаване на 25 декември като дата на раждането на Христос има и „българска следа“ – отбелязва www.starasilistra.com: „През 354 г. папа Либерий възлага на епископа на Доросторум (дн. Силистра) Дионисий, известен с познанията си по астрономия, да докаже официално рождения ден на Спасителя.   \"Нашият човек\" се справя блестящо със задачата. Нещо повече – той съобразява, че в такъв случай Благовещението (денят на непорочното зачатие на Дева Мария) би следвало да бъде на 25 март. Което пък съвпада с пролетното равноденствие, което също е било празнувано като аграрен празник, свързан с настъпващата пролет. На доросторумския епископ човечеството дължи и днешното си летоброене.  Постепенно древният римски календар се предатира по формулата „преди и след рождество Христово\". Паралелно с него се употребява и друг календар – от сътворението на света, което според библейските предания и църковните догми е станало през 5508 г. преди раждането на Христос. Това летоброене се запазва до късно в православния свят. В Русия сменят летоброенето едва през 1700 г. при Петър Велики“.   В България денят се отбелязва от българската църква през 1968 година. По времето на комунистическия режим Рождество Христово не се празнува официално, а само в тесен семеен кръг от вярващите.   В България празникът отново става официален с решение на 9-то Народно събрание от 28 март 1990 г.   Езически, а не християнски е един от обичаите, които свързваме с празника - коледуването. Поверието е, че при зимното слънцестоене адът се отваря и на земята бродят зли създания, които коледарите прогонват. Вярвало се също, че тогава се отваря и раят, затова се смятало, че коледната молитва е най-силна.   Подаряването на подаръци пък е свързано с поверия за св. Николай, чийто празник се отбелязва на 6 декември.   Според тях след като получава голямо богатство от баща си, светецът го раздава на бедните. Холандците съкращават името му от Sint Nicolaas на Sinterklaas, а американците го преработват до Santa Claus. Образът на Дядо Коледа в голяма степен е изграден от рекламните клипове на компанията Coca-Cola - именно нейно творение е белобрадият весел дядо с червен костюм.   Дядо Коледа е и единственият маркетингов образ, който продава най-много стоки по Коледа, но за него няма наложени авторски права. С други думи, всеки може да рекламира и продава стоката си с неговия образ. В днешно време се разказва, че Дядо Коледа живее в Лапландия заедно с елфи и джуджета, които изработват подаръците за всички деца по света, които Дядо Коледа раздава с помощта на шейната или елените си. Имената на елените са: Дашер, Дансер, Прансер, Виксен, Комет, Кюпид, Донер, Блитцен и Рудолф.   В България, Коледа е и имен ден на хората носещи имената: Христа, Христо, Рада, Радослава, Радослав, Радостина, Радостин, Радомира, Емил, Емануил, Християн, Ренета, Християна, Кристиян, Кристияна, Кристина, Христина.", "date": "2017.12.24", "title": "Честваме Рождество Христово на 25 декември по нареждане на император Константин Велики"}
