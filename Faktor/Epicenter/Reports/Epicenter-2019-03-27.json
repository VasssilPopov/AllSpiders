{"url": "http://epicenter.bg/article/Prof--Aleksandar-Marinov--Napuskaneto-na-Tsvetanov-e-kompromis-ot-strana-na-premiera-Boyko-Borisov-/178707/2/48", "text": "Напускането на Цветанов е компромис от страна на премиера Бойко Борисов. Това каза в обзорното предаване „Това е България“ на Радио „Фокус“ политологът проф. Александър Маринов.  Това според него няма да удовлетвори обществото. Любопитни са процесите, които се случват в ПП ГЕРБ, каза още той.  \"Цветанов демонстрира смирение пред лидера Борисов, но това не означава, че той няма да пожелае да си възвърне първоначалните позиции. Трябва да се следи как ще се променят нещата в парламента. Днес Валери Симеонов възхвали Цветанов като блестящ политически посредник, а сега ще видим как ще вървят процесите без него. Кой ще поеме парламентарната група? Как тази група ще бъде контролирана? Тя самата е достатъчно сложно образувание. При всяко положение се очакват усложнения в и без това сложната парламентарна ситуация“, коментира той.  Проф. Александър Маринов каза още, че не по-малко важно е, как тази стъпка от страна на Цветанов ще се възприеме от общественото мнение.  Според него нещата няма да приключат само с напускането на НС.  ", "date": "2019.03.27", "title": "Проф. Александър Маринов: Напускането на Цветанов е компромис от страна на премиера Бойко Борисов "}
{"url": "http://epicenter.bg/article/Tsvetanov-se-zavrashta-ot-SASht--Borisov-go-detronira-ot-tri-posta/178629/2/0", "text": "  Първата среща, която ще проведе, щом пристигне в София, че е с премиера Борисов. Както вече   писа     Борисов вече е обсъдил позицията си с членовете на Изпълнителната комисия на ГЕРБ и    Предложението ще бъде подложено на гласуване на заседание на Изпълнителната комисия, която може бъде свикана още днес или най-късно утре преди отпътуването на премиера за Букурещ.   Заа решението си премиерът се е обосновал с негативната обществена реакция, предизвикана от апартаментгейт и загубата на доверие, което се отразява пагубно на правителството.    Депутати от ГЕРБ обече споделиха пред  че Цветанов ги е молил да се изказват в негова защита - такава позиция към този момент никой не е изразил.   Цветанов се е опитал да  активира и структури да пращат в централата декларации в негова подкрепа, очаквайки да се надигна вълна в негова полза - това не се случва. На фенстраницата във Фейсбук \"Цветанов е невинен\" има качена само една декларация от ГЕРБ-Благоевград и снимки на Цветанов от срещите му във Вашингтон.   Председателят на правната комисия Данаил Кирилов, който първи сподели на страницата си призива \"Цветанов е невинен\", след  като разбра за гневната реакция на премииераа по този повод, побърза да изтрие поста си. Единствено Ирена Соколола, председателката на Жени ГЕРБ, пусна пост в защита на Цветанов, наричайки апартаментгейт \"зловредна акция на социопати.  Това предизвика гневна реакция в социалната мрежа.   Близкият до Цветанов в.   прогнозира, че оставката му може да предизвика политическа криза в България. \"Това е абсурдно\", отговориха високопоставени източници от ГЕРБ пред  категорични са те. Борисов има начин как да убеди Цветанов, че най-добрият и за него ход е да се оттегли. Разговорът на четири очи ще реши всичко.    Проучване на   показва, че няма да има вълнения и в парламентарната група на ГЕРБ, която спокойно ще приеме решението на премиера. Повечето депутати са убедени, че с оглед на обществените настроения това е правилен ход.    Вече тръгнаха залагания кой ще е наследникът на Цветанов в парламента и как ще бъде осигуряван кворума. На предсседателския съвет от името на ГЕРЛБ участва Красимир Велчев.   Парламентът събра кворум и започна окончателното обсъждане на промените в Изборния кодекс.    ", "date": "2019.03.27", "title": "Цветанов се завръща от САЩ. Борисов го детронира от три поста"}
{"url": "http://epicenter.bg/article/Izvanredno--Tsvetanov-e-priel-vsichki-usloviya-na-Borisov--katsa-v-Sofiya-s-ostavka-v-dzhoba-si/178655/2/48", "text": " научи  от източници от партията.     Решението на Борисов е заместикът му да ОСВОБОДИ  ТРИ ПОСТА  - като председател на парламентарната Комисия по вътрешна сигурност и обществен ред, като председател на парламентарната група на ГЕРБ и като депутат.   както   написа още преди два дни.   Цветанов каца в София днес около 13 часа и вече съобщихме, че първата му среща ще е с Борисов.   В последните няколко дни Борисов и Цветанов са разговаряли по телефона многократно. В крайна сметка премиерът е успял да го убеди, че съхраняването на ГЕРБ и стабилността в държавата са над всичко. Цветанов е премислил и се е отказал от първоначалните си намерения да активира структури в партията и депутати, които да го подкрепят.  високопоставени изтоници от партията     Припомняме информациаята не от преди два дни, когато Борисов бе обсъдил позицията си с членовете на Изпълнителната комисия на ГЕРБ и б   Очаква се събиране на Изпълнителната комисия и изявление на Цветан Цветанов.       ", "date": "2019.03.27", "title": "Извънредно! Цветанов е приел условията на Борисов и напуска парламента. Война в ГЕРБ няма да има!"}
{"url": "http://epicenter.bg/article/Balgarski-student-predstavi-Momchilovtsi-na-priem-v-Pekin/178675/2/0", "text": "На 26-ти март, в Пекинския университет, се проведе прием с участието на дипломати, търговски представители и личности от академичните, бизнес и културни сред в Китай, под надслов „Момчиловци – българският чар“.   Родопското село бе представено с фото изложба, която включва снимки от село Момчиловци и от планина Родопи, с красиви изгледи, български народни носии, традиционни празници и обичаи.   Събитието се организира от Калоян Георгиев – първият българин, приет да следва на пълна стипендия в академията „Йенчинг“ на Пекинския университет, който е и „посланик на добра воля“ на Момчиловци в китайската столица, със съдействието на посолството и кметството на родопското село. Приветствие към гостите отправи и посланикът на България в Китай г-н Григор Порожанов.   Събитието привлече над 120 гости. Специални гости на мероприятието бяха културни аташета, пресаташета и други представители на дипломатически мисии, търговски представители към дипломатически мисии, високопоставени представители на университети и институти в Пекин, преподаватели по български език, представители на местни правителства от близките провинции, представители на организациите в Китайско-европейска асоциация за сътрудничество, „Благородно общество на Азия”, Китайска асоциация за младежки културен обмен „Лъ Я”, Италиански културен институт, Румънски културен институт.    Присъстваха и представители на китайски медии.    В събитието се включиха дългогодишните българисти Ю Джъхъ и Ма Сипу, които наскоро издадоха нова книга за България и Балканите. На събитието дойдоха китайски студенти от специалност Български език, както и български студенти в Пекин. Мероприятието привлече и гости от филмовата индустрия, представители на бизнеса и търговските камари.   В Китай, Момчиловци е известно като „мястото на дълголетието“, след като фирмата производител на млечни продукти с неговата марка инвестира в мащабна кампания за родопското мляко.    Чрез мероприятието, китайските и чуждестранни гости се запознаха с факти от българска история, география и култура, с българските традиции и обичаи. Екологичният район на Родопите беше представен като благоприятно място за инвестиции и бизнес. Гостите се убедиха, че България е атрактивна туристическа дестинация.    От китайска страна е налице нарастване на инвеститорския и търговски интерес към селото и региона. Сред приоритетите на Калоян Георгиев в Пекин са създаване предпоставки за увеличаване на туристическия поток и оползотворяване на богатите дадености, които предлага Момчиловци.", "date": "2019.03.27", "title": "Български студент представи Момчиловци на прием в Пекин"}
{"url": "http://epicenter.bg/article/Vizhte-resheniyata-na-Ministerski-savet-ot-dnes-/178676/2/0", "text": "Правителството одобри 17 национални програми за развитие на образованието през 2019 година, които ще осигурят допълнително финансиране на политики и мерки за равен достъп до качествено образование. За изпълнение на програмите в държавния бюджет са осигурени 76 000 000 лева.  Четири от програмите са изцяло нови: „Заедно в грижата за ученика“, „Мотивирани учители“, „ИТ бизнесът преподава“, „Иновации в действие“. В други програми модулите са разширени и насочени към финансиране и на нови дейности – НП „Осигуряване на съвременна образователна среда“ и НП „Успяваме заедно“. По нова програма ще се подпомагат общините за реализиране на дейности за образователна десегрегация.  Новата програма „ИТ бизнесът преподава‘, с бюджет от 1 000 000 лева предвижда изграждане на връзка с ИТ бизнеса и включва три модула. Чрез програмата ще се създадат условия за партньорство между ИТ бизнеса и училищата, в рамките на което представители на технологични фирми ще организират семинари за учениците от 1. до 10. клас. Предвижда се в гимназиалната степен представители на бизнеса да преподават съвместно с учителите, както и да се даде възможност на учителите да опреснят и надградят знанията си чрез краткосрочни стажове и участие в проекти на ИТ фирми.  Повече средства се предвидени по НП „Ученически олимпиади и състезания“ за подготовка на децата и за провеждане на състезания - 3 200 000 лева. Програмата ще позволи вече и преподаватели от висшите училища и БАН, както и други специалисти да бъдат привличани за подготовка на учениците. Ще се финансира и ново национално състезание по финансова математика.  Националната програма „Иновации в действие“ с бюджет от 1 572 600 лв. се създава, за да обменят училищата иновативни практики на място. Планира се да се включат до 580 училища. Програмата ще подпомага партньорство между две иновативни училища, както и между иновативно с неиновативно. Ще се финансира и популяризиране на иновациите чрез уебсайт на иновативните училища.  Национална програма „Мотивирани учители“, с бюджет от 1 700 000 лева, е насо­чена към кадрово осигуряване с педагогически специалисти по математика, физика и астрономия, информатика и информационни технологии на училища в райони със специфични условия. Програмата ще предлага и въвеждащо основно обучение за придобиване на квалификация „учител“ по същите предмети, както и обучение за придобиване на допълнителна квалификация „учител по математика“, „учител по физика и астрономия“, „учител по информатика“, „учител по природни науки в основната степен на образованието“, „учител по информационни технологии“, „учител по чужд език“ и „учител по религия“.  Обучения за учители от направление „Компютърно моделиране“ са планирани и в национална програма „Обучение за ИТ кариера“. Новост е възможността за удостоверяване на професионални знания, умения и компетентности на професия „Приложен програмист“.  Увеличен е бюджетът на НП „ИКТ“, като чрез нея ще продължи осигуряването на съвременни информационни и комуникационни технологии. Училищата ще могат да кандидатстват за закупуване на интерактивно мултимедийно оборудване или иновативен хардуер за институциите от системата на предучилищното образование, за внедряване на образователни електронни ресурси, електронни платформи, електронен дневник, както и за изграждане/доизграждане на Wi Fi мрежи.   Програмата „Заедно в грижата за ученика“ е свързана със системно проследяване на личните постижения на учениците, чрез успеха им по всички предмети.  По програмата за десегрегация ще се съфинансират общински проекти за подобряване на условията за достъп до качествено образование на деца и ученици - транспортни разходи, работа с родители и други дейности, предложени от общините. Ще се финансира и осигуряването на учебни пособия и материали и включването на образователни медиатори.  Увеличен е обхватът и бюджетът на модул „Културните институции като образователна среда“ по програма „Осигуряване на съвременна образователна среда“ - от 100 000 лева на 250 000 лева. Освен в музеи, училищата ще могат да провеждат уроци в художествени галерии. Учениците ще могат да посещават театрални и музикални постановки.  За Центровете за специална образователна подкрепа са предвидени 1 600 000 лева за закупуване на специализирани уреди, дидактически средства, за терапевтична и рехабилитационна дейност на децата.  Детските градини ще имат възможност да кандидатстват по програма „Успяваме заедно“ за изграждане на подкрепяща, интерактивна среда, за работа със семейната общност и др.  По програма „Заедно за всяко дете“ са предвидени средства за проекти, свързани с обмяна на добри практики в работата с родители по Механизма за обхват на деца и ученици.  Ще продължи финансирането по останалите национални програми, действали предишни години - „Система за национално стандартизирано външно оценяване“, „Роден език и култура зад граница“, „Без свободен час“, „Създаване на достъпна архитектурна среда“, „Квалификация“ и „Оптимизация на вътрешната структура на персонала“.  Министерският съвет взе решение за определяне на две нови защитени зони в Рила – за опазване на дивите птици - с код BG BG0002129 Рила буфер и за природните местообитания и дивата флора и фауна - с код BG0000636 Ниска Рила.  С приемането на новите защитени зони в района на Рила България изпълни поетите ангажименти в изпълнение на решение на Съда на ЕС по дело С-97/17, както и на запитвания от страна ГД „Околна среда“ към ЕК по отношение на отстраняване на недостатъчности в мрежата Натура 2000 по Директивата за местообитанията за видовете кафява мечка и главоч.  Правителството определи Елена Чернева за председател на Националното бюро за правна помощ (НБПП) и Наталия Илиева за неин заместник.  Елена Чернева е завършила Юридическия факултет на Софийския университет „Св. Климент Охридски“, специалност „Право“ и е вписана като адвокат в Софийска адвокатска колегия, като упражнява правата си до месец април 2012 г. С РМС № 264/2012 г. е определена за председател на НБПП, като през 2015 г. е преназначена на същата длъжност.  През изтеклия четиригодишен период като председател Елена Чернева реализира множество инициативи, които доведоха до подобряване на цялостната система за правна помощ, като тя стана по-достъпна за социално слабите граждани.  Наталия Илиева е завършила Юридическия факултет на Университета за национално и световно стопанство, специалност „Право“. Вписана е като адвокат в Софийската адвокатска колегия през 1999 г. и упражнява правата си до настоящия момент. Като дългогодишен адвокат се занимава с проблемите на правната помощ.    Правителството одобри доклада за изпълнените мерки и дейности през 2018 г. при прилагането на Единната национална стратегия за повишаване на събираемостта на приходите, справяне със сенчестата икономика и намаляване на разходите за спазване на законодателството 2015-2017 година.  Това е четвъртият поред и заключителен доклад за отчитане на изпълнението на Стратегията, за която Министерството на финансите е отговорната институция за непосредствения контрол по изпълнението и Плана за действие към нея. В рамките на тази отговорност със заповед на министъра на финансите е създадена Група за наблюдение на изпълнението на стратегията, която включва представители на Министерството на финансите, Националната агенция за приходите, Агенция „Митници“, Държавна агенция „Национална сигурност“, Върховната касационна прокуратура и Изпълнителна агенция „Главна инспекция по труда“.  Докладът съдържа информация за напредъка по изпълнението на мерките, представени в Плана за действие към Стратегията за периода 1 януари - 31 декември 2018 г., като отчетът по изпълнението на всички мерки от Плана е представен в табличен вид. В три отделни части на доклада е разгледан напредъкът по постигането на формулираните в Единната национална стретегия 2015 - 2017 г. стратегически цели: 1. Справяне със сенчестата икономика; 2. Повишаване на събираемостта на приходите; 3. Намаляване на разходите за спазване на законодателството. Представени са резултатите от изпълнението на основните мерки. Изведени са по-подробно онези мерки, резултатите от които имат ключова роля за постигнатия напредък в подобряването на събираемостта на приходите, намаляване размера на сенчестата икономика и на разходите за спазване на законодателството.  Докладът съдържа и кратко представяне на информацията относно изпълнението на данъчните приходи през 2018 година и на данъчно-осигурителните приходи през периода 2015-2018 година. Изнесените в тази част данни показват ефективността на предприетите законови и административни мерки за повишаване на събираемостта на данъците и увеличаване на бюджетните приходи. Отчетната информация в доклада обхваща и мерки, адресиращи направените от Съвета на Европейския съюз специфични препоръки към България през последните няколко години.  Докладът ще бъде публикуван на интернет страницата на МФ на български и английски език в рубриката „Данъчната политика в цифри“.    Правителството прие окончателен отчет към 31.12.2018 г. за изпълнението на третия план за действие за намаляване на административната тежест за бизнеса с 30 на сто от избрано законодателство.  От началото на изпълнението на трите плана през април 2010 г. до края на 2018 г. са изпълнени 384 (89%) от общо 432 мерки. Изменени са 159 нормативни акта. Променени и отменени са 334 задължения за информиране, което представлява 95% от планираните 353. В резултат на това административната тежест за бизнеса е намаляла с 461.5 млн. лева годишно, което представлява 96% от планираното намаление с 482.6 млн. Неизпълнените мерки са 48, т.е. 11% от всички мерки. Отговорните институции са поели ангажимент за тяхното изпълнение до 31.12.2019 г.  Сред най-важните изпълнени мерки по трите плана от началото на тяхното изпълнение до края на 2018 г. са: стартирането на Електронния регистър на болничните листове; създаването на възможност за подаване на различни документи по електронен път в Националната агенция за приходите, разработването на електронни услуги, позволяващи обмен на информация по служебен път между Национална агенция за приходите и други държавни институции за наличие или липса на данъчни задължения и актуално състояние на трудовите договори и др.  Предстои изпълнението на една от най-важните мерки в третия план за действие, а именно: изграждането на единна информационна система между Националния статистически институт, Националната агенция за приходите и Агенцията по вписванията, даваща възможност еднократно попълнената информация в електронния документ, подаден в НСИ, автоматично да послужи и за целите по публикуването на годишния финансов отчет, подлежащ на обявяване в Търговския регистър. Тази мярка ще доведе до намаляване на административната тежест за бизнеса с над 9 млн. лева годишно.  Правителството прие промени в Тарифата за таксите за водовземане, за ползване на воден обект и за замърсяване и в Тарифата за таксите, които се събират в системата на Министерството на околната среда и водите (МОСВ).  С промени в Тарифата за таксите за водовземане, за ползване на воден обект и за замърсяване се въвежда такса за водовземане от подземни води за производство на електроенергия от ВЕЦ. Причината за промяната е, че в обхвата на действащата нормативна уредба не е включена формула за определяне на такса за водовземане от подземни води за производство на електроенергия от ВЕЦ, а само за такава за водовземане от повърхностни води. Размерът на таксата за водовземане от подземни води ще е същият като този за повърхностни.  С промени в Тарифата за таксите, които се събират в системата на МОСВ, се определя размер на таксата за подаване на заявление от собствениците на водовземни съоръжения за подземни води, които не са вписани в регистъра. Ползвателите на такива съоръжения ще могат да подадат заявления за регистрация в срок до 2 години срещу еднократна такса в размер на 250 лв.  Правителството прие изменение на Тарифата за таксите, събирани от Държавна комисия по стоковите борси и тържищата.   С промяната се цели привеждане на Тарифата в съответствие с изискванията на Закона за ограничаване на административното регулиране и административния контрол върху стопанската дейност, както и облекчаване на административната тежест върху бизнеса.  Постановлението ще важи по-конкретно върху подконтролните субекти на Държавна комисия по стоковите борси и тържищата - стокови борси, стокови тържища, пазари на производители, самостоятелни обекти /складове/ и брокери.  С правителствено решение статутът на имоти, управлявани от Министерство на отбраната, се променя от публична в частна държавна собственост. За ведомството и Българската армия необходимостта от ползването на имотите - публична държавна собственост е отпаднала, а като имоти - частна държавна собственост, с тях могат да се извършват разпоредителни действия, съгласно Закона за държавна собственост /ЗДС/ и Правилника за прилагане на ЗДС. Обектите със сменен статут са поземлени имоти, и се намират в район „Красна поляна“ в гр. София.  Съгласно друго решение на Министерския съвет, се разрешава продажбата на недвижими имоти - частна държавна собственост, които са предоставени за управление на Министерството на отбраната и са с отпаднала необходимост от ползване. Първият имот се намира в местността „Тръстен имот“ в гр. Петрич и представлява незастроен терен. Вторият имот се намира в местността „Червенка“ в гр. Черноморец и представлява поземлен имот , заедно с разположените в него 20 сгради.  В полза на община Враца се учредява право на строеж върху имоти - публична държавна собственост за реализирането на проект „Интегриран проект за воден цикъл на град Враца“, финансиран по Оперативна програма „Околна среда“ 2014-2020 г. Със същото правителствено решение се учредява и право на прокарване на отклонения от общи мрежи и съоръжения на техническата инфраструктура, също в полза на община Враца, върху части от имоти - публична държавна собственост за обект „Реконструкция на съществуващ азбестоциментов захранващ водопровод от язовир „Среченска бара“ до град Враца“. Имотите се намират на територията на областите Монтана и Враца.  Терен с площ 1 100 кв. м в местността „Плочите“ в с. Бяла, област Сливен, се обявява за частна държавна собственост и преминава в управление на областния управител съгласно Закона за държавната собственост. Досега имотът е бил собственост на Агенция „Пътна инфраструктура“ и е ползван за нуждите на Областно пътно управление - Сливен. Отнема се поради отпаднала за ведомството необходимост. С преминаването му в управление на областната управа в Сливен, областният управител ще може да извършва разпоредителни действия с него.  Висшият съдебен съвет получава за управление част от имот на ул. „Черковна“ № 90 в гр. София, ползван досега от Държавната комисия по сигурността на информацията. Частта, преминаваща в управление на ВСС, включва поземления имот с площ 8 021 кв. м. заедно с построените в него 4 сгради с обща застроена площ 3 075 кв. м. Останалата част от имота, съгласно РМС № 162/2011 година, вече е в управление на ВСС. Предоставянето в управление на ВСС на имота и на сградите, построени в него, ще обезпечи нуждата от осигуряване на подходящ сграден фонд за работата на органите на съдебната власт в София.  Министерски съвет даде съгласие за прекратяване на функциите на почетния консул на Швеция Константин Дараданов и за закриване на ръководеното от него консулство във Варна след изтичането на неговия мандат на 1 април 2019 г. въз основа на получено уведомление от шведката страна.  По искане на шведската страна след тази дата консулския окръг на почетния генерален консул на Швеция в София Зоя Паунова и на ръководеното от нея консулство ще покрива цялата територия на България.  Зоя Паунова е почетен консул на Кралство Швеция от юни 2017 г. и се ползва с голямо доверие от шведската страна в желанието си за поддържане на активен двустранен диалог и задълбочаване на търговско-икономическите отношения между двете страни.    Правителството предлага на Народното събрание да ратифицира Административното и техническо споразумение към Споразумението между България, Хърватия, Унгария и Австрия относно улесняване на трансграничното изпълнение на финансови санкции във връзка с нарушения на правилата за движение по пътищата, подписано на 5 май 2015 г. в Санкт Пьолтен, Австрия.  Целта на основното споразумение, което е в сила за България от 2013г., е да се обезпечи възможността за практическото изпълнение на взаимното изпълнение на финансови санкции за пътни нарушения, извършени в държава, различна от държавата на регистрацията. Основното споразумение надгражда разпоредби на европейско законодателство - Директива 2015/413/ЕС за улесняване на трансграничния обмен на информация относно пътнотранспортни нарушения, свързани с безопасността по пътищата и Рамково решение 2005/214/ПВР на Съвета от 24 февруари 2005 г. относно прилагането на принципа за взаимно признаване на финансови санкции.  Споразумението разширява възможностите за сътрудничество извън информационния обмен предвиден в Директивата, като предвижда изпълнение на санкциите, което допринася за предотвратяване избягването на санкции за пътни нарушения и гарантира бърза процедура, като съдържа достатъчно гаранции за защита правата на водачите. Основно предимство на споразумението е възможността паричната сума, получена от изпълнението на решението, да се събира в полза на изпълняващата държава.  Административното и техническо споразумение за прилагане на основното споразумение е изработено с цел осигуряване техническото прилагане на основното споразумение. То предвижда минималния набор от лични данни, които ще бъдат предмет на информационен обмен по смисъла на основното споразумение. Посочен е техническият избор на система и връзка, чрез които ще се реализира обмена на информация, дефинирани са националните точки за контакт, както и комуникационните канали. Включени са разпоредби за защита на личните данни, както и набелязване на бъдещите стъпки за изготвяне на наръчник, съдържащ техническия набор от приложения.    България отпуска 3 485 028 млн. лв. безвъзмездна помощ на страни от Западните Балкани, Източна Европа и Кавказ за финансиране на проекти за развитие на образованието, науката, културата, социалната интеграция и гражданското общество. Правителството съгласие Министерството на външните работи да сключи съответните споразумения за предоставяне на средствата.  Одобрени са общо 42 проекта от 9 страни: Република Сърбия, Република Северна Македония, Босна и Херцеговина, Косово, Република Албания, Република Молдова, Украйна, Република Армения и Грузия. Сред тях са проект за подпомагане на образованието в Босилеград, Република Сърбия, на стойност 35 000 лв., проект за укрепване на европейското измерение в образованието в Сърбия на стойност 45 000 лв. 180 000 лв. ще бъдат отпуснати за подобряване на инфраструктурата на комплекса Нешков връх в сръбската община Димитровград.  В Република Северна Македония ще бъдат финансирани общо 10 проекта, сред които проект за научни подводни и археоложки изследвания на Охридското езеро на стойност 48 895 лв., проект за реконструкция на мостове в град Струга и района на обща стойност 200 000 лв., както и проекти за подобряване на диалога между медиите от Република Северна Македония и Република България, проекти за развитие на културата, образованието и гражданското общество.  В Босна и Херцоговина ще бъдат финансирани дейности за подобряване условията на обучение в детски градини и училища, в Косово - за подобряване условията на образованието, в Република Албания - за подобряване на пътната инфраструктура. В Република Молдова за финансиране са одобрени 3 проекта, които ще бъдат реализирани в град Тараклия. Сред тях 190 349 лв. ще бъдат отпуснати за ремонт на инфекциозното отделение в районната болница. Проектите в Украйна, Република Армения и Грузия са насочени към развитие на образованието и гражданското общество.  Средствата по финансиране на проектите са от бюджета на Министерството на външните работи за 2019 г., предназначени за официална помощ за развитие и хуманитарна помощ. Изборът на проектите, извършен заедно със страните-бенефициенти, е в съответствие със задачите на българската външна политика, сред които са укрепване европейската перспектива на държавите от Западните Балкани, стимулиране социално-икономическото развитие на страните-партньори.    Министерството на регионалното развитие и благоустройството (МРРБ) ще си сътрудничи с Международната банка за възстановяване и развитие при изпълнението на политиката за регионално развитие в България и подготовката за програмиране на следващия програмен период 2021-2027 г. За целта Министерският съвет одобри проект на Споразумение между двете институции за оказване на консултантска помощ в подготовката за следващия програмен период и упълномощи министъра на регионалното развитие и благоустройството да го подпише. Предвижда се консултантската помощ да продължи до края на месец декември 2020 година.  Международната банка за възстановяване и развитие ще направи анализ на структурата и функционирането на основните звена, отговорни за изпълнението на регионалната политика. Под внимание ще бъдат взети предизвикателствата пред нея предвид механизмите за финансиране на инвестиции в териториалното развитие след 2020 г.  Консултантската помощ, която Международната банка за възстановяване и развитие ще окаже на МРРБ съгласно проекта на Споразумение, е на стойност 1 913 000 лева и ще бъде осигурена по Приоритетна ос 8 „Техническа помощ“ по Оперативна програма „Региони в растеж“ 2014-2020.  Резултатите от реализиране на Споразумението ще спомогнат както за изпълнението на Националната стратегия за регионално развитие у нас за периода 2012-2022, така и за подготовката на новия национален документ за стратегическо и териториално планиране за периода 2021-2030 г.    Правителството одобри резултатите и утвърди Протокола от първата сесия на българо-египетската междуправителствена Смесена комисия за икономическо сътрудничество. Заседанието се проведе от 31 януари до 1 февруари в София.  Двете страни обсъдиха текущото състояние на двустранните икономически отношения и набелязаха стъпки за тяхното задълбочаване. В рамките на сесията бе подписан Меморандум за разбирателство за научно-техническо сътрудничество между Селскостопанската академия на България и Селскостопанския изследователски център на Египет.  Бяха обсъдени перспективите и възможностите за сътрудничеството в областта на търговията, енергетиката, транспорта, информационните технологии и съобщенията, земеделието, храните и горите, туризма, здравеопазването, образованието, науката и културата.  Правителството одобри резултатите от българското участие в заседанието на Съвета на ЕС „Транспорт, телекомуникации и енергетика“, част „Енергетика“, проведено на 4-ти март в Брюксел. Министрите дебатираха енергийните аспекти от съобщението „Чиста планета за всички“. Дискусията бе съсредоточена върху въпроси, свързани с необходимостта от структурни реформи, ролята на новите технологии и възможните подходи за социално справедлив преход. Румънското Председателство представи информация, свързана с постигнатото споразумение с Европейския парламент по предложението за изменение на Директивата относно общите правила за вътрешния пазар на природен газ. Министрите бяха запознати и с доклад относно дискусиите по предложението за Механизъм за свързване на Европа. В дневния ред на заседанието бе разгледано и предложение за Регламент за етикетиране на автомобилните гуми по отношение на горивната им ефективност.  Заседание на Съвет „Правосъдие и вътрешни работи“, част „Вътрешни работи“ се проведе на 7 март в Брюксел. Дискутирани бяха реформата на Общата европейска система за убежище, външното измерение на миграцията, борбата с тероризма и бъдещето на политиките в областта на вътрешните работи.   Редовното заседание на Съвета на ЕС по конкурентоспособност се проведе на 18 и 19 февруари в Брюксел. Обсъдени бяха темите за въздействието на изкуствения интелект върху европейската индустрия и за европейския семестър като инструмент за координация на икономическите политики. Министрите поставиха и акцент върху запазването на лидерската роля на ЕС в климатичните дейности. В частта „Научни изследвания“ Председателството представи доклад за напредъка относно Специфичната програма за изпълнение на Рамковата програма за научни изследвания и иновации 2021-2027 г. „Хоризонт Европа“.  Съветът по конкурентоспособност на ЕС предстои да заседава неформално в частта му за „Научни изследвания“ в периода 02-03 април в Букурещ. По време на предстоящото заседание ще се дискутират две основни теми – „Укрепване и разпространение на високи постижения, включително чрез насърчаване на по-широко участие в целия Съюз“ и „Разработване на европейска стратегическа рамка за сътрудничество в областта на научните изследвания и иновациите в Черноморския регион“.  Неформален съвет на министрите на ЕС по телекомуникации и Трета министерска среща на страните от Източното партньорство относно цифровата икономика се проведоха в периода 28 февруари -1 март в Букурещ. По време на дискусиите беше акцентирано върху цифровия единен пазар и ползите от използването на цифровите технологии.  Неформалният съвет на министрите на транспорта на Европейския съюз ще заседава в периода 26-27 март. „Нови предизвикателства за по-добра мобилност и кохезия“ ще бъде основна тема на сесията в Букурещ. По време на дискусиите ще бъдат засегнати темите за мултимодалността, бъдещето на мобилността в ЕС, както и подобряването на свързаността и сближаването чрез Трансевропейската транспортна мрежа (TEN-T) и Механизма за свързване на Европа.   Енергийните министри на ЕС ще заседават неформално на 1 и 2 април в Букурещ. Предвижда се да бъдат разгледани въпроси, свързани с бъдещето на енергийната система на ЕС, което трябва да гарантира устойчив преход и постигане на целите в областта на енергетиката и климата след 2020 г.    Министерският съвет одобри Годишен отчет за извършения през 2017 г. контрол по изпълнението на концесионен договор за добив на блатно кокиче при условията на опазване и регулирано ползване от защитена местност „Блатото“. Тя е разположена в землището на с. Палаузово, община Стралджа, област Ямбол.  Концесията се предоставя за 20 г., с гратисен период, през който концесионерът не дължи годишно концесионно плащане за 10 г. Размерът на годишното концесионно плащане след това е 36% от реализираните приходи, свързани с предмета на концесията.  В годишния доклад е отчетено изпълнението на концесионния договор, извършените проверки на място, предприетите действия, изводи и анализ на изпълнението на задълженията по него. Анализът за отчетения период показва, че се изпълняват условията на концесията.  Правителството определи Ryanair DAC за въздушен превозвач, който да оперира по международната въздушна линия София - Киев - София.  Назначаването на Ryanair DAC като установен в България въздушен превозвач от държава-членка на ЕС е извършено в съответствие с двустранния международен договор, правото на ЕС и националните правни норми на Република България.  Определеният въздушен превозвач е заявил готовност да започне да изпълнява редовни полети по линията София - Киев - София от началото на април 2019 г. с честота два пъти седмично в сряда и неделя. Това би допринесло за увеличаване на пътникопотока, което създава условия и за подобряване на свързаността между България и Украйна.  Правителството прие Постановление за закриване на Център „Фонд за лечение на деца“. Документът е в съответствие с измененията в чл. 82 от Закона за здравето, съгласно които след 31 март изпълняваните от Фонда дейности преминават за администриране към Националната здравноосигурителна каса (НЗОК).   Чрез нормативните промени се осигурява плавен преход на изпълняваните от Фонда дейности към НЗОК, като същевременно се гарантират правата и достъпът до лечение на нуждаещите се пациенти. До 31 март Фондът ще продължи да осъществява в пълен обем дейността си, а след това всички неприключили процедури по заявления за подпомагане на деца, както и изпълнението на издадените от директора на Фонда заповеди за организационно и финансово подпомагане, ще бъдат изпълнени от НЗОК.  Основната цел на промените е оптимизиране на процедурите за разглеждане на заявленията и ефективно разходване на обществените средства за подпомагане лечението на деца за дейности извън обхвата на здравното осигуряване, тъй като грижите за здравето на децата са инвестиция в бъдещи здрави поколения и усилията за подобряване на здравните услуги следва да са насочени към осигуряване на по-добър достъп и навременно насочване към необходимия вид диагностика и лечение.  Средствата, необходими за прилагането на новата уредба, са предвидени в бюджета на НЗОК за 2019 г. и ще бъдат предвиждани в ежегодните бюджети на НЗОК като средства от трансфери от държавния бюджет чрез бюджета на Министерството на здравеопазването.    Министерският съвет прие Решение за подготовката и произвеждането на изборите за членове на Европейския парламент от Република България на 26 май 2019 г.  С решението е възложено координацията по изпълнението на дейностите, свързани с организационио-техническата подготовка на изборите да се осъществява от заместник министър-председателя по чл. 5, ал. 1, т. 2 от Устройствения правилник на Министерския съвет и на неговата администрация. При осъществяване на координацията вицепремиерът Томислав Дончев ще бъде подпомаган от работна група, включваща представители от съответните министерства и ведомства.  В решението са включени задължения и отговорности и на други министри, свързани с подготовката и произвеждането на изборите.  Правителството одобри и план-сметката за разходите по подготовката и произвеждането на изборите за членове на Европейския парламент от Република България през 2019 г., като необходимите за това средства са в размер на 32,4 млн. лева. С осигуряването им ще се гарантира финансирането на всички дейности, свързани с отделните организационни етапи на изборния процес и безпрепятственото провеждане на изборите.  Актът на МС е в изпълнение на чл.18 от Изборния кодекс. Средствата по план-сметката ще се осигурят за сметка на предвидените в централния бюджет за 2019 г. разходи за произвеждане на избори по Изборния кодекс.  Правителството измени своето решение от октомври 2018 г. за одобряване на Конвенцията на Съвета на Европа за кинематографична копродукция (ревизирана), Ротердам.  С промяната на т. 2 от решението се упълномощава постоянният представител на България към Съвета на Европа в Страсбург, Франция да подпише Конвенцията от името на България, при условията на последваща ратификация.  Министерският съвет одобри проект на Закон за изменение и допълнение на Закона за отбраната и въоръжените сили на Република България.   С измененията в чл. 57, 60а, 60в, 60д и чл. 83 от ЗОВСРБ ще се създаде структура от въоръжените сили на България, отговаряща за провеждане на специалните операции в съответствие с нуждите на актуализираните планове на НАТО за колективна отбрана. Успоредно с това ще се синхронизират подбора, подготовката на личен състав и формирования, планирането, координирането, осигуряването на взаимодействието и централизираното провеждане, командване и управление на пълния спектър от специални операции, самостоятелно, в състава на съвместни сили, така и във взаимодействие с други държавни структури от архитектурата за националната сигурност на страната.  С изменението в чл. 188а и чл. 285а от Закона се прецизира кръга от задължените лица - военнослужещи и цивилни служители по ЗОВСРБ, извън тези, заемащи висши публични длъжности по Закона за противодействие на корупцията и за отнемане на незаконно придобитото имущество (ЗПКОНПИ), за да се отстранят противоречията при прилагането на разпоредбите на § 2 от ПЗР от ЗПКОНПИ, като се предлага и отмяна на административнонаказателна разпоредба по ЗОВСРБ, дублираща такава по чл. 173 от ЗПКОНПИ.  С предлаганата промяна в чл. 224 от ЗОВСРБ ще се даде възможност при наличие на обективна невъзможност за осигуряване на безплатна храна и ободряващи напитки по време на занятия, учения, тренировки и лагери, на военнослужещите да се изплаща левовата й равностойност. Това ще доведе до равнопоставеност между отделните военнослужещи в различните хипотези, в които следва да им се осигури безплатна храна и ободряващи напитки, и храненето им при участие занятия, учения, тренировки и лагери няма да е за сметка на самите военнослужещи при обективна невъзможност да им се осигури храна в натура.  С предлаганото изменение на разпоредбата на чл. 291 от ЗОВСРБ ще се създадат условия за някои длъжности за цивилни служители максималната продължителност на работната смяна при сумирано изчисляване на работното време да надвишава 12 часа, но не повече от 24 часа, продължителността на работната седмица да не надвишава 56 часа, а за работници и служители с намалено работно време - до 1 час над намаленото им работно време. Това ще осигури непрекъснатост на работния процес в случаите, когато естеството и спецификата на дейността на въоръжените сили налага работата да се извършва съвместно от военнослужещи и от цивилни служители в тясно сътрудничество и взаимодействие.  Целта на предлаганата промяна в ЗОВСРБ по отношение статута на работодател, е да се осигури възможност работодателите по смисъла на КТ във въоръжените сили да делегират свои правомощия на командирите и ръководителите на военни формирования и структури, които не са разпоредители с бюджет, спрямо личния състав по трудово правоотношение на тяхно подчинение. Както и синхронизиране на разпоредбата на чл. 60д, ал.2 от ЗОВСРБ и чл. 11, ал.8 от Закона за публичните финанси в изпълнение на чл. 2 от този закон.  С допълненията в чл. 226ж и чл. 226з от закона се създава възможност български граждани, участвали в мисии и операции на въоръжените сили на Република България извън територията на страната да ползват социалните кухни към Министерството на отбраната и да бъдат подпомагани с парични средства. Такива лица са участниците в мисията на Българската армия през 1992-1993 г. в Камбоджа, която е мисия на Въоръжените сили на Република България под егидата на ООН, съгласно решение на Народното събрание от 15.04.1992 г. / ДВ, бр. 34 от 1992 г./ и Постановление № 67 на Министерския съвет от 22.04.1992 г./ДВ, бр. 36 от 1992 г./. Общият брой на военнослужещите, участвали в мисията на Българската армия в Камбоджа под егидата на ООН през 1992-1993 г., е 1446 души. С допълването им като правоимащи лица в посочените разпоредби на ЗОВСРБ се решават някои социални проблеми на тези заслужили български граждани, предвид тежкото материално положение на значителна част от тях.  С предлаганото разширяване на кръга на правоимащите лица по чл. 226г от ЗОВСРБ (относно ползването на лечебните заведения, военните клубове, почивната и спортната база към министерството), чл. 226з от ЗОВСРБ (относно материалното подпомагане) и създаване на допълнителна разпоредба в Закона за предучилищното и училищното образование (относно ползването на държавните детски градини към Министерството на отбраната) се цели осигуряване на равни права на военнослужещите и цивилните служители от Министерството на отбраната, структурите на пряко подчинение на министъра на отбраната, Българската армия и тези, назначени или командировани в състава на многонационални формирования или на длъжности в международни организации или в други международни инициативи на територията на страната и извън нея.  С преходните и заключителни разпоредби на законопроекта се предлагат и промени в Кодекса за застраховането поради наличие на несъответствие между установеното в Споразумение между правителството на Република България и правителството на САЩ за сътрудничество в областта на отбраната (ратифицирано със закон - ДВ, бр. 46 от 2006 г. ) (обн., ДВ, бр. 55 от 2006 г.), чл.43 във връзка с чл. 39, ал. 1 от Закона за преминаването през и пребиваването на територията на Република България на съюзнически и на чужди въоръжени сили с правната уредба относно периода на задължителната гранична застраховка за автомобили с чужда регистрация в Кодекса за застраховането.  Заявленията за обявяване на декларация, чрез която предприятията, които не са осъществявали дейност през отчетния период, се освобождават от задължението за публикуване на годишния финансов отчет, консолидирания финансов отчет и годишния доклад за дейността си, ще се разглеждат по реда на постъпването им отделно от другите заявления. По същия ред ще се разглеждат и заявленията за вписване на действителните собственици по Закона за мерките срещу изпирането на пари и Закона за икономическите и финансовите отношения с дружествата, регистрирани в юрисдикции с преференциален данъчен режим, контролираните от тях лица и техните действителни собственици. Това предвижда проект за изменение и допълнение на Закона за търговския регистър и регистъра на юридическите лица с нестопанска цел, приет от Министерски съвет.  Декларацията, чрез която неактивни през отчетния период предприятията, се освобождават от задължението за публикуване на годишния финансов отчет, консолидирания финансов отчет и годишния доклад за дейността си, се публикува в търговския регистър в срок до 31 март на следващата година. По данни на Националния статистически институт броят на тези предприятия е между 150 000 и 200 000. Заявленията за действителни собственици трябва да се подадат в срок до 4 месеца, считано от 31.01.2019 г.  Законът предвижда кратки срокове за разглеждане на заявленията за вписване, заличаване и обявяване, като длъжностните лица по регистрация се произнасят незабавно след изтичане на три работни дни от постъпването им. При първоначална регистрация на търговец произнасяното е до края на следващия работен ден от постъпването на заявлението.  Целта на законопроекта е подобряване на организацията и ефективността в работата на търговския регистър и регистъра на юридическите лица с нестопанска цел, преодоляване на забавянето при обработването и разглеждането на всички категории заявления за вписване, заличаване и обявяване, чрез което се съобразява принципът на бързина и процесуална икономия на дейността по регистрацията.    Министерският съвет прие промени в Правилника за прилагане на Закона за лова и опазване на дивеча.  Ще отпадне изискването за писмена молба при издаване на ловни билети на чужденци, дългосрочно пребиваващи в страната. Няма да се изисква и представяне на документи за самоличност и за придобито право на лов в страната или издадено от държавата, чиито граждани са те.  С проекта се предвижда да бъде премахнато противоречие, свързано с цялостната процедура по провеждането на конкурси и сключване на договори от държавните предприятия с юридически лица по Закона за горите.    Министерският съвет прие постановление за изменение и допълнение на Наредбата за държавните изисквания за признаване на придобито висше образование и завършени периоди на обучение в чуждестранни висши училища.  Наредбата е основният акт, въз основа на който лица, които са придобили висшето си образование извън България, могат да получат неговото признаване с цел продължаване на обучението си или, в определени случаи, достъп до пазара на труда.  Съгласно Закона за висшето образование министърът на образованието и науката чрез Националния център за информация и документация (НАЦИД) извършва признаването. До момента е регламентирано само признаването на образователно-квалификационните степени „бакалавър“ и „магистър“. С промените се създава специален раздел, който урежда детайлно процедурата по признаване на образователно-научната „доктор“. Съответно се уреждат и основанията за отказ от признаване.  Предвиждат се облекчения в режима на признаване и на трите степени като за българските граждани вече не се изисква документ за идентичност на имената при промяна в тях, а НАЦИД извършва служебно проверка.  Друга промяна е, когато лицето подаде документи за признаване в оригинал, в 14-дневен срок НАЦИД извършва всички необходими сравнявания с оригиналите и лицето може да ги получи обратно, докато продължава самата процедура.  Облекчава се възможността за лица с предоставена международна закрила да упражняват трудовите си права в България, ако не могат да предоставят документи за завършено образование. Тъй като поради липса на подобен документ НАЦИД не може да извърши пълноценно признаване, тези лица ще могат да получат специален вид удостоверение - Информационна карта за придобита образователна степен. Тази карта обаче не е еквивалентна на признаване на придобито висше образование в чужбина и не предоставя същите права.    Правителството прие промени в Наредбата за условията и реда за издаване на удостоверения, свързани с придобита професионална квалификация на територията на Република България, необходими за достъп или за упражняване на регулирана професия на територията на друга държава-членка.  Наредбата урежда реда и условията за издаване на удостоверения на граждани, които на територията на България са придобили право да упражняват регулирана професия или професия, която не е регулирана в България, но е регулирана в друга държава-членка на ЕС. Удостоверенията се издават от съответните компетентни органи по признаване и от НАЦИД (за нерегулираните в България професии).  С предложените изменения се оптимизират документите, необходими за издаване на удостоверение като вече няма да се изисква копие от документ за самоличност.  Органът по признаване НАЦИД, също така, ще извършва служебна проверка за издадената диплома за завършено образование, дубликат и приложение към нея, доказващи придобитата професионална квалификация на територията на България, когато дипломата е издадена от българско учебно заведение след 01.01.2012 г. Служебно ще се проверява и диплома за средно образование или дубликат, доказващи придобитата професионална квалификация на територията на България, издадени след 01.01.2007 г., както и свидетелство за професионална квалификация, издадено от гимназии след 01.06.2008 г. Служебно ще се проверява и промяната на имената на заявителя - за български граждани - чрез Националната база данни „Население“, поддържана от Министерството на регионалното развитие и благоустройството.    С одобрени от правителството промени в Наредбата за условията и реда за отпечатване и контрол върху ценни книжа се намалява административната тежест за гражданите и бизнеса като се облекчава съществуващият режим за отпечатване на ценни книжа - от удостоверителен на уведомителен.  Облекчава се и административната процедура за държавните институции, на които е възложено издаването на документи, формуляри и бланки, удостоверяващи упражняването на права, като отпада задължението им да ги отпечатват под контрола на Министерството на финансите, в специализирани печатници по реда на Наредбата. Предвидена е възможност специализираната хартия, предназначена за отпечатването на ценни книжа, издание на Министерството на финансите, да бъде унищожена при отпаднало основание или отпаднала необходимост от заявяване на ценни книжа.  Отпадането на възможността за отпечатване по желание на издателя ще позволи фокусът на специализирания контрол да се насочи преимуществено към ценните книжа по смисъла на наредбата. Вследствие на промяната ще се повиши ефективността на контрола върху фискалната коректност на лицата, заинтересовани да отпечатват ценни книжа.  Одобрените промени са в съответствие с приетите промените в Закона за счетоводството, разписани в преходните и заключителните разпоредби на Закона за изменение и допълнение на Закона за финансовото управление и контрол в публичния сектор.    Правителството прие Правилник за устройството и дейността на Държавно предприятие „Управление и стопанисване на язовири“.  Създаването на това предприятие е обусловено от факта, че голяма част от общините, собственици на язовири, не разполагат с достатъчни финансови ресурси, с които да поддържат съоръженията в такова техническо състояние, което да гарантира безопасната им експлоатация. В тези случаи, те разполагат с възможността да прехвърлят собствеността на язовирите безвъзмездно на държавата, крито впоследствие да бъдат предоставени на предприятието за стопанисване и управление.    Правителството прие Устройствения правилник на Изпълнителна агенция „Медицински надзор“, в която ще влязат Изпълнителната агенция „Медицински одит“ и Изпълнителната агенция по трансплантация. С документа се регламентират дейността, структурата и организацията на работа в Изпълнителната агенция.  Подробно е разписан контролният механизъм, който агенцията ще упражнява спрямо дейността на лечебните заведения. Предвижда се контролът да бъде завишен спрямо сегашния в качествено и количествено отношение.  Обединяването на Изпълнителната агенция „Медицински одит“ и Изпълнителната агенция по трансплантация в Изпълнителна агенция „Медицински надзор“ ще доведе до премахване на дублиращите се функции и звена на сега съществуващите структури.  Щатната численост на персонала на новата агенция е 106 щатни бройки, която съответства на общата численост на двете настоящи агенции. Новата Агенция ще продължи да осъществява досегашните функции на преобразуваните агенции, както и възложените от закона нови функции в рамките на съществуващата щатна численост.    Правителството прие промени в Устройствения правилник на Агенцията за социално подпомагане. Измененията имат за цел да приведат дейностите, осъществявани от Агенцията и нейните териториални структури в съответствие със Закона за хората с увреждания, който влезе в сила от 1 януари 2019 г. Промените са свързани и с предстоящото от 1 април 2019 г. изготвяне на индивидуални оценки на потребностите на хората с увреждания, които ще се изготвят по настоящия им адрес от специализиран отдел в дирекциите „Социално подпомагане“.  С цел отразяване на новите зони на функционална отговорност на специализираните административни звена в териториалните структури на Агенцията, е необходимо да бъде извършено преразпределение на числеността на Главна дирекция „Социално подпомагане“, регионалните дирекции за социално подпомагане и дирекциите „Социално подпомагане“. Промените ще се направят чрез вътрешна реорганизация в рамките на общата численост на Агенцията за социално подпомагане.  Функциите на Дирекция „Информационни системи“ ще бъдат приведени в съответствие с ангажиментите, произтичащи от Закона за електронното управление и съпътстващите нормативни актове, свързани с електронното управление. С промените се прецизират и функциите на длъжностите лица по защита на личните данни.    Министерският съвет прие нов Устройствен правилник на Министерството на здравеопазването. Целта е Правилникът да се приведе в съответствие с влезли в сила нормативни промени, а именно Общия регламент относно защитата на данните, последните изменения в Закона за администрацията, Закона за противодействие на корупцията и отнемане на незаконно придобитото имущество, Наредбата за структурата и минималната численост на инспекторатите, реда и начина за осъществяване на дейността им и взаимодействието със специализираните контролни органи, както и с други нормативни актове.  В тази връзка в структурата на министерството се обособява звено „Сигурност на информацията и защита на данните“, на което се възлага контролът по прилагане на стандартите и правилата за мрежова и информационна сигурност, защита на данните, включително и личните данни, като същото ще изпълнява и функциите на длъжностно лице по защита на данните.  Функциите и минималната численост на Инспектората към министерството се прецизират с цел съобразяване с настъпилите промени в нормативните изисквания.  Създава се пилотно звено за споделени услуги в областта на управлението на човешките ресурси в системата на здравеопазването, с което се цели подобряване ефективността и ефикасността на работата в администрацията, намаляване на разходите за издръжка на общата администрация, стандартизиране и оптимизиране на работните процеси и укрепване на стратегическия капацитет за управление на човешките ресурси в системата на здравеопазването.  Създава се самостоятелна дирекция „Електронно здравеопазване“, което ще способства за оптимизиране на дейностите по провеждане на стратегията за електронно здравеопазване и въвеждане на националната здравна информационна система, като част от общата стратегия за електронно управление в администрацията, както и за оптимизирането на процесите по въвеждането и предоставянето на електронни административни услуги и на обмен на документи със средствата на информационните и комуникационните технологии, с оглед намаляване на административната тежест за гражданите и бизнеса.  Прецизират се функции и се извършват промени в числеността и на други структурни звена в министерството. С това се цели оптимизиране разпределението на функциите, без да се допуска дублиране и създаване на объркване по отношение на обслужването на гражданите и бизнеса, а също така и оптимизиране числеността на структурните звена в зависимост от обема им на работа и приоритетите, които стоят пред Министерството на здравеопазването.  Необходимите за обезпечаване допълнителни щатни бройки ще бъдат осигурени в рамките на общата численост на персонала в министерството и второстепенните разпоредители с бюджет към министъра на здравеопазването.    Правителството прие Постановление, с което одобри изменения и допълнения в три нормативни акта.  В Наредбата за условията, правилата и реда за регулиране и регистриране на цените на лекарствените продукти се предвижда създаване на нови режими, необходими заради промяната на Закона за лекарствените продукти в хуманната медицина, а именно оценка на здравните технологии /ОЗТ/ и проследяване ефекта от терапията на лекарствени продукти. Въвежда се нормативно изискване за наличие на една положителна оценка от държавна институция по ОЗТ на Великобритания, Франция, Германия и Швеция при включване в Позитивния лекарствен списък.  Разписани са условията, реда и критериите за определяне на лекарствените продукти, за които ще се извършва проследяване на ефекта от терапията, срока и лечебните заведения, в които ще се провежда. Посочен е и реда, по който ще се извършва самата оценка на ефекта от терапията.  Друга промяна е оптимизиране на режима по ценообразуване на лекарствените продукти. Намалява се броят на държавите-членки - от 17 на 10, в които да се търсят най-ниските цени на лекарствените продукти без да се делят на основни и допълнителни държави.  При липса на цени за определен лекарствен продукт в референтните държави се въвежда правилото да се търси най-ниска цена на лекарствен продукт със същото международно непатентно наименование, лекарствена форма и количество активно вещество в дозова единица. С промяната се цели преустановяването на случаите, в които на българския пазар се пускат опаковки, които не се намират в другите европейски държави и съответно не могат да попаднат в обхвата на външното ценово рефериране.  Изменя се и се допълва Тарифата за таксите, които се събират по Закона за лекарствените продукти в хуманната медицина. В продължение на две години оценката на здравните технологии беше извършвана за сметка на държавния бюджет. Оценката на здравните технологии на лекарствен продукт е високо експертна дейност. С нея са ангажирани множество специалисти, а от резултата й се ползват както притежателите на разрешения за употреба, които желаят техните продукти да бъдат включени в националната система за заплащане, така и заплащащите институции. Предвид тези обстоятелства е необходимо да се въведат държавни такси, които да обезпечат процеса по извършване на ОЗТ.  Заради въвеждането на нови функции се извършват и изменения и допълнени в Устройствения правилник на Националния съвет по цени и реимбурсиране на лекарствените продукти и неговата администрация. Числеността на Съвета се увеличава с 5 щатни бройки.    Правителството прие изменения и допълнения на Правилника за издаване на българските документи за самоличност, на Правилника за прилагане на Закона за чужденците в Република България и на Наредба за условията и реда за издаване на визи и определяне на визовия режим.  Въвежда се механизма на вътрешна административна услуга. От гражданите няма да се изисква да предоставят информация или документи, които са налични при административния или при друг орган. Те ще бъдат осигурявани служебно за нуждите на съответното административно производство във връзка с процедурите по получаване на право за продължително и постоянно пребиваване и издаване или подмяна на български лични документи.  Постановлението на Министерския съвет е в изпълнение на РМС № 704/2018 г. за приемане на мерки за трансформация на модела на административно обслужване.    Правителството прие Правилник за прилагане на Закона за хората с увреждания. С него се доразвива новата правна рамка за защита на правата на хората с увреждания и се уреждат областите и средствата за оказване на подкрепа.  С нормативния акт се регламентира редът за избор на представители на всички организации на и за хора с увреждания за членове на Съвета за наблюдение, който ще осъществява функциите по насърчаване, защита и наблюдение на прилагането на Конвенцията за правата на хората с увреждания. С нормативния акт се определя редът, по който ще се извършва индивидуална оценка на техните потребностите. Тя ще се прави по искане на човека с увреждане или на негов законен представител, както и служебно, и ще се изготвя от специализирани отдели в дирекциите „Социално подпомагане“ на Агенцията за социално подпомагане.   Въвежда се индивидуален подход при извършването на оценката. За всеки конкретен случай ще бъде определян водещ служител, който ще обработва цялата налична информация. Всеки човек с увреждане или неговият законен представител ще има право да присъства на заседанието, на което ще се изготвя индивидуалната оценка на неговите потребности. Тя ще се предоставя на директора на дирекция „Социално подпомагане“ за предприемане на действия за предоставяне на конкретни подкрепящи мерки.  В правилника са регламентирани и условията за отпускане, изплащане и прекратяване на финансовата подкрепа за хората с увреждания въз основа на изготвената индивидуална оценка. В нормативния акт се определя и редът за разработване и финансиране на програми и проекти за насърчаване на стопанската инициатива в интерес на хората с увреждания, както и начинът за финансиране на работодатели за осигуряване на достъп до работното място за хората с трайни увреждания. Правилникът урежда реда за финансиране на проекти за осигуряване на заетост на хората с увреждания в специализирана работна среда и за стартиране на самостоятелен бизнес.  Регламентира се и редът за изпълнение на квотните задължения на работодателите за наемане на хора с трайни увреждания. Всяка година до 31 март работодателите ще трябва да уведомяват Агенцията по заетостта за изпълнението на квотата. Определят се и условията, при които работодателите се освобождават от задълженията за изпълнение на квотата поради обективни причини, както и плащането на ежемесечни компенсационни вноски при нейното неизпълнение в размер 30 на сто от минималната работна заплата за страната за всяко незаето работно място за човек с трайно увреждане. Определени са видовете алтернативни мерки, с чието прилагане работодателите се освобождават от изплащане на компенсационни вноски за периода на неизпълнение на квотата.  В правилника са определени условията и редът за финансиране на създаването и функционирането на Центрове за защитена заетост като механизъм в подкрепа трудовата интеграция на хора с множество трайни увреждания.  Регламентира се и редът за създаване й поддържане на информационната система, в която ще има профил за всеки човек с увреждане.    Правителството прие Методиката за извършване на индивидуална оценка на потребностите от подкрепа за хората с увреждания. Разработването на нормативния акт е регламентирано в Закона за хората с увреждания, който влезе в сила от 1 януари 2019 г. С него се определят нови форми на подкрепа, които се идентифицират чрез индивидуална комплексна оценка на потребностите и при изследване на функционалните затруднения и наличието на бариери в изпълнението на ежедневните и други дейности на човека с увреждане.  Методиката регламентира реда и условията по изготвянето на индивидуална оценка на потребностите на хората с увреждания, включително оценка за потребността от предоставяне на социални услуги, лична помощ или друг вид подкрепа при условия и по ред, определени със закон. С нея се регламентира обективен начин на изчисляване на броя часове лична помощ за всеки човек с увреждане до и над 18-годишна възраст.  Заключенията и направленията, определени в оценката са задължителни за всички компетентни органи и организации, за реализиране на съответните права на хората с увреждания.    Министерският съвет утвърди Меморандум за разбирателство между правителството на България и правителството на Румъния за изпълнение на съвместни инициативи за подобряване на условията за корабоплаване в общия българо-румънски участък на река Дунав и за транспортната свързаност между двете страни.  Предвижда се документът да бъде подписан от транспортните министри по време на Петата среща на Съвета за сътрудничество на високо равнище между България и Румъния, която ще се проведе на 29 март в гр. Букурещ.  С документа двете страни се задължават да осигуряват ежегодно необходимото финансиране за поддържане на корабоплавателния път на р. Дунав в общия българо-румънски участък. Предвижда се изменение в действащата Спогодба между България и Румъния за поддържане и подобряване на фарватера, която е подписана през 1955 г.  В областта на транспортната свързаност, държавите се ангажират да направят предпроектни проучвания за местоположението на бъдещия трети мост над р. Дунав. Предстои страните да се споразумеят за една от следните локации: Оряхово - Бекет; Никопол - Турну Мъгуреле; Свищов - Зимнич; Русе - Гюргево и Силистра – Кълъраш.    Министерският съвет прекрати правомощията на председателя на Управителния съвет на Фонда за гарантиране на влоговете в банките Радослав Миленков поради избирането му от Народното събрание за подуправител на Българската народна банка - ръководител на управление „Банков надзор“.  На мястото на Радослав Миленков правителството определи за нов председател на фонда Матей Матев, считано от 25 март 2019 година.  Матей Матев е магистър по право от Софийския университет „Св. Климент Охридски“ и има дългогодишен опит в областта на облигационното, търговското, вещното право, приватизацията, чуждестранните инвестиции и ценни книжа, както и процесуалното представителство по търговски, административни и граждански съдебни спорове.  Решението на правителството за прекратяване на правомощията и определяне на председател на Управителния съвет на Фонда за гарантиране на влоговете в банките е прието неприсъствено.  ", "date": "2019.03.27", "title": "Правителството официално закри \"Фонд за лечение на деца\""}
{"url": "http://epicenter.bg/article/Kabinetat-odobri-plan-smetkata-za-evroizborite---te-shte-struvat-32-4-mln--leva-/178677/2/0", "text": "Министерският съвет прие Решение за подготовката и произвеждането на изборите за членове на Европейския парламент от Република България на 26 май 2019 г. Това съобщиха от Правителствената информационна служба.  С решението е възложено координацията по изпълнението на дейностите, свързани с организационио-техническата подготовка на изборите да се осъществява от заместник министър-председателя по чл. 5, ал. 1, т. 2 от Устройствения правилник на Министерския съвет и на неговата администрация. При осъществяване на координацията вицепремиерът Томислав Дончев ще бъде подпомаган от работна група, включваща представители от съответните министерства и ведомства.  В решението са включени задължения и отговорности и на други министри, свързани с подготовката и произвеждането на изборите.  Правителството одобри и план-сметката за разходите по подготовката и произвеждането на изборите за членове на Европейския парламент от Република България през 2019 г., като необходимите за това средства са в размер на 32,4 млн. лева. С осигуряването им ще се гарантира финансирането на всички дейности, свързани с отделните организационни етапи на изборния процес и безпрепятственото провеждане на изборите.  Актът на МС е в изпълнение на чл.18 от Изборния кодекс. Средствата по план-сметката ще се осигурят за сметка на предвидените в централния бюджет за 2019 г. разходи за произвеждане на избори по Изборния кодекс.   ", "date": "2019.03.27", "title": "Кабинетът одобри план-сметката за евроизборите - те ще струват 32,4 млн. лева "}
{"url": "http://epicenter.bg/article/Korneliya-Ninova-i-Elena-Yoncheva-pozdraviha-Stefan-Danailov-po-sluchay-Mezhdunarodniya-den-na-teatara-/178682/2/0", "text": "По случай Международния ден на театъра председателят на НС на БСП Корнелия Нинова и водачът на листата на левицата за европейските избори Елена Йончева посетиха дома на зам.-председателя на НС на БСП и обичан български актьор проф. Стефан Данаилов. Това съобщиха от пресцентъра на БСП.  Те го поздравиха с празника и му пожелаха да продължава да вдъхновява и напътства младите таланти. Гости в дома на Мастъра бяха и актьорите Аня Пенчева, Кирил Ефремов, Ненчо Илчев и Иван Панев, както и студенти на Стефан Данаилов.  \"Поздравявам всички творци, отдали се на театралното изкуство. Желая им здраве и сили да развиват българската култура и духовността\", каза председателят на БСП Корнелия Нинова.  \"Ламбо ни събра в дома си по повод световния ден на театъра. Колеги, любими актьори и страхотните му студенти го поздравихме с празника. Пожелавам на всички, отдадени на театралното изкуство, здраве и сили да творят и да ни радват,\" написа Корнелия Нинова във Фейсбук.  ", "date": "2019.03.27", "title": "Корнелия Нинова и Елена Йончева поздравиха Стефан Данаилов по случай Международния ден на театъра "}
{"url": "http://epicenter.bg/article/Hasan-Ademov--NOI-da-izchislyava-sluzhebno-variantite-za-pensionirane/178685/2/0", "text": "Националният  осигурителен институт да изчислява служебно кой от вариантите за пенсиониране е по-благоприятен за съответния човек - по новата или по старата формула. Това предлага председателят на парламентарната социална комисия д-р Хасан Адемов, предаде БНР.   В парламента бяха внесени поправките в Кодекса за социалното осигуряване, които ще дадат право на бъдещите пенсионери да избират дали да се пенсионират по старата, или по новата формула.   \"Правото на пенсия е лично волеизлияние. То не може да бъде подменено от друг и от тази гледна точка НОИ не може да изчисли по едната или по другата формула, без изрично волеизлияние, но волеизлиянието може да бъде част от промяната в Наредбата за пенсиите и осигурителния стаж и там в документите да влиза и такава за волеизлияние\".   Заместник-председателят на комисията Светлана Ангелова от ГЕРБ коментира:   \"Да, това е добро предложение. Все пак трябва да бъде обсъдено с Националния осигурителен институт\".", "date": "2019.03.27", "title": "Хасан Адемов: НОИ да изчислява служебно вариантите за пенсиониране"}
{"url": "http://epicenter.bg/article/Uvolniha-uchitelkata--rakoplyaskala-na-uchenitsi-dokato-igrayat-kyuchek-vmesto-da-uchat/178633/3/0", "text": "Уволнение след кючек в клас. Преподавателката по английски език от гимназията „Свети Методий” в София, в чиито час ученици танцуваха на чалга музика, вече е освободена от  длъжност,  съобщи Нова телевизия .   След като клипът беше заснет и излъчен, една от осмокласничките, която се предлага, че е снимала, получи обидни и заплашителни съобщения във Viber. Майката на момичето твърди, че именно учителката Чолакова ги е изпратила. Тя отрича.   В ефира на „Здравей, България” директорът Таня Трапова каза, че е взела решението за отстраняване на преподавателката след разговори с родители и учители. Трапова заяви още, че и тя е получила заплахи, след като станало ясно, че ще уволни Чолакова. Не коментира обаче дали именно учителката ги е изпратила.   След клипа започна проверка по случая.    До последно версията ѝ не беше променена – че това се е случило в междучасието, по време на рожден ден на дете, добави Трапова.   Ще се разследва и дали учителката е отправяла заплахи в социалните мрежи както към ученици, така и към директорката на училището.   Правим всичко възможно да има нормален учебен процес. Надявам се напрежението да спре дотук, заяви още Таня Трапова.", "date": "2019.03.27", "title": "Уволниха учителката, ръкопляскала на ученици докато играят кючек вместо да учат (Видео)"}
{"url": "http://epicenter.bg/article/Zam-ministar-Nankov-shte-uchastva-v-diskusiya-za-regionalno-razvitie-v-Plovdiv/178644/4/0", "text": "Заместник-министърът на регионалното развитие и благоустройството Николай Нанков ще участва в дискусия на тема регионално развитие в Пловдив. Това съобщиха от пресцентъра на МРРБ.   Форумът ще се проведе от 16.00 часа днес в зала „Пловдив“ на Гранд хотел „Пловдив“.", "date": "2019.03.27", "title": "Зам.-министър Нанков ще участва в дискусия за регионално развитие в Пловдив"}
{"url": "http://epicenter.bg/article/Valeriya-Veleva--Darzhavata-kato-OPG---Organizirana-prestapna-grupa--/178669/11/0", "text": " - председателя на Върховния касационен съд (ВКС) Лозан Панов напазарувала луксозен апартамент от \"Артекс\" на смешната цена от 225 евро на кв.м. Не, не е шега! От всички новодомци Елисавета Панова тя се оказа най-печелившата. Да, по това време тя все още не е била г-жа Панова. Но когато съдбата й дава шанса да стане г-жа Панова, тя представя на бъдещия си съпруг кумовете - семейството архитекти Весела и Пламен Мирянови, основателите и собственици на строителна фирма \"Артекс\", които през 2013-та са ѝ харизали 200-квадратовия апартамент за 93 004,5 лв. Така сладката сделка е запечаната и от роднинство, а блюстителят на закона заживява в този дом, без изобщо да се замисли дали това не влиза в противоречие с клетвата му пред Темида. Нешо повече, досега Лозан Панов никога не е посочвал в декларациите си луксозното жилище, защото то е придобито не от Елисавета Панова, а от фирмата на Елисавета Панова. Така с вратичка в закона Върховният съдия в държавата заобикаля Закона. Нищо да не прави \"Артекс\", достатъчно е, че е кум на Съдия №1. Индулгенция, нали?   Цецка Цачева, която закупува пак от \"Артекс\" ВИП апартамент на данъчна оценка, и председателят на ПГ на ГЕРБ Цветан Цветанов (и той вече в оставка), и зам.министри.  . Да, но министри и законотворци не само не могат да го правят, а досега е трябвало да предложат решение за запушване на дупката в Закона. Вместо това се шири практиката -  щом на всички е позволено да са андрешковци, значи и за министър може, и за депутатът- също.  Такова е мисленето.    И сега всички се оказахме пред огромната бездна, която отвори Апартаментгейт.  Кълбото се разплита и с всеки изминат ден излизат нови и нови разкрития за погазването на Закона, за използването на какви ли не врътки, с които да излъжем Държавата.    Бушоните гърмят един след друг. Като домино падат глави.  Депутати,  магистрати,  министри,  заместник-министри,  кандидат-президенти,  партийни лидери,  висши държавни чиновници.  кумове и кумци,  банкери и  бизнесмени.  .  И това е само в София.  А надолу? В провинцията?  А кметовете?  А полицейските началници?  А данъчните?  А НАП?    ОПГ съставена от лакомници и парвенюта, от самозабравили се хора, дошли от села и паланки, изпълзяли с лакти във властта и заживяли с мисълта, че ще векуват в нея.  Хора, на които сме възложили да съблюдават държавността, да бранят Закон и Държава, се оказват техните най-големи врагове. Пробили и Закона, и Държавата.   Буров беше казал:    Нищо от онова време до днес не се е променило. И днес властниците искат искат много пари и големи къщи. За да избиват комплексите си. И за да покажат, че се недосегаеми.    Лъгани, мамени, без морал, без върховенство на Закона и с пробита Държава. Това сме ние! С разврат в мисленето и в действията. С отприщени пороци. С властогонство, от което няма отърване. С бесове за власт, със срам и позор. С поквара, за която няма лек.    Валят оставки...  Ровенето в регистрите няма да спре.  Оставките са вид Възмездие.  Но не лекуват Проблема. Днес ще махнем този, утре ще изритаме онзи, а как ще променим политиката? Кой ще я промени? На мястото на Цветанов ще дойде друг Цветанов, в стола на днешната Цачева ще дойде утрешната Цецка, ако не се промени мисленето, манталитетът и най-важното -   Не виждам такива напъни нито сред управляващите, нито сред опозицията.  Засега всеки рови и вади, за да замеря противника. Но никой не казва идва ли краят на тези порочни практики.  Ще остане бездната. Тогава?   НАП, КОНПИ, Прократурата се самосезираха по апартаменгейт.  А къде бяха досега?  Със завързани очи и уши!  Защо! Слепи? Глухи?   Нов начин на конструиране на държавността.  Нови съдии, нови депутати. Нови закони. Нови хора, които да ги напишат. Трябва ни ново мислене, а не само днес да сменим тези, за да дойдат на тяхното място същите, макар и други.  Ще цитирам отново Буров: \"Б \"   Можем ли го?   Или вече сме закъснели?  ", "date": "2019.03.27", "title": "Валерия Велева: Държавата като ОПГ - Организирана престъпна група! В бездна..."}
{"url": "http://epicenter.bg/article/Otvoreno-pismo-ot-Kamen-Donev-do-vsichki-oniya--koito-sa-tuk--no-gi-nyama/178654/6/0", "text": "Артистът Камен Донев публикува остър коментар в сайта   срещу критиците, които не харесват творчеството му.  Публикуваме цялото изказване на Донев:   НЕПРИЯТЕЛИ МОИ   ОТВОРЕНО ПИСМО ОТ КАМЕН ДОНЕВ ДО ВСИЧКИ ОНИЯ, КОИТО СА ТУК, НО ГИ НЯМА.   През последните години се нагледах и наслушах, на какво ли не по мой адрес… Слава Богу живеем в относително свободна среда и всеки може да мисли, говори и пише, каквото му е на сърце. Но тук се появява един много интересен парадокс. А именно, че пишат и говорят ония, които най – малко могат, или изобщо не могат. А можещите просто градят и вървят напред. Затова се обръщам към тези мъждукащи и запотени от обездвижване турбомаргинали. Мухлясали интелектуалци с разбити мечти за творческа кариера в театъра и киното. Хонорувани лелички и чичковци с треперещи сърчица покрай всяка заплата. Критици, разбирачи, специалисти, дипломирани и недипломирани изпаднали от борда дърдорковци, псевдодиректори на театри, авангардни режисьори, неразбрани актьорски гении и цялата плеяда попарени печурки на майка България, които си кютате на държавната хранилка, харчите парите на народа и го плюете, че не ви разбира. Я ми кажете, душички мили, през целия си мъждукащ животец:   Какво направихте? Какво измислихте? Какво написахте? Кого зарадвахте? Кого разплакахте? Кого провокирахте? Кого запленихте, развълнувахте, променихте и окрилихте??? Кого замислихте? Колко човека са ви прегърнали, ръкостиснали, заобичали? Колко пъти са ви чакали с цветя? Колко човека сте вдъхновили?   Колко човека са си отделили от времето и парите, за да са с вас? Колко часа в живота си сте танцували, свирили и пяли? Колко страници сте научили наизуст. Колко сценична прах сте погълнали? Колко човека вярват във вас и ви чакат? Колко човека ви спират на улицата, за да ви прегърнат? Колко бебета са кръстени на вас? Колко пари извадихте от джоба си, рискувахте и създадохте нещо, каквото и да било? А??? КОЛКО???   Колко пъти се изиграха представленията ви? А колко народни пари се изхарчиха за тях? Парите на тези, които не влизат да ви гледат, защото не ставате за гледане. А вие, душици жални… Колко пъти плюхте на себе си, за да работите в жълтата преса? Доживот ще триете клавиатурите, ще пиете безплатно кафенце в пластмаса и ще се оглеждате от страх, да не ви надуят главите от бой? Вечер, като загасите лампата знаете много добре какво сте… Вие сте нищо! И това е тъжната констатация за вашето съществуване. Едно голямо нищо. Една звучно или колебливо изригнала пръдня на житието, която ще позамирише и ще изчезне безследно. Вас ви е нямало, няма ви и няма да ви има, защото вас не ви боли. Не състрадавате, не мечтаете, не променяте, не копнеете, не давате, не помагате, не съпреживявате и не създавате. Вие сте машини за лайна. В буквалния и преносния смисъл на думата. Вие сте срама на това общество и някой ден децата ви ще навеждат глави, заради вас. Кой ще ви помогне? Кой ще ви погали? Кой ще ви изслуша? Кой ще ви подкрепи? Кой ще ви подаде ръка? КОЙ? НИКОЙ.   Всички вие, злобни, завистливи, ядосани, сломени духом, бездарни, дрънчащи анатомични парадокси. Всички вие трябва да знаете едно:   АЗ ЩЕ ПРОДЪЛЖАВАМ ДА ТВОРЯ, И ЩЕ ВИ НАПОМНЯМ ОТ ВРЕМЕ НА ВРЕМЕ, ЧЕ ВАС ВИ НЯМА.   …   P.S   Моя учител Крикор Азарян казваше: Майна, няма нищо по-страшно от организираната посредственост.   Така е. Прав сте, Професоре. Колко често се оказвате прав!   Тодор Колев казваше на такива, като вас: Оди дроби зеле!!!   Ицо Хазарта го изпя много добре: Браво, господине! Хубаво ли ти е? А дано ти мине!   ПРИЯТНО ЖИВУРКАНЕ, НЕПРИЯТЕЛИ МОИ!!!“.  ", "date": "2019.03.27", "title": "Отворено писмо от Камен Донев до всички ония, които са тук, но ги няма"}
{"url": "http://epicenter.bg/article/Ministar-Kralev-nagradi-biatlonistite-Krasimir-Anev-i-Vladimir-Iliev-/178679/8/0", "text": "Министърът на младежта и спорта Красен Кралев връчи почетни плакети на ММС на европейския шампион по биатлон Красимир Анев и световния вицешампион Владимир Илиев. В рамките само на месец Анев спечели титлата на 20 км индивидуално от континенталния шампионат в Минск (Беларус), а Владимир Илиев донесе първи медал за България от световно първенство по биатлон при мъжете със среброто си от Шампионата в Йостерсунд (Швеция) в същата дисциплина. Почетни плакети от министър Кралев получиха и треньорите Георги Фъртунов и Николай Захаров. Това съобщиха от министерството на младежта и спорта.  “Благодаря Ви, че защитавате честта на България. Тази година е най-успешната за българския биатлон от много време насам – от титлата на Екатерина Дафовска на олимпийските игри. Желая Ви успех, защото има още много какво да спечелите в следващите години. Пожелавам Ви да сте здрави, да имате късмет и съм сигурен, че ще успеете да радвате българите отново”, заяви министър Кралев.  На срещата в ММС присъства и председателят на Българската федерация по биатлон Екатерина Дафовска.  Министър Кралев и биатлонистите обсъдиха в детайли основните проблеми, които касаят тяхната подготовка и финансирането им през следващите години.  „Разбрахме се с федерацията да се изготви 3-годишен план за развитието на този спорт до следващите Зимни олимпийски игри и чак тогава да разговаряме какви ще бъдат средствата, които може да се отделят за подготовката на биатлонистите ни през това време“, заяви Красен Кралев пред медиите.  Министърът коментира и инфраструктурните проекти в Белмекен, Самоков и Троян, които трябва да обезпечат пълноценната подготовка на състезателите.  „Ще направим оценка на тези инвестиции, които са необходими, за да може да се възстанови трасето в Самоков и това в Троян, защото там е един от основните центрове за биатлон“, каза още Кралев.  Той сподели, че заради кандидатурата за Младежките зимни олимпийски игри Боровец също влиза в плановете за развитието на спорта, защото е предвидено състезанията по биатлон да се проведат в курорта.  След спечеления от Владимир Илиев сребърен медал от световно първенство Българската федерация по биатлон от догодина ще бъде в първа група на финансиране по критериите на ММС.  „Системата за финансиране е изключително справедлива, защото дава възможност на федерациите, които постигат успехи, да бъдат стимулирани веднага“, завърши Кралев.  ", "date": "2019.03.27", "title": "Министър Кралев награди биатлонистите Красимир Анев и Владимир Илиев "}
{"url": "http://epicenter.bg/article/Magi-Dzhanavarova-opita-aparat-za-podmladyavane-bez-nuzhda/178700/10/0", "text": "  Впечатляващото израелско нововъведение в козметичната индустрия \"Мезотикс\" беше представено в Jewel Skin Clinic пред гости и клиенти. За уникалната неаблативна фракционна система с титаниев накрайник разказа Калина Иванова, която е известна и обичана козметичка, както и основен представител на апарата.   \"Когато ми предложиха \"Мезотикс\", ми бяха нужни 9 месеца, за да го проуча и да се убедя във възможностите и резултатите, които постига. Сега, след като работя вече с него, и аз, и моите клиенти нямаме никакви съмнения, че инвестицията си струва\", каза Калина Иванова, а в подкрепа на думите си показа богат снимков архив от личния си телефон на мъже и жени, преминали през терапията.   Дамите в Jewel Skin Clinic бяха шокирани от информацията, че \"Мезотикс\" третира кожата при температура от 400 градуса, но Калина Иванова бързо ги успокои: \"Изгаряне няма, защото апаратът третира роговия слой на кожата, т.нар. \"мъртва кожа\", съставена от клетки без атом. Болката е пренебрежима, не даваме обезболяващи, не е необходим период за възстановяване. След процедурата върху обработеното място не се нанася абсолютно никакъв препарат. На следващия ден може да използвате хидратиращ крем и съдържанието на една ампула, която ще получите от нас.\"   Апаратът е един от малкото, с които може да се третира клепачът - и горен, и долен, което е много чувствителна тема за жените над 35-40 г. С него като с парна ютия \"се изглаждат\" бръчките в различни зони, заличават се белези от акне, както и родилни белези, с което Калина Иванова обясни наличието на бебета сред клиентите си. Единственото, което може да спре желаещия да използва \"Мезотикс\", е силното слънце. Ако сте се върнали току-що от почивка на морето, ще може да се подложите на процедурите след 2 седмици, а в случай, че това ви предстои - препоръчително е да отложите контакта с апарата.   Терапията се прилага върху чиста кожа и не е необходима предварителна подготовка, което позволи на няколко \"неподготвени\" дами от гостите да я тестват на момента.   Красивата Маги Джанаварова също не се поколеба да изпробва \"Мезотикс\", след което обеща, че това със сигурност няма да е единствената ѝ процедура.    ", "date": "2019.03.27", "title": "Маги Джанаварова опита апарат за подмладяване с перспектива"}
{"url": "http://epicenter.bg/article/Den-parvi-na-Sofia-Fashion-Week--Kokteyl-ot-emotsii--talant-i-krasota/178703/10/0", "text": "Състоя се откриването на най-грандиозното модно събитие в България. С помощта на сценографите и генералния спонсор – мебели Nurus, зала EFE на хотел Маринела бе преобразена в един пищен свят-мечта. Там многобройните гости на Sofia Fashion Week успяха да се потопят в пленителната атмосфера на събитието.   За пореден път софийската седмица на модата приветства разнообразие от български дизайнери по случай откриването на тазгодишното пролетно издание. В компанията на топ модели и VIP гости, блогъри и инфлуенсъри, световни и родни медии, се състояха атрактивни дефилета, които допринесоха за един изпълнен с вълнение и вдъхновение старт на дългоочакваното събитие.   Да уважат българската модна седмица по червения килим видяхме MissPlaymate Нора Недкова, момчетата от MurdaBoyz, Прея, Гери Дончева, Жана Жекова, Христо Сираков, Мая Косева, Дони Чачова, адвокат Биляна Тончева, топ коафьора Урсула, Мадлена Иванова, инфлуенсъра Фавиол Сафери и още много други.   За една още по-стилна и луксозна атмосфера бяха изложени и няколко модели на Miniи BMW, предоставени от спонсора на Sofia Fashion Week SS 2019 – М Кар София.   Българските дизайнери, които станаха част от първата вечер на Sofia Fashion Week SS 2019, ни сервираха коктейл от идеи и тенденции за пролет/лято 2019. Първи на подиума видяхме ослепителните GoToJewelleryandDiamonds, които с неустоими благородни метали и скъпоценни камъни накараха цялата зала да заблести.   Новата колекция на Петя Джофра ни потопи в чувството да бъдеш Djofra, което усетено веднъж води до пристрастяване. По подиума видяхме тоалети, вдъхновени от смелите жени, които не се страхуват да нарушат правилата. Смела, различна и провокативна бе и колекцията на Ирина Червенкова, която за пореден път доказа, че е този бранд е предназначен за ценители.   Не останаха незабелязани и дизайните на AMIR, които демонстрираха както на дамите, така и на господата, как да бъдат едновременно елегантни и актуални. Това те постигнаха с дрехи изработени от естествени материи и изпипани до последния детайл. Междувременно, Vanitta и дизайнерът Гергана Петрова, изпъкнаха с облекла с високо качество и впечатляващ стил, подчертани в уникална кройка и създадени с любов.   Лимитираният бранд на Биляна Йотовска, излъчваше неустоими красота и стил, досущ като самата нея. Посланието на тази колекция, представена от редица бикини фитнес модели, бе „Тренирайте и се чувствайте удобно в кожата си.“   С текущата си линия Диана Димитрова и нейният лейбъл One&Only - марка вдъхновена от столиците на лукса, Монте Карло, Дубай, Москва, Париж и Лондон, промениха начина, по който хората виждат плажното облекло. Интересната колекция бе представена със спиращото дъха участие на две красиви, професионални гимнастички.   WolfWalley също събра погледите на всички с интересни бански и летни рокли. С това ревю, всички гости успешно се пренесоха в слънчевите дни на любимия сезон. Междувременно, българската марка Kwiat и тази година ни изненада с нови цветове и форми и с колекцията, вдъхновена от комбинацията между екзотиката и урбанизацията.   След финала на бляскавата вечер, гостите се насладиха на специално подбрани кулинарни изкушения и уютна атмосфера на афтър партито в ресторант Булгар. За първа година отвори врати и атрактивният Sofia Fashion Week Store, където гостите на събитието имаха възможността да разгледат тоалетите от подиума отблизо и да закупят своите фаворити.   След като бе поставено началото на това мащабно събитие, ни предстоят още три тематични вечери, изпълнени с много изненади, приятни емоции и, разбира се, разнообразни произведения на модното изкуство, дело на талантливи дизайнери от България и света.   Както традицията повелява организатор и домакин на SFW е хотел Маринела, а съорганизатор и официален партньор – Code Fashion TV.      /   /    / ", "date": "2019.03.27", "title": "Ден първи на Sofia Fashion Week: Коктейл от емоции, талант и красота"}
{"url": "http://epicenter.bg/article/Paket--quot-Mobilnost-quot--nyama-da-se-glasuva-dnes-v-Evroparlamenta/178628/7/0", "text": "  „Тази нощ г-н Курумбашев ни предаде, че председателят на ЕП  Антонио Таяни е извадил пакета от гласуване в залата и го е върнал в транспортната комисия. Новината се потвърди и от нашите полски и румънски колеги тази сутрин”, допълни той пред БТВ.   каза Курумбашев. „ “, обясни Курумбашев.   Той отбеляза, че около 21.00 часа във вторник всички български евродепутати без Николай Бареков са изпратили имейл до Антонио Таяни, в който се казва, че случващото се с пакет „Мобилност“ е скандално.     както и към лидерите на партии от ЕНП от тези държави, с молба да подкрепят усилията на българските евродепутати за удължаване на срока за дебати и изработване на едни по-балансирани и справедливи мерки по пакета “Мобилност”.    .„ ащото теоретично да речем, че може комисията по транспорт да се събере и да гласува нещо и след това в последната седмица на парламента в Страсбург да се разгледа. За мен е победа фактът, че Таяни се отказа да подложи пакета на гласуване“, заяви още Курумбашев.   „Според мен няма технологично време оттук нататък да се връщаме в пленарна зала, но понеже се нагледах на всичко - да не казваме, че е невъзможно, но очевидно е, че преди това трябва да се гледат в комисия. Оттук нататък, като не броим тази седмица имаме две работни седмици на парламента в Брюксел и една последна сесия в Страсбург, която е в средата на април“, каза още той. По думите му това е най-благоприятният вариант за превозвачите, които настояват пакет „Мобилност” да се гледа от следващия Европарламент.   в Страсбург срещу допускането за разглеждане на т. нар. пакет \"Мобилност\" и евентуалното му    В Страсбург протестът ще започне в 12 часа българско време - около половин час след началото на дебатите.    Всички са в очакване   С процедурни похвати нашите представители отново ще се опитат да го избегнат.   Припомняме, законодателството беше допуснато до пленарна зала в понеделник, след като трима български евродепутати отсъстваха, а за окончателното отхвърляне на пакета не достигнаха само два гласа.   Според превозвачите част от промените в пакета целят   както в България, така и в други държави от Източна Европа. По тази причина към протеста на българите    Те отново   По думи на Ангел Траков от Сдружението на международните превозвачи с протеста превозвачите се надяват да повлияят за разумното вземане на решение по текстовете по пакета.    По време на гласуването в Европейския парламент у нас ще се проведе пешеходно шествие. Началото му е пред храм-паметник \"Александър Невски\".  ", "date": "2019.03.27", "title": "Извънредно! Пакет \"Мобилност\" няма да се гласува днес в Европарламента"}
{"url": "http://epicenter.bg/article/Sled-ostavkata-zaradi--Apartamentgeyt--Zhilishteto-na-Krasimir-Parvanov-otvatre/178638/2/0", "text": "Бившият заместник-министър на енергетиката Красимир Първанов допусна bTV в апартамента си в столичния квартал „Изток” – закупен от „Артекс”, заради който подаде оставка.   Той заяви, че е напуснал поста си, без да е коментирал с премиера Бойко Борисов това свое решение.   „ Преди 10 години съм купил жилище от същата фирма, което е по-нагоре по тази улица. Всеки ден, отивайки на работа, аз минавах покрай този строеж. И в миналото, и в настоящето – аз имам конкретно впечатление какво извършва този строител. Това ме е навело на мисълта да инвестирам в още едно жилище”, обясни Първанов защо е закупил имота.   Той допълни, че при покупката е разговарял с управителя на фирмата Пламен Мирянов, но преференциални цени не са му били предлагани.   „ Аз купувам второ жилище от този строител, когато водехме този разговор, моето настояване беше да получа отстъпки”, допълни бившият зам.-министър.   Тристайното жилище на Първанов се намира на седмия етаж в луксозната кооперация. Площта му е около 150 квадратни метра, а стойността 240 хил. лв.   „ Тази сделка е личен мой акт и няма нищо общо с поста, който заемах до днес. Когато съм правил сделката, това беше реалната цена на това жилище”, допълни той.   Според ценови оферти на „Артекс”, с които bTV разполага, сумата на зелено за имота на Първанов е 275 хил. евро без ДДС.   „ Не мога да коментирам тази таблица, защото никога не съм я виждал. Не ме вкарвайте в обяснителен режим на нещо, което не съм виждал. В предишното предаване вие намекнахте за аморално поведение в зам.-министъра на енергетиката, затова ви поканих тук, за да покажа как се прави морал”, заяви Първанов.   Бившият зам.-министър на енергетиката посочи, че не определя имота като луксозен. „Изключителна голяма близост до булеварда, шумът може да се чуе денонощно – няма ден, няма нощ. Закупих го, защото е в близост до жилището, в което живея. Това жилище ще бъде за децата ми, за да живеят до мен. Сега майка ми живее в „Надежда” и знам какво е да отида да я видя – час и половина. Единствената ми идея е била моите деца да бъдат близко до мен”, каза още той.   Първанов допълни, че няма скрити данъци от него заради цената на имота и не е давал пари на ръка за сделката.   „ Сумите, които вие споменавате, лично за мен и за много мои приятели, са една химера, няма как в София да се купува жилище за 2400 евро квадрата. Това не е сериозно. Може строителният бизнес да надува цените, но това не е сериозно”, заяви Първанов.   Той коментира още скандала с АЕЦ „Белене”, в който е замесено и неговото име – като шеф на НЕК е пренебрегнал решение на тогавашния министър на енергетиката Трайчо Трайков. Заради негово решение се налага България да плати 600 млн. евро на „Росатом”.   „ Категорично нямам никаква вина за това. Аз съм комуникирал тогава с ресорния вицепремиер Симеон Дянков. Принципалът тогава отсъстваше, не беше в България. Моето споразумение беше само за отлагане с три месеца”, заяви Първанов.   Бившият зам.-министър на енергетиката допълни, че от 2011 г. до 2017 г. е развивал успешен частен бизнес в сферата на енергетиката.    „Управлението на тези фирми сега е прехвърлено на лица, които нямат нищо общо с моето семейство. Аз не ги управлявам, но ги притежавам. Това не е конфликт на интереси. Ресорите ми в Министерство на енергетиката нямаха нищо общо с дейността на фирмите”, каза още той.    ", "date": "2019.03.27", "title": "След оставката заради „Апартаментгейт”: Жилището на Красимир Първанов отвътре (Снимки+Видео)"}
{"url": "http://epicenter.bg/article/Borisov-za-paketa--quot-Mobilnost-quot-/178642/2/0", "text": "„Добър ден. Макар и много трудно продължаваме да печелим малки битки по пътя за защитим справедливостта“, с тези думи премиерът Бойко Борисов даде начало на днешното заседание в Министерски съвет.   Коментарът на лидера на ГЕРБ бе във връзка с новината от тази сутрин, че пакетът „Мобилност“ е отложен и няма да се гласува днес в Брюксел. „Вчера разговарях с много мои колеги – шефове на партии, но както се казва да не се радваме предварително. А точно обратното. Да се надяваме, че при следващото гласуваме всички евродепутати на България ще гласуват и ще са там“, каза Борисов.     „Засега успяваме, но това не е даром и е много трудно“, категоричен бе премиерът и допълни: „Огромни усилия полагаме“.  „Всичко това можеше да мине още онзи ден, ако двама депутати бяха отишли да си дадат гласа“, заяви с нескрит укор Борисов. ", "date": "2019.03.27", "title": "Борисов за отлагането на пакета \"Мобилност\": Засега успяваме, но това не е даром и е много трудно"}
{"url": "http://epicenter.bg/article/VMRO-davat-na-prokuror-DOST-za-antidarzhavna-deynost/178645/2/0", "text": "Патриотите от ВМРО ще внесат сигнал до главния прокурор срещу партия ДОСТ заради антидържавна дейност. Това стана ясно от изявление на българския представител в ЕП и заместник-председател на ВМРО – Българско национално движение Ангел Джамбазки, съобщиха от пресцентъра на движението.   Искането за признаване на каквото и да е малцинство на българска територия е недопустимо и противоконституционно, категоричен e Джамбазки.   Реакцията на войводите идва в отговор на декларация и последвало изказване на Лютви Местан, в което той директно призова Конституцията на България да се промени така, че да признае национално турско малцинство. От ДОСТ даже обявиха, че ще стартират подписка в подкрепа на това тяхно искане.   Патриотите от ВМРО няма да допуснат подобни антидържавни действия и още днес ще поискат главния прокурор Сотир Цацаров да предприеме необходимите действия в защита на държавността, териториалната цялост и единството на българската нация.    Това не е първия сигнал на ВМРО срещу подобни провокации на протурската партия ДОСТ. Припомняме също, че държавата вече реагира като съдът прекрати регистрацията на сдружение с нестопанска цел „Асоциация Бату платформ“, което дари 100 000 евро на партия ДОСТ по време на предизборната кампания.   Миналата седмица от местната структура на ВМРО в гр. Шумен излязоха с позиция срещу искането на ДОСТ за признаване на турското малцинство. От областното ръководство на ВМРО пишат, че вероятно решението на ДОСТ е взето като популистки акт, целящ да сплоти определени групи от българското общество преди изборите за Европейски парламент и като своеобразна реплика на правителството в Анкара след окончателното прекратяване на преговорите между Европейския съюз и Република Турция.   Всякакви опити за влияние на чужди държави в българския политически живот са недопустими и трябва да бъдат прекратявани незабавно.  ", "date": "2019.03.27", "title": "ВМРО дават на прокурор ДОСТ за антидържавна дейност"}
{"url": "http://epicenter.bg/article/Prezidentat-Radev-i-premierat-Mostafa-Madbuli-uchastvaha-v-Egipetsko-balgarskiya-biznes-forum/178646/2/0", "text": "Президентът Румен Радев и министър-председателят на Египет Мостафа Мадбули приветстваха участниците в Египетско-българския бизнес форум, който се състоя в Кайро в рамките на втория ден от официалното посещение на българския държавен глава в Египет. Това съобщиха от прессекретариата на държавния глава.   В Арабската република Румен Радев е придружаван от бизнес делегация. Във форума в Кайро участваха повече от 30 български компании от отбранителната индустрия, земеделието и производството на храни, машиностроенето, високотехнологични компании и в сферата на туризма и представители на много техни партньори от Египет.   Днес е последният ден от официалното посещение на президента Румен Радев в арабската държава.  ", "date": "2019.03.27", "title": "Президентът Радев и премиерът Мостафа Мадбули участваха в Египетско-българския бизнес форум"}
{"url": "http://epicenter.bg/article/Parlamentat-varna-stariya-prag-na-preferentsiite-/178650/2/48", "text": "Парламентът върна стария праг на преференциите, предаде Агенция „Фокус“. 7% ще бъде прагът на преференциите за местни и парламентарни избори и 5% на евроизборите.  Текстовете бяха заложени в Изборния кодекс, внесен от ПГ на ГЕРБ. Връщането на стария праг на преференциите беше обещано от ГЕРБ след заседание на Изпълнителна комисия, свикано от лидера на партията Бойко Борисов.  Решението дойде, след като вече бяха приети изменения в изборното законодателство на 14 февруари 2019 г. и след общественото недоволство.  Според тогава гласуваните текстове избраният преференциално кандидат за евроизборите трябваше да получи действителни гласове не по-малко от националната избирателна квота, а на парламентарните - не по-малко от регионалната. Същото се отнасяше и за местните избори, когато избраният кандидат трябваше да получи не по-малко от общинската избирателна квота.  Депутатите отхвърлиха предложението между двете четения на промените в изборното законодателство на Христиан Митев от НФСБ за праг на преференцията на местен вот от 20%.  Народното събрание отхвърли и предложенията на ДПС да отпадне принципът за уседналост, както и това за превод на български, когато предизборната кампания се води на чужд език.  „За“ текста гласуваха 24 народни представители, „против“ - 62 и „въздържал се“ – 30, с което той бе отхвърлен. Предложението беше направено между двете четения на промените в Изборния кодекс.  Депутатите отхвърлиха текста на Движението и за секциите в чужбина. От ДПС настояваха избирателни секции извън страната да се образуват, където има дипломатическо или консулско представителство, при наличие на не по-малко от 20 избиратели.  Предлагаше се секции да се образуват и ако не по-малко от 40 избиратели са подали заявление, че искат да упражнят правото си на глас, като такива секции за европейските избори да има само в страни от ЕС.  ", "date": "2019.03.27", "title": "Парламентът върна стария праг на преференциите "}
{"url": "http://epicenter.bg/article/Prof--Georgi-Mihaylov--S-tova-Narodno-sabranie-problemite-v-zdraveopazvaneto-ne-se-reshavat-/178652/2/48", "text": "\"С този парламент проблемите в здравеопазването не тръгват към разрешаване вече две години. Това, което ни притеснява е, че те ескалират, а хората излизат на улицата в спонтанно недоволство. Много от протестиращите са цял живот в системата и познават проблемите, за разлика от тези на върха в министерството, които са от две години там. Разочарованието вече се превръща в гняв.\" Това заяви по БСТВ народният представител от ПГ на \"БСП за България\" проф. Георги Михайлов, съобщиха от пресцентъра на партията.  Той припомни, че левицата е внесла решение на проблемите в сектора в Народното събрание, но са срещнали стена от неразбиране.  \"За тези две години неразбирането доведе до катастрофално положение в здравеопазването. В нито една област решенията не се случват\", категоричен бе лекарят. Пред свободната телевизия проф. Михайлов даде пример, който е научил вчера - че за да бъде настанен и опериран в болница, на пациент са му поискали 3000 лева за консумативи. \"Човек със средна заплата в България не може да си позволи тези пари и изпада във финансов колапс\", констатира проф. Михайлов. Той обясни, че операцията не може да бъде направена, без да са внесени парите.  По думите на Михайлов, според нормите на Светавната здравна организация- дофинансирането за здраве от един пациент не трябва да е повече от 15% - 20%, а у нас достига 50% от услугата.  \"Много от медицинските сестри работят на заплати, които са близки до минималната. Не може да се карат хората да упражняват тази професия само от благородство\", отсече професорът.  Той сподели, че преди дни е посетил една от най-големите частни болници в страната. На вратата ѝ имало съобщение, че в събота и неделя здравното заведение не работело с НЗОК.  По думите му, независимо че министърът на здравеопазването Кирил Ананиев не е лекар, е трябвало да разбере къде се крият проблемите и грешките в сектора.   \"Има недоимък на визионери в министерството. Здравеопазването не е финансов, а социален сектор. Протестиращите не виждат надежда\", обобщи проф. Михайлов.  ", "date": "2019.03.27", "title": "Проф. Георги Михайлов: С това Народно събрание проблемите в здравеопазването не се решават "}
{"url": "http://epicenter.bg/article/Karadaya--Kogato-NS-narushava-Konstitutsiyata--nyama-kakvo-drugo-da-obsazhdame--dori-apartamentite-/178653/2/48", "text": "Когато Народното събрание си позволява да нарушава Конституцията с Изборния кодекс, всички останали въпроси няма какво да ги коментираме и обсъждаме. Това каза председателят на ДПС Мустафа Карадайъ пред журналисти във връзка с Изборния кодекс и скандала с апартаментите, предаде Агенция „Фокус“.  Карадайъ заяви, че в залата една част от колегите му от ГЕРБ гласуват против правата на българските граждани, закрепен в Конституцията. „Това е важният въпрос“, допълни още Карадайъ по отношение на изборните промени.  Ако някой има специални емоции, може да се изредят конкретните езици, които да бъдат забранени по време на кампания, но ви призовавам да спазваме Конституцията, каза по-рано Карадайъ по време на дебатите по предложението на ДПС за агитация по време на кампания на чужд език и осигуряването на превод.  „Ако погледнем директивата на ЕС, уважаеми дами и господа народни представители, граждани на държави–членки на ЕС, които не са български граждани, имат правото да избират органи за местна власт и членове на ЕП от Република България при наличие на адрес на пребиваване в Република България. Нещо повече, тези граждани на ЕС, които не са български граждани, дори имат правото и да бъдат кандидати в съответните видове избори“, допълни Карадайъ.  По думите му те не владеят добре български език, но имат право да избират и да бъдат избирани. „Един такъв гражданин, ако е кандидат, на какъв език да прави кампания?“, попита още Карадайъ.  В крайна сметка Народното събрание отхвърли предложенията на ДПС да отпадне принципът за уседналост, както и това за превод на български, когато предизборната кампания се води на чужд език.  Депутатите отхвърлиха и текста на Движението и за секциите в чужбина. От ДПС настояваха избирателни секции извън страната да се образуват, където има дипломатическо или консулско представителство, при наличие на не по-малко от 20 избиратели.  Предлагаше се секции да се образуват и ако не по-малко от 40 избиратели са подали заявление, че искат да упражнят правото си на глас, като такива секции за европейските избори да има само в страни от ЕС.  ", "date": "2019.03.27", "title": "Карадайъ: Когато НС нарушава Конституцията, няма какво друго да обсъждаме, дори апартаментите "}
{"url": "http://epicenter.bg/article/Zapochna-protestat-na-prevozvachite-v-Strasburg/178659/2/0", "text": "Започна протестът на представителите на българския транспортен бранш пред Европарламента в Страсбург, предаде Канал 3. Те протестират срещу пакета \"Мобилност” и настояват той да бъде гласуван в следващия мандат на Европейския парламент.   Протестът на българските превозвачи е подкрепен и от представители на бранша от Литва, Словения, Румъния и Полша. Демонстрацията е мирна, без камиони, не се предвижда и затваряна на улици във френския град.   Протестиращите носят жълти жилетки и развяват знамената на страните си. За да подкрепят превозвачите ни на протеста са и българските евродепутати Андрей Новаков, Сергей Станишев, Асим Адемов, Ангел Джамбазки, Филиз Хюсменова, Андрей Ковачев, Илхан Кючук, Момчил Неков.    До протестните действия се стигна след като в понеделник с 156 гласа \"за“ и 154 \"против“ пакетът \"Мобилност“ влезе в дневния ред, като трима от евродепутатите ни не се явиха на гласуването.   Гласуването трябваше да се проведе днес, но досието по пакета бе изтеглено от председателя на Европейския парламент Антонио Таяни и върнато в транспортна комисия. Малко по-късно обаче стана ясно, че пакетът \"Мобилност\" все пак ще бъде гласуван от този Европейски парламент на следващата сесия на 1 април в Брюксел.", "date": "2019.03.27", "title": "Започна протестът на превозвачите в Страсбург"}
{"url": "http://epicenter.bg/article/Glavniyat-arhitekt-na-Sofiya-prizna--che-poluchaval-SMS-i-za-natisk-ot-semeystvo-Miryanovi-/178660/2/0", "text": "За момента не е ясно законно ли е строителството на сградата „Златен век” в столичния квартал „Лозенец”. Това каза главният архитект на София Здравко Здравков, предаде бТВ.  По думите му ДНСК трябва да каже дали това е така и в случай че е незаконно, според правилата незаконната част би трябвало да се премахне. По думите на Здравков разрешителното за строеж на „Златен век” не е презаверявано, а това е можело да се случи до ноември 2018 г.  Главният архитект на София не можа да отговори на въпроса по какви правила строителството продължава и в момента.  Освен това в тази сграда според издадените разрешителни не би трябвало да има жилища. Тя е административна и обектите вътре са описани като ателиета. Ако се продават като апартаменти, хората трябва да знаят, че ще плащат по-високи данъци, допълни главният архитект.  Той потвърди, че е получавал SMS-и за натиск от семейство Мирянови, но отказа да ги покаже. Коментира също, че те не са единствените, които се опитват да му влияят.  Не стана ясно защо в документацията за строежа на „Златен век” се взема предвид позицията на заместник-регионалния министър Валентин Йовев, че за сградата трябва да важат новите правила и съответно разрешителното за строеж да е 10 години, а не позицията на регионалния министър, която казва, че писмото на нейния подчинен няма правна стойност.  ", "date": "2019.03.27", "title": "Главният архитект на София призна, че получавал SMS-и за натиск от семейство Мирянови "}
{"url": "http://epicenter.bg/article/jj/178661/2/0", "text": "Заместник-министър Йовев няма никакви права да тълкува закон. Подписаното от него писмо, което визира срока на строежа на сградата \"Златен век\", е само кореспонденция с арх. Мирянов, то няма правна стойност. Това заяви пред журналисти в Смолян министърът на регионалното развитие и благоустройството Петя Аврамова в отговор на въпрос във връзка със скандала с \"Артекс\" и апартаментите, заради които последваха оставки в кабинета. Министър Аврамова участва в Смолян в граждански диалог на тема регионално развитие. Форумът е част от платформата за граждански диалог \"Европа в нашия дом\". \"Съгласно закона за административните актове, право да тълкува текстове от закон има само органът, който ги е издал. В случая това е Народното събрание\", допълни министър Аврамова. Според нея писмото, което е подписал зам.-министър Валентин Йовев, е становище, а не официално тълкувателно становище, което се издава и има правна стойност. Това становище е само кореспонденция между арх. Мирянов и зам.-министър Йовев, то няма правна стойност и не може да бъде основание за нарушение на закона, смята регионалният министър.  Тя уточни, че законовите текстове за удължаване от 5 на 10 г. на разрешенията за строеж нямат ретроактивно действие.  ", "date": "2019.03.27", "title": "Петя Аврамова: Зам.-министър прескочил закона - изпратил писмо до \"Артекс\" без правна стойност"}
{"url": "http://epicenter.bg/article/Simeonov--Bez-Tsvetanov-v-parlamenta-shte-se-raboti-mnogo-po-trudno--ako-vaobshte-institutsiyata-raboti/178663/2/48", "text": "Отстраняване на Цветанов ще доведе до трус, без него в парламента ще се работи много по-трудно, ако въобще институцията работи. Това каза лидерът на НФСБ Валери Симеонов пред журналисти в Народното събрание във връзка с имотните скандали, предаде Агенция Фокус“.  На въпрос дали отстраняване на Цветанов ще доведе до спиране на работата на парламента, Симеонов заяви: „Трус определено да, другото не ми се ще да го мисля. Не е невъзможно“, обясни Симеонов.  Той посочи, че не може да гадае как ще се развие ситуацията с Цветан Цветанов. Според него ролята на Цветанов е изключително важна, значима и незаменима фигура на посредник между различните групи и крайни полюси в различните законопроекти и решения.  „Той е човек, който аз специално с всяка година виждам, че се усъвършенства в ролята си на политически посредник и обединител“, каза Симеонов.  На въпрос дали ще има още оставки заради имотните сделки, Симеонов заяви, че това е въпрос на личен морален акт. По думите му когато човек подава оставка, преценява, че не иска името му да се раздухва и петни от хора, които не разбират същността на въпроса.  „Става въпрос за утвърдена в България схема за източване на ДДС, за укриване на ДДС, за укриване на данъци и тази схема е масово използвана от строителните фирми и тя е известна на НАП. Това е просто едно статукво незаконно и едни незаконни действия, които се приемат и от институциите за съжаление“, поясни още Симеонов.  На въпрос дали малката коалиция ще иска Цветанов да не бъде изваждан от парламента, Симеонов посочи, че всяка партия си решава кадровите въпроси сама.  „Няма да позволя да ми казва какво да правим ние в нашата партия, сигурен съм, че никой няма на нас да позволи да се бъркаме във вътрешните организационни въпроси на ГЕРБ“, посочи още Симеонов.  ", "date": "2019.03.27", "title": "Симеонов: Без Цветанов в парламента ще се работи много по-трудно, ако въобще институцията работи"}
{"url": "http://epicenter.bg/article/Vasil-Vasilev--Targoviyata-s-vlast-e-na-vsyaka-krachka--Politicheskite-kravosmesheniya-sa-publichni/178666/2/0", "text": "Ще падне ли Цветанов ? А ще го последва ли Борисов ? Според Васил Василев решението за това ще бъде следствие от настроенията във Вашингтон. “ Съединените щати имат нужда от по-широка обществена подкрепа тук предвид мерките за активно включване на българската територия в плановете срещу Русия. Цветанов, Цачева, Борисов даже нямат никаква, абсолютно никаква стойност в сравнение с глобалните им стратегически планове. Ако са удобни, ги крепят. Ако е по-изгодно да бъдат махнати, колкото и да са коленопреклонни, пак ще бъдат отстранени “ , каза той в предаването си ’’Не се страхувай ‘.’   “  В подкрепа на тази прогноза има още един елемент, допълни Василев. Преди да дойде в България, сегашният американски посланик Рубин обяви пред сенатската комисия по външните работи основните си цели. Сред тях изпъкваха борбата срещу руската пропаганда и борбата с корупцията. Минаха повече от три години и не се вижда посланикът да е постигнал някакъв напредък в това отношение. Битката с руската пропаганда изглежда загубена. Русофилията сред българите се засилва. Руското влияние нараства. Флагмани на русофобията прибягват до полицейска защита, за да не ги бият. Корупцията е повсеместна.    Търговията с власт е на всяка крачка. Политическите кръвосмешения са публични. Когато посланикът отчита дейността си в Държавния департамент, липсата на напредък в тези приоритети ще направи впечатление. Логично е да му бъдат поставяни въпроси. И тук би могло спокойно да се използва оправданието, че политиците, на които е разчитало американското посолство да реализира целите си, не са оправдали очакванията. Провалили са се. Кои са тези хора, посолството си знае, но при всички случаи Цветанов би трябвало да изпъква сред тях. Поне той създава такова впечатление. “    Според Василев въпросът не е дали ще падне Цветанов, а кога. И ще го последва ли Борисов ? В състояние ли е Борисов да гарантира американските интереси сега, когато българската територия става особено важна за Съединените щати – от гледна точка на стратегията за обграждане на Русия и на влошаване на отношенията с Турция, отбеляза той.    Предаването, което се излъчи в понеделник по ТВ Евроком се спира и на противоречията в официалните тези за мигрантския натиск. От една страна, според министър-председателя, такъв няма. От друга страна се предвижда, че може да има, и то много силен. Толкова силен, че оградата да се окаже безполезна. Може в центровете да бъдат настанени мигранти, които ни бъдат депортирани от страни като Франция и Германия, смята Василев.    Но мигрантско нашествие може да се очаква и при рязко влошаване на отношенията между Анкара и Брюксел и присъединяването на Европа към някакъв американски натиск над Турция.    Васил Василев посочва, че повече от половината от турския износ отива към Европа. Ако той бъде ограничен с някакви санкции, Ердоган може да реши, че споразумението за задържането на мигрантите повече не важи и да пусне бежанците към Европа.    А защо Брюксел би се присъединил към едни американски действия срещу Турция ? Защото Германия и Европа са заплашени от рязко увеличаване на американските мита за автомобили и други стоки. Ако Тръмп им постави условие да подкрепят някакви санкции спрямо Турция срещу отлагане на митническите ограничения, те биха се поддали, смята той.    Приетият от Народното събрание закон за търговската тайна всъщност защитава корупцията, каза Василев. Цената, на която се сключват договорите за обществените поръчки, се засекретява и разгласяването й всъщност се криминализира. Ако аз разкрия, че крадлив министър или кмет е сключил договор на двойна или тройна над пазарната цена, вместо да ми дадат медал и виновните да отидат в затвора, по новия закон ще осъдят мен, а крадците ще ми пращат бонбони, добави той.    Гостът в студиото проф. Петър Иванов, директор на Демографския институт при БАНИ направи в студиото една сметка. Според него ако пенсионер с 200 лева пенсия спестява по 100 лева месечно за да си купи апартамент като на Цветан Цветанов, той би могъл да влезе в него в 3352 година, след точно 1333 години. На 7 март 3352 година, защото на тази дата се дават пенсиите, уточни проф. Иванов.    Гостът потвърди, че България е първа в света по смъртност, последна по раждаемост, първа по отрицателен прираст и сред първите по самоубийства, вкл. на деца. Ние вече сме в клинична демографска смърт, защото дори утре да започнат да се раждат много деца, няма как те да бъдат изхранени, защото населението ни застарява и все по-голяма част от доходите на работещите отиват за издръжка на пенсионерите, подчерта той.", "date": "2019.03.27", "title": "Васил Василев: Търговията с власт е на всяка крачка. Политическите кръвосмешения са публични"}
{"url": "http://epicenter.bg/article/Tsvetanov--Imam-konkretno-reshenie--shte-go-spodelya-parvo-s-premiera-Borisov-/178667/2/48", "text": "\"Имам конкретно решение, което засега съм споделил само със съпругата си. Сега ще го споделя и с премиера Борисов.\" Това заяви при пристигането си на летище \"София\" от САЩ председателят на ПГ на ГЕРБ и заместник-председател на партията Цветан Цветанов.  ГЕРБ за мен е кауза, лоялен съм към премиера. Говорили сме с него през последните дни по въпроса, увери Цветанов и отказа да отговори на питането има ли трусове в партията.   \"Винаги, когато съм водил някакъв политически разговор и има някакъв дебат, първо изчиствам със страната, с която трябва да говоря и след това правя публични изявления\", каза още председателят на парламентарната група на управляващата партия.  Атаката срещу мен е добре планирано мероприятие във връзка с предстоящите евроизбори, лоялността ми към премиера и ГЕРБ ще продължи и занапред, каза още Цветанов.  „Много е хубаво, че за този период от време, в който отсъствах от страната, много се наслушах и много се нагледах - имах възможност да се запозная с всичко това“, заяви Цветанов. По думите му атаката срещу него е добре планирано мероприятие във връзка с предстоящите евроизбори и във връзка с много решения и коментари, които е правил през всички тези години.   „От 2001 г. работим, лоялността ми към премиера и към ГЕРБ, която за мен е кауза, ще продължи и занапред“, каза още Цветанов.  Поправките в Закона за устройство на територията нямат отношение към строителството на кооперацията „Златен век“, заяви Цветанов.  „Мисля, че за всички специалисти по ЗУТ се видя, че тази поправка няма никакво отношение към кооперацията „Златен век“. Това беше казано от експерти. Няма нищо общо със сградата“, заяви той.  Цветанов коментира, че оставката е личен от всеки един човек. „Аз ще направя своя личен акт, след като запозная и премиера Борисов“, добави той.  По думите му скандалът с апартаментите няма да попречи на изборите.   \"Аз смятам, че сме сериозни хора и всеки един трябва да си направи извода какво се случи и трябва да излезем действително много по-консолидирани\", добави Цветанов.  Цветанов отказа да коментира дали председателят на ВКС Лозан Панов, чиято съпруга също е купила евтин апартамент от \"Артекс\", трябва да подаде оставка.      ", "date": "2019.03.27", "title": "Цветанов на летището: Лоялен съм към премиера, ГЕРБ за мен е кауза, имам решение (ВИДЕО)"}
{"url": "http://epicenter.bg/article/Parlamentat-prie-na-vtoro-chetene-promeni-v-Zakona-za-sadebnata-vlast-/178670/2/0", "text": "Парламентът прие промени в Закона за съдебната власт на второ четене. В закона беше записано, че когато за приемане на решение на колегиите на ВСС липсва необходимото мнозинство, се смята, че е налице решение за отхвърляне, което подлежи на обжалване, предаде Нова тв.  С цел постигане на бързина и кадрова обезпеченост по отношение на решенията, които съответната колегия или Пленума на ВСС взима, се създава едноинстанционност на производствата, с изключение на дисциплинарните производства.  При освобождаване на главен инспектор или на инспектор Народното събрание ще избира нов главен инспектор или инспектор с нов мандат.  Прецизират се и текстове за създаване на яснота за точния момент на встъпване в длъжност на новоизбран административен ръководител.  ", "date": "2019.03.27", "title": "Парламентът прие на второ четене промени в Закона за съдебната власт "}
{"url": "http://epicenter.bg/article/Stanishev--DA-na-dobrite-usloviya-na-trud--NE-na-protektsionizma-v-ES-/178671/2/0", "text": "Предвиденото за днес гласуване в пленарната зала на ЕП на пакета „Мобилност“ се отлага поради големия брой предложени изменения и редица процедурни и правни неуредици, които биха поставили под съмнение легитимността на текстовете, ако бъдат приети. Председателят на ЕП върна трите доклада за разглеждане обратно в комисията по транспорт на ЕП, за да се направи нов опит за намиране на компромис преди следващата пленарна сесия, която ще се проведе в Брюксел на 4 април.  Българският евродепутат и лидер на ПЕС Сергей Станишев заяви:  „Днешното решение на председателя на ЕП е важна стъпка към успеха, но в никакъв случай не трябва да се заблуждаваме, че въпросът е окончателно решен. Отлагането е резултат от интензивните усилия на българските евродепутати от последните дни, с помощта на колеги от други страни – използвахме всички процедурни възможности, за да натрупаме аргументи за отлагането на това гласуване днес. Радвам се, че усилията ни засега се увенчаха с успех и благодаря на всички колеги за доброто сътрудничество.  Силно се съмнявам обаче, че в рамките на следващата седмица е възможно да се постигне компромис, който да удовлетворява всички страни. Напрежението е огромно, всички са в предизборна кампания и никой няма да отстъпи от позициите си. Въпреки, че погледите на цяла България сега са вперени в евродепутатите, необходима ни е мобилизация на всички нива, защото съотношението на силите в ЕП не е в наша полза и имаме да наваксваме много пропуснати възможности – както в ЕП, така и в Съвета на ЕС миналата година.“  Над 800 души от няколко европейски държави, представители на транспортния сектор, бяха днес в Страсбург пред сградата на Европейския парламент, за да демонстрират съпротивата си срещу приемането на пакета „Мобилност“. Освен шофьори и представители на превозвачите, от българска страна с протестиращите пътуваха и депутатите от БСП Манол Генов и Димитър Данчев.  Пред протестиращите Сергей Станишев заяви:  „В нито един момент не сме се отказали да защитим българския национален интерес. Да, трябва да има добри условия за работа на шофьорите, добри условия за труд и за почивка и достойно заплащане. Но тези благородни намерения не може да се използват, за да се откъсне целият бранш от достъп до пазара, да се убие българската конкурентноспособност. Срещу това ние, българските евродепутати, колегите ни от Румъния, от други страни от ЕС, действаме над партийните различия в името на общите интереси и в името на справедливостта.  Жалко, че в Съвета на ЕС правителствата ни не успяха да отстоят големия интерес, там беше по-лесно. Тук, в Европейския парламент, е по-трудно, защото броят депутати от страните от центъра е много по-голям, но ние не се отказваме от битката. Жалко, че преди 3 дни не ни стигнаха 2 гласа, за да решим този въпрос. Но няма да се откажем и в следващите дни и седмици. С всички усилия, с правни аргументи, с всички аргументи на справедливостта, да спрем този пакет. Той не е добро европейско законодателство, разделя Европа и създава основания хората да са недоволни от ЕС, защото не виждат справедливост. Това се употребява от крайни сили, които искат да разрушат Европа. Не бива да го допускаме.  Затова ще се противопоставим на този пакет, ще се борим до край. Вярвам, че имаме шансовете да успеем, за да се отложи той за следващия парламент, да се намери добро, разумно и балансирано решение, което да отчете интересите и на работниците, и на икономическия бранш. Така че българският транспортен бранш, този на Румъния, на Полша и на други страни, да бъдат конкурентноспособни. Така че транспортните фими да плащат заплатите, осигуровките, данъците в България, да развиват нашата страна. Това е нашата обща позиция, от която няма да отстъпим. Продължаваме битката. Имайте кураж. Научил съм се на едно нещо в живота – никога да не бягам от битка. Колкото и невъзможна да изглежда, продължавам, ако имам кауза. Ние имаме кауза, тя е справедлива и затова ще успеем. Благодаря Ви!“   \"Битката за справедливост продължава! Отлагането на гласуването по пакета \"#Мобилност\" е още една крачка към успеха, но не бива да се заблуждаваме, че въпросът е решен. Сега повече от всякога е необходима пълна мобилизация. Очите на цяла #България са вперени в евродепутатите, но трябват усилия на всички нива, за да наваксаме пропуснатите възможности досега - както в Съвета, така и в Парламента.\"  ", "date": "2019.03.27", "title": "Станишев: ДА на добрите условия на труд, НЕ на протекционизма в ЕС!"}
{"url": "http://epicenter.bg/article/Ilhan-Kyuchyuk--Paket--Mobilnost-1--e-v-protivorechie-s-evropeyskite-tsennosti-i-ideyata-za-edinen-pazar/178672/2/0", "text": "Въпреки че гласуването на противоречивия пакет „Мобилност 1” беше отложено от Европейския парламент, в сряда сутринта политическите групи проведоха дебат по темата и направиха оценка на постигнатото, докато българските превозвачи протестираха пред сградата на парламента в Страсбург. В дебата участие взе и евродепутатът от ДПС Илхан Кючюк, който не пропусна да защити българската позиция и се обяви против безотговорното приемане на трите законопроекта.   „ Добре е да има дебат по тази тема, защото той показва различните гледни точки и сложността на темата. Разглежданият пакет „Мобилност 1“ е в противоречие с основополагащите европейски ценности и идеята за единен пазар. По никакъв начин този подход към проблема не помага за изграждането на единния пазар, а точно обратното – подкопава го“, заяви Кючюк.   Евродепутатът изрази подкрепа за международните шофьори и призова да не се унищожава бизнесът на милиони хора от сектора. Според него Европа няма нужда от противопоставяне на държавите от центъра и периферията, защото това отслабва самия съюз.   „ Разбира се, че международните шофьори заслужават добри условия на труд, защото професията е изключително тежка и отговорна. Но това не може да става чрез унищожаването на цял един бизнес, който се е развил на свободен пазарен принцип и който само в моята страна създава 17% от БВП и дава прехрана на близо 500 000 души.   Европейският съюз не става по-силен чрез противопоставяне на държавите от периферията му с тези от центъра. Не това е и очакването на европейските граждани. Отхвърлянето на две от трите досиета в Комисията по транспорт и туризъм са ясен сигнал за липсата на консенсус по пакета в този му вид и ние не можем да си позволим безотговорното му приемане. Акт, който ще има разрушителен социално-икономически ефект върху милиони граждани, ангажирани в сектора“, завършва Кючюк.   След като президентът Таяни върна пакета за разглеждане в ресорната комисия по транспорт и туризъм, според Кючюк, българските евродепутати трябва да направят всичко възможно пакетът да не влезе в пленарната зала през този мандат на ЕП. Те ще настояват следващият парламент да се заеме по-сериозно с въпроса за превозвачите и шофьорите.", "date": "2019.03.27", "title": "Илхан Кючюк: Пакет „Мобилност 1” е в противоречие с европейските ценности и идеята за единен пазар"}
{"url": "http://epicenter.bg/article/Deputati--Vapros-na-moral-e-ostavka-ot-Lozan-Panov--Inspektoratat-na-VSS-e-na-hod-/178673/2/0", "text": "Инспекторатът към Висшия съдебен съвет би следвало да се заеме с апартамента на шефа на ВКС Лозан Панов. Това предложение отправи депутатът от ОП Емил Димитров-Ревизоро с аргумента - да няма после упреци, че законодателната или изпълнителната власт се меси на съдебната,  \"Инспекторатът на съдебната власт трябва да прецени какво да направи или самият Висш съдебен съвет, все пак той е един от тримата големи\", коментира депутатът от ОП и член на правната комисия.  \"Ние сложихме този регистър да бъде в Инспектората на съдебната власт, за да не излезе, че КПКОНПИ се опитва по някакъв начин се опитва да въздейства или да тормози представители на съдебната власт. Сега инспекторатът да бъде така добър да си свърши работата\", призова Ревизоро с уговорката, че това не е упрек към тях, защото пък било възможно вече и да работят по казуса.  \"Той (б.а. - Лозан Панов) много неща неправилни направи. Първо се опита през НПО-та да овладее цялата съдебна власт, на мен така ми се стори, и само главният прокурор тогава даде отпор - не се получи по този начин. Като цяло сега тук говорим и за декларации какво имаш и къде живееш. Смятам, че си го е спестил\", припомни той за неподадената имуществена декларация от шефа на ВКС.  На него му се е сторило още, че някои медии умишлено си спестяват и неговия казус покрай скандала с апартаментите. \"Ако някой тръгне него да го пита - веднага това е нападане на съдебната власт. Може би ще отиде при президента да обясни\", допусна Ревизоро.  Според него именно среди, които не отстоят далеч от Панов, са тези, които раздухаха скандала, а сега са недоволни, че удря по техен и се чудят как да го скрият.  Според Валери Симеонов пък моралните хора подават оставки в случая с апартаментите на \"Артекс\". Лидерът на НФСБ подсети и Лозан Панов да го направи по примера на представителите на изпълнителната власт. Всичко се свежда до морала, защото няма как една сделка, изповядана при нотариус, да се обяви за незаконна.  \"Видяхте как постъпват моралните хора. Как ще постъпи г-н Панов, е въпрос на негово лично решение. В случая той е в същата група, няма как да бъде отделен. Даже бих казал, че е от най-облагодетелстваните. Защото такава цена на квадратен метър аз не съм чул\", отсече Симеонов по повод рекордно ниската цена от 225 евро на квадратен метър за жилището на шефа на ВКС, купено също от \"Артекс\".  \"Но когато става въпрос за една мярка, която се прилага по отношение на очакването на обществото от представители на изпълнителната власт, няма нищо нередно и е по-правилно и справедливо и съдебната власт да даде пример в това отношение\", смята Симеонов.  \"Въобще не става въпрос само за един човек, който е пропуснат и на който не се обръща внимание. Има още много други\", категоричен е лидерът на НФСБ.  \"Въпрос на морал\", съгласен е по темата за това дали трябва да подаде оставка и Лозан Панов - депутатът от ДПС Хамид Хамид. Той напомни за отказа на Панов да подаде имуществена декларация и призна, че ако става дума за последователност в подобни действия, не може да си представи как един висш магистрат би имал нагласата да нарушава законите.  \"Не знам дали следва да подаде оставка, трябва да питате г-н Панов, но аз се сещам за едни производства, където той не беше подавал декларация. Може би това е една от причините да не подава декларация, нямам представа, но това, което излиза, е притеснително\", коментира Хамид.  \"Няколко пъти сме казвали, че когато нямаш уважение към закона и към НС, защото неведнъж е канен в Народното събрание и не се явява, неведнъж не спазва елементарни изисквания на закона - какво има повече да говорим\", отсече юристът от правната комисия.  Евтино закупеният апартамент пък си обяснява с факта, че \"може би защото е кум и затова е получил по-голяма отстъпка от останалите\".  \"Мечо Пух е казал - на този свят няма нищо по-хубаво от гърненце с мед, освен две гърненца с мед. Това е Мечо Пух\", заключи Хамид.  ", "date": "2019.03.27", "title": "Депутати: Въпрос на морал е оставка от Лозан Панов, Инспекторатът на ВСС е на ход "}
{"url": "http://epicenter.bg/article/Vzriv-v-Stokholm--Ima-raneni/178634/7/0", "text": "  Няколко души пострадаха заради взрив в Стокхолм, предаде Би Би Си.   Експлозията проехтя тази сутрин в западен район на шведската столица. Към мястото на взрива бяха изпратени сапьори, полицейски екипи и линейки.   Причините за инцидента са в процес на изясняване.  ", "date": "2019.03.27", "title": "Взрив в Стокхолм. Има ранени"}
{"url": "http://epicenter.bg/article/Obshtina-v-Nyu-York-obyavi-izvanredno-polozhenie-zaradi-epidemiya-ot-drebna-sharka/178636/7/0", "text": "Община в щата Ню Йорк обяви извънредно положение заради епидемия от дребна шарка, известна като морбили. Повече от 150 случая бяха регистрирани в община Рокланд, северно от Ню Йорк, предаде Нова телевизия.   Властите забраниха неваксинирани деца да посещават публични места.   Неподчинение от страна на родителите им ще носи глоба от 500 долара и до 6 месеца затвор. За 30 дни се ограничава достъпа до училища, магазини, ресторанти и религиозни храмове.", "date": "2019.03.27", "title": "Община в Ню Йорк обяви извънредно положение заради епидемия от дребна шарка"}
{"url": "http://epicenter.bg/article/Tramp-poiska-ot-NASA-amerikantsi-na-Lunata-do-5-godini-/178639/7/96", "text": "Американският президент Доналд Тръмп е дал нареждане на НАСА „с всички необходими средства“ да изпрати хора на Луната в близките пет години, заяви вицепрезидентът на САЩ Майк Пенс на заседание на националния космически съвет на САЩ в Хънствил, Алабама, предават Reuters и Агенция \"Фокус\".  Стремежът да се стигне до Луната отразява желанието на президента Доналд Тръмп да подкрепи една смела нова национална цел, тъй като той кандидатства за преизбиране през 2020 г., като същевременно се стреми да се противопостави на потенциалните космически оръжия на Русия и Китай, отбелязва британската агенция.  „Ройтерс“ припомня, че преди това целта на НАСА е била да изпрати астронавти на лунната повърхност до 2028 година, след като първо изпрати станция „Портал“ в орбитата около Луната до 2024 година.  САЩ, чрез Програмата Аполо, изпратиха шест мисии с хора на Луната между 1969 и 1972 година.  Досега само две други държави са извършили „меки“ кацания на спътника - бившият Съветски съюз и Китай - но те са били с безпилотни апарати.  „Време е за следващия голям скок“, заяви Пенс.  „Следващият голям скок е да върнем американски астронавти на луната в рамките на следващите пет години с всички необходими средства и да установим постоянно присъствие на луната, чрез което да подготвим американските астронавти за Марс“.  Администраторът на НАСА Джим Брайдънстайн отговори чрез публикация в Туитър: „Предизвикателството е прието. Сега да се захванем за работа“.  ", "date": "2019.03.27", "title": "Тръмп поиска от НАСА американци на Луната до 5 години "}
{"url": "http://epicenter.bg/article/Redzhep-Taiyp-Erdogan--SASht-nyamat-pravo-da-davat-Golanskite-vazvisheniya-na-Izrael-/178640/7/0", "text": "Съединените щати нямат юрисдикция или право да \"дават\" Голанските възвишения на Израел, заяви турският президент, предава електронното издание на вестник Yeni Safak, цитирано от Агенция \"Фокус\".  На предизборен митинг в Истанбул, Реджеп Таийп Ердоган заяви, че избирателите в Израел ще отидат до урните на 9 април.  По неговите думи, президентът на САЩ Доналд Тръмп е помолил израелския премиер Бенямин Нетаняху да дойде в САЩ, за да подпишат прокламацията за Голанските възвишения заради изборите в еврейската държава. Турският президент твърди, че това се е случило, за да бъде увеличена електоралната подкрепа за Нетаняху.  Той каза, че Голанските възвишения напълно принадлежат на Сирия според резолюциите на ООН и САЩ се опитват да дадат тази територия на Израел.  \"Нямате юрисдикция или такова право\", подчерта Ердоган.  Турският президент отбеляза, че решението на Вашингтон за Голаните не среща подкрепата на Европейския съюз, Организацията за ислямско сътрудничество, Русия или Китай.  „Да говорим смело истината е наш дълг“, подчерта той.  Ердоган добави, че Турция, в качеството си на председател на Организацията за ислямско сътрудничество, е отговорила на решението на САЩ за Голанските възвишения и ще продължи да отговаря в бъдеще.  ", "date": "2019.03.27", "title": "Реджеп Таийп Ердоган: САЩ нямат право да дават Голанските възвишения на Израел "}
{"url": "http://epicenter.bg/article/EP-otlaga-za-1-april-glasuvaneto-po-paket--Mobilnost-/178641/7/0", "text": " съобщи БТА.    ЕП днес само ще обсъди предложените промени.       .   Таяни поясни, че  .    Парламентарните групи вече признаха, че разделението сред евродепутатите по промените в правилата е голямо.     Председателят на парламента Антонио Таяни заяви, че  предаде агенция „Фокус“.   Тяани обясни, че по пакет „Мобилност“ са представени 1224 предложения за изменения и са отправени многобройни искания за разделно гласуване на отделни части от предложенията. Затова е решил да изпрати обратно на транспортната комисия досието, за да бъдат извършени необходимите действия и да може ефективно, ясно и експедитивно да се гласува в пленарната зала впоследствие.    „ Имам предвид всички обстоятелства, които са свързани с внасянето на измененията, но във всички случаи искам ясен вот по ясни предложения.  “, заяви Таяни.   “, посочи той.    Може някой да смята, че тук има елемент на протакане, но ми се струва, че този брой изменения е много важен фактор и тук не става дума за съзнателно протакане, в никакъв случай.  “, посочи той.    каза още Тяани.  ", "date": "2019.03.27", "title": "Антонио Таяни окончателно: ЕП отлага за 1 април гласуването по пакет „Мобилност“"}
{"url": "http://epicenter.bg/article/Vulkanat-Popokatepetal-izrigna-s-moshtna-eksploziya--VIDEO--/178643/7/0", "text": "Вулканът Попокатепетъл изригна с мощна експлозия, която озари небето над Мексико, предаде бТВ.  Кратерът изхвърли мощни потоци лава, камъни и пепел високо в небето.  Няма опасност за околните селища, но властите предупредиха жителите им да бъдат бдителни.  Със своите 5426 метра Попокатепетъл е вторият по височина вулкан в Мексико и петият в Северна Америка.  ", "date": "2019.03.27", "title": "Вулканът Попокатепетъл изригна с мощна експлозия (ВИДЕО) "}
{"url": "http://epicenter.bg/article/Vav-Venetsuela-napadnaha-avtomobila-na-Huan-Guaydo-na-ulitsata--VIDEO--/178647/7/0", "text": "Неизвестни лица в столицата на Венецуела Каркас нападнаха колата, с която се придвижваше лидерът на опозицията Хуан Гуайдо, предават РИА Новости и Агенция \"Фокус\".  Телевизионният канал VPI TV публикува видеозапис, на който се вижда как колата на Гуайдо минава по улиците. На един светофар към нея се хвърля човек, който се опитва да отвори вратата и я рита с крак. Колата отново тръгва и събралите се на улицата хора започват да хвърлят по нея различни предмети.  „Когато Гуайдо напуска националното събрание, колата, на която се вози, бе атакувана и замеряна с твърди предмети от страна на въоръжена група“, съобщи каналът.  Държавният секретар на САЩ изрази недоволството си от инцидента.  „Тези действия за сплашване не могат да отложат неизбежното – мирното възстановяване на демокрацията, стабилността и просперитета на народа на Венецуела“, заяви Майк Помпео.  ", "date": "2019.03.27", "title": "Във Венецуела нападнаха автомобила на Хуан Гуайдо на улицата (ВИДЕО) "}
{"url": "http://epicenter.bg/article/Indiya-napravi-uspeshni-izpitaniya-na-protivospatnikovo-orazhie-/178648/7/0", "text": "Индия направи успешно изпитание на противоспътниково оръжие, сваляйки апарат на ниска околоземна орбита, съобщи в сряда премиерът на страната Нарендра Моди в обръщение към нацията, предават ТАСС и Агенция \"Фокус\".  „Индия влезе сред космическите свръхдържави след такива държави, като САЩ, Русия и Китай. Нашето противоспътниково оръжие успешно свали апарат на ниска околоземна орбита“, заяви Моди. По неговите думи, „Индия сега е готова за война в космоса“.  Оръжието е създадено от Индийската организация за космически изследвания и разработки (ИОКИР). Министър-председателят поздрави специалистите от ИОКИР с този успех.  „Само три страни в света имат такива възможности – САЩ, Русия и Китай. Това е момент на гордост за Индия“, добави премиерът.   ", "date": "2019.03.27", "title": "Индия направи успешни изпитания на противоспътниково оръжие (ВИДЕО)"}
{"url": "http://epicenter.bg/article/Vuchich--Boyko-mi-e-priyatel--no-borbata-za--quot-Folksvagen-quot--e-borba-za-Sarbiya-/178651/7/0", "text": "Сърбия се бори при най-тежки условия с още четири страни - България, Румъния, Турция и Украйна, за фабрика на \"Фолксваген\" в Сърбия. Това заяви в телевизионно интервю снощи президентът на Сърбия Александър Вучич.  \"Знам колко се бори Бойко /Борисов/, Ердоган, /Ливиу/ Драгня, всички сме приятели, но това е бой, борба за Сърбия. В този ден, ако това се случи, ще си сваля очилата, ще се разплача и ще кажа - свърших си работата\", каза Вучич.  Идването на \"Фолксваген\" би променило всичко в Сърбия, каза Вучич и напомни, че това е най-голямата автомобилна компания в света и само фабриката в Европа има 18 000 работници.  \"Имат неофициален министър на външните работи, който е във връзка с всички най-важни хора в Германия. Всички тях ги молих да ни осигурят контакти\", продължава Вучич.  Той добави, че се бори за идването на още една компания, но не иска да каже нищо повече. На въпрос на журналиста колко преки чуждестранни инвестиции са влезли в Сърбия и от кои страни, Вучич отговори, че най-много са дошли от три страни от ЕС - Германия, Италия и Австрия.  \"Русия изпреварва САЩ по инвестиции, но 13 на сто от търговския ни обмен е със страна от ЕС - Германия. Той нараства с всяка година и отива на над пет милиарда евро\", каза Вучич. ", "date": "2019.03.27", "title": "Вучич: Бойко ми е приятел, но борбата за \"Фолксваген\" е борба за Сърбия "}
{"url": "http://epicenter.bg/article/Posleden-opit-na-Tereza-Mey-da-prokara-sdelkata-za-Brekzit-/178658/7/0", "text": "Британските депутати започват обсъждане на различните варианти за Брекзит, след като парламентът два пъти отхвърли споразумението с Евросъюза, предава бТВ.  Министър-председателят Тереза Мей ще се срещне с депутати от своята партия в опит да ги убеди да подкрепят сделката.  Засилват се призивите към премиера да подаде оставка с надеждата, че това ще отвори пътя за трети, този път успешен вот. Един от гласовете беше този на италианския евродепутат Роберто Гуалтери, който похвали действията на британските депутати.  „Приветстваме факта, че най-после британският парламент пое контрола и трябва да бъде чут от премиера. Защото тя не успя да прокара споразумението, така че вчерашното гласуване беше много положително”, посочи Гуалтери.  Предстоят серия от гласувания в Лондон по различните варианти, които варират от отмяна на Брекзит, до развод без споразумение. Очаква се процесът да продължи през цялата седмица.  Анализатори обаче посочват, че не е ясно дали депутатите ще гласуват свободно или под диктата на партийните лидери.  Междувременно се очаква шотландският парламент официално да подкрепи отмяната на Брекзит на гласуване, което ще се проведе по-късно днес.  ", "date": "2019.03.27", "title": "Последен опит на Тереза Мей да прокара сделката за Брекзит "}
{"url": "http://epicenter.bg/article/-Ruskite-vityazi--mozhe-da-se-prehvarlyat-na-Su-35-/178678/7/97", "text": "Пилотажната група „Руски витязи“ планира да се прехвърли от Су-30СМ на други самолети, съобщи в сряда командирът на групата Андрей Алексеев пред журналистите на авиоизложението LIMA 2019, предават ТАСС и Агенция \"Фокус\".  „Има такива планове, но е рано да говорим, не ми се иска“, заяви Алексеев, отговаряйки на въпрос, дали групата не планира да се прехвърли, например, на самолети Су-35.  В момента руските въздушни асове участват на авиоизложение в Малайзия.  Както отбелязва руската агенция, „Руските витязи“ са единствената пилотажна група в света, която показва висш пилотаж на тежки изтребители Су-27 и Су-30СМ. Тя е образувана на 5 април 1991 година на базата на 1-а авиационна ескадрила в Центъра за излагане на авиационна техника на летището Кубинка.  15-то международно изложение за аерокосмическа и морска технология LIMA 2019 се провежда на остров Лангкави от 26 до 30 март. То се провежда от 1991 г. под патронажа на Министерството на отбраната на Малайзия и с подкрепата на Министерството на транспорта и Министерството на международната търговия и промишлеността на Кралството.   ", "date": "2019.03.27", "title": "„Руските витязи“ може да се прехвърлят на Су-35 "}
{"url": "http://epicenter.bg/article/ES-prekratyava-spasitelnata-misiya-za-migranti-v-Sredizemno-more-/178680/7/0", "text": "ЕС спира за неопределено корабните патрули в Средиземно море, които от 2015 г. превозиха десетки хиляди мигранти и ги закотвиха в Италия след дълга съпротива на италианското правителство, предават AFP и Агенция \"Фокус\".  Европейските дипломати се споразумяха операцията да бъде удължена с шест месеца до 31 март. След тази дата вместо кораби ще се разчита само на въздушни мисии и координация с Либия.  Мисията на Европейския съюз \"София\", която ограничаваше контрабандистите на мигранти в Средиземно море, вече няма да поема отговорност, патрулирайки с военни кораби като решение за разрешаване на спора с Италия, отбелязва от своя страна германската медийна компания Deutsche Welle.  ", "date": "2019.03.27", "title": "EС прекратява спасителната мисия за мигранти в Средиземно море "}
{"url": "http://epicenter.bg/article/Mogerini--ES-ne-priznava-izraelskiya-suverenitet-nad-Golanskite-vazvisheniya-/178681/7/0", "text": "Ръководителят на външната политика на Европейския съюз Федерика Могерини публикува изявление от името на всички 28 държави от съюза, като подчерта, че ЕС не признава контрола на Израел над Голанските възвишения. Това съобщава електронното издание на вестник Protothema, цитирано от Агенция \"Фокус\".  Изявлението дойде, въпреки твърденията на израелския премиер Бенямин Нетаняху, че това ще наруши единодушието на ЕС по въпроси, свързани с Израел.  Американският президент Доналд Тръмп вече подписа декларацията за признаване на спорната област под контрола на Израел.  ", "date": "2019.03.27", "title": "Могерини: ЕС не признава израелския суверенитет над Голанските възвишения "}
{"url": "http://epicenter.bg/article/Erdogan-otnovo-zayavi--che--quot-Sv--Sofiya-quot--mozhe-da-stane-dzhamiya/178683/7/0", "text": "Турският президент Реджеп Ердоган отново заяви, че след изборите музеят \"Св. София\" ще бъде превърнат в джамия, \"както е истинското ѝ име\". Ердоган говори в Истанбул пред преселници от черноморска провинция Трабзон, предаде БНР.   Предишното изказване на Ердоган в този дух предизвика реакции от Гърция и от ЮНЕСКО. В понеделник гръцкият външен министър Георгиус Катругалос посочи, че \"Св. София\" е \"не просто величествен християнски храм - най-големият за много столетия, но и принадлежи на човечеството и е бил признат от ЮНЕСКО като част от общото световно културно наследство\". Той окачестви идеята като \"обидна за цялата международна общност\".    Представител на организацията на ООН за защита на световното културно наследство посочи, че, ако държава, която е страна по Конвенцията за защита на световното културно и природно наследство, иска да промени названието на паметник, то тя трябва да изпрати предложението си за одобрение от Комитета.   Реакциите бяха породени от телевизионно интервю на Реджеп Ердоган от 24 март, неделя, в навечерието на Благовещение, когато е гръцкият национален празник. В отговор на журналистически въпрос за високите входни такси турският държавен глава не изключи възможността след изборите статутът на храма да бъде променен от музей в джамия и така всички хора да могат да влизат безплатно в него.   Само седмица по-рано - на 16 март в Текирдаг, Ердоган отхвърли идеята за превръщане на музея в джамия. Той призова вярващите първо да напълнят съседната джамия \"Султан Ахмед\".", "date": "2019.03.27", "title": "Ердоган отново заяви, че \"Св. София\" може да стане джамия"}
{"url": "http://epicenter.bg/article/Savetat-za-sigurnost-na-OON-se-sabira-zaradi-Golanskite-vazvisheniya-/178695/7/0", "text": "Постоянният представител на Франция към Съвета за сигурност на ООН Франсоа Делатр съобщи, че на 27 февруари Съветът ще проведе извънредно заседание, на което ще бъде повдигнат въпросът за Голанските възвишения, пише в. „Российская газета“, цитирана от Агенция \"Фокус\".  „Постоянната мисия на Сирия се обърна към нас с искане за провеждане на извънредно заседание. Нашето предложение като председател на Съвета за сигурност е да се проведе при открит режим, вместо предварително планираните затворени консултации“, каза Делатр.  По-рано беше съобщено, че Сирия се е обърнала към Съвета за сигурност с искане да внесе за разглеждане въпроса за признаването от страна на САЩ на израелския суверенитет над Голанските възвишения.  В изпратено писмо сирийската мисия в ООН обясни искането си със „скорошно грубо нарушение“ на резолюцията на Съвета за сигурност от страна на американските власти.  Припомння се, че на 25 март американският президент Доналд Тръмп в присъствието на израелския премиер Бенямин Нетаняху подписа документ, в който се посочва, че Вашингтон признава израелския суверенитет над Голанските възвишения. Освен Сирия, редица арабски страни, Русия, ЕС, както и водещи европейски страни, включително Франция и Германия, се противопоставиха на такова решение.  ", "date": "2019.03.27", "title": "Съветът за сигурност на ООН се събира заради Голанските възвишения "}
{"url": "http://epicenter.bg/article/Tereza-Mey-podava-ostavka-predi--quot-sledvashtata-faza-na-pregovorite-za-Brekzit-quot--/178697/7/0", "text": "Британският премиер Тереза Мей заяви пред консервативните депутати, че ще се оттегли преди „следващата фаза“ на преговорите за Брекзит, без да дава повече подробности кога това може да стане. Това е заявил пред репортери депутат от управляващата партия, предават АФП и Агенция \"Фокус\".  \"Мей съобщи, че няма да остане на поста за следващия етап от преговорите“, каза Джеймс Картлидж, след като напусна заседанието в парламента.  Преди това \"Политико\" съобщи, че Няколко депутати от евроскептичната фракция в Консервативната партия са намекнали, че може да гласуват „за“ плана за Брекзит на премиера Тереза Мей преди вота в Камарата на общините по редица алтернативни планове за излизане на Обединеното кралство от Европейския съюз.  Лидерът на Европейската изследователска група (ЕИГ) Джейкъб Рийс-Мог публикува извинение за своя обратен завой на първа страница в „Дейли мейл“, потвърждавайки, че ще гласува за сделката на Мей, ако северноирландската Демократичната юнионистка партия (ДЮП) също се присъедини.  Бившият министър на външните работи Борис Джонсън, който напусна правителството, за да гласува срещу сделката през май миналата година, също изглежда готов да смени позицията си. Във вторник той заяви пред „Дейли телеграф“, че „все още не е там“, но призна: „Ако отново го отхвърлим за трети път, мисля, че има значителен риск изобщо да не излезем“. Джонсън намекна, че цената за подкрепата му за сделката на Мей е оставката на премиера.  „Ако хората като мен подкрепят тази сделка ... тогава трябва да видим доказателството, че втората фаза на преговорите ще бъде различна от първата“, каза той.  „Телеграф“ съобщи още, че министърът на кабинета Джон Уайтингдейл също е решил да подкрепи сделката и да не рискува Великобритания да остане част от Съюза. Бившият лидер на Консервативната партия Дънкан Смит, който е смятан за ключова фигура в лагера на евроскептиците, се очаква също да подкрепи Тереза Мей при евентуално гласуване, твърди още вестникът, като посочва, че е вероятно той да убеди и други депутати да го последват.  В интервю по време на мероприятие на „Таймс“ във вторник вечерта, Дънкан Смит не е пожелал да уточни как точно ще гласува, но е отбелязал: „Има голяма вероятност сделката да мине“. Той е казал още, че „ще бъде от помощ“ за някои колеги от ЕИГ да подкрепят сделката на Мей, ако тя предложи да си подаде оставката.  Твърдите поддръжници на Брекзит без сделка изглежда започват да се примиряват със сделката на премиера, след като депутатите в Уестминстър гласуваха по-рано тази седмица да вземат контрола върху дневния ред на парламента и да инициират редица дебати за алтернативни планове за Брекзит. Успехът на изменението на Консервативния депутат Оливер Летуин разчисти пътя за депутатите да представят своите собствени предложения за Брекзит и индикативните си гласове в сряда.  ", "date": "2019.03.27", "title": "Тереза Мей подава оставка преди \"следващата фаза на преговорите за Брекзит\" "}
{"url": "http://epicenter.bg/article/Poroshenko-ne-izklyuchi-dvustranni-pregovori-s-Putin-/178699/7/0", "text": "Петро Порошенко заяви, че не изключва двустранни преговори с Владимир Путин, но украинската позиция трябва да бъде подкрепена от международните партньори, съобщава РИА „Новости“, цитирана от Агенция \"Фокус\".  „Може ли да има двустранни преговори? Разбира се, ние сме суверенна, независима държава. Но позицията на Украйна ще бъде по-слаба, ако отидем без подкрепата на нашите партньори в про-украинската коалиция. Очевидно е, че е по-слаба“, каза Порошенко в интервю за украински телевизии.  Според него, на двустранна основа, могат да се водят преговори, например, относно освобождаването на украинските моряци, арестувани в Русия за нарушаване на държавната граница, и за връщането на корабите.  По време на посещението си в Крим на 18 март Путин заяви, че Русия ще започне да изгражда отношения с Украйна, когато в Киев надделее здравият разум.  ", "date": "2019.03.27", "title": "Порошенко не изключи двустранни преговори с Путин "}
{"url": "http://epicenter.bg/article/Ognenoto-momiche-i-vizualen-artist---Denitsa-Boeva-/178705/6/0", "text": "За десета поредна година Фондация „Стоян Камбарев“ ще връчи Наградите за полет в изкуството. Юбилейната церемония ще се проведе на 17– ти април в балната зала на Централния Военен клуб.   , носеща името на незабравимия театрален режисьор е призът,  утвърдил се като най-чаканото и престижно отличие за млади творци в България и конкуренцията за получаване на номинация е огромна. Освен на носителя на голямата награда, Фондацията дарява безценна подкрепа за осъществяването на конкретни проекти на всяко едно от откритията си.  Обаятелното момиче е oтличенo за интригуващите си идеи и смели творчески търсения, които  защитава с упоритост в академичната среда, за сериозната заявка да твори концептуално в областта на скулптурата и инсталациитe, за експериментите и умелото преплитане на материали, знаци, символи и асоциации,  за участията в изложби на НХА: 2014-2018 „СБХ“ и в галерия \"Средец\" през 2018 г..   Ето какво сподели   за потребността си дa се занимава с изкуство:      е на 24 години, родена в гр. Сливен. През 2014 г. завършва средното си образование в „НХГ“ Димитър Добрович“ в родния си град със специалност „Текстил“. През 2018г се дипломира с бакалаварска степен в „НХА“ Факултет за приложни изкуства“ специалност „Текстил-изкуство и дизайн“.  Участва в  студентски обмен по програма „Еразъм+“  при „GMIT” Departmen of creative Arts and Media Irland Galway-Mayo.  В периода 2014-2018 нейни творби са част от  общи изложби на „НХА“ секция  „Текстил“ в „СБХ“ .   Част е от млада арт група, „ЧетворКръг“, включваща артисти от различни области, които творят съвместни проекти и събития с философско-художествена насока иизследват възможностите за преобразяване и претворяване на конкретни места.   Смела, търсеща,   разчупва сивотата, внасяйки цветове и красота. Тя е избора на членовете на Фондацията тази година в категория “Изобразителни и визуални изкуства”.   Останалите млади творци, номинирани за   2019 са перкусионистката  , актьорът  , операторът   и театралният режисьор  . Всеки един от номинираните ще получи специална награда, свързана с осъществяването на негов проект, а носителят на Голямата награда ще триумфира на 17-ти април с красивата бронзова статуетка на художника Кольо Карамфилов и чек на стойност 3000 лв.     Тази година, за първи път се учредява и нова награда, с която Фондацията предизвиква всички млади кино режисьори -  ! Международно жури ще селектира трима финалисти, a победителят ще бъде избран от публиката на живо по време на Церемонията на 17-ти април и ще грабне статуетка и 10 000 лв. под формата на парични средства и услуги за следващия му филм от Nova Film, UFO Film and Television Studios и Арс Дижитал Студио .    Церемонията за връчване на   „Стоян Камбарев”  и  се осъществява с официалното партньорство на УниКредит Булбанк и БОН МАРИН, основната подкрепа на АУРУБИС България, VIVACOM, ЕНЕКОД АД, Wilkinson Sword и благодарение на НДФ “13  века България”, VON POLL Real Estate Bulgaria, PRODERMA, Технополис, винарска изба Катaржина Естейт, Prime Development, Red Devil Catering, Сладкарници “Неделя”, DEVIN, Merci, VolkVision, Rental Media Group и счетоводна къща РАН-Р. Дизайнер на Галата е София Борисова.  Проектът е част от Календара на културните събития на Столична община за 2019 ги . Продуцент на събитието е NOVA film- компанията на Деси Тенекеджиева.", "date": "2019.03.27", "title": "Огненото момиче и визуален артист - Деница Боева "}
{"url": "http://epicenter.bg/article/BNB--Poredno-povishavane-na-depozitite-i-kreditite-na-domakinstvata-prez-fevruari-/178665/4/0", "text": "През февруари 2019 г. широките пари (паричния агрегат М32) се увеличават на годишна база с 10.4% при годишно нарастване от 10% през януари 2019 година. В края на февруари 2019 г. широките пари са 94.614 млрд. лв. (81.8% от БВП) при 93.729 млрд. лв. към януари 2019 г. (81% от БВП). Най-бързоликвидният им компонент – паричният агрегат М14, се увеличава през февруари 2019 г. с 14.1% на годишна база (13.5% годишен ръст през януари 2019 година). В края на февруари 2019 г. депозитите на неправителствения сектор са 78.769 млрд. лв. (68.1% от БВП), като годишното им увеличение е 9.1% (8.6% годишно повишение през януари 2019 година). Депозитите на Нефинансови предприятия са 23.403 млрд. лв. (20.2% от БВП) в края на февруари 2019 година. В сравнение със същия месец на 2018 г. те се увеличават с 8.1% (6.2% годишно повишение през януари 2019 година).  Депозитите на финансовите предприятия нарастват с 29.6% на годишна база през февруари 2019 година (32.2% годишно повишение през януари 2019 г.) и в края на месеца достигат 3.323 млрд. лв. (2.9% от БВП). Депозитите на Домакинства и НТООД са 52.043 млрд. лв. (45% от БВП) в края на февруари 2019 година. Те се увеличават с 8.5% спрямо същия месец на 2018 г. (8.5% годишно нарастване през януари 2019 година).  Нетните вътрешни активи са 58.263 млрд. лв. в края на февруари 2019 година. Те се увеличават с 10.3% спрямо същия месец на 2018 г. (11% годишно повишение през януари 2019 година). В края на месеца основният им компонент – вътрешният кредит, възлиза на 57.937 млрд. лв. и нараства спрямо февруари 2018 г. със 7.7% (8.6% годишно увеличение през януари 2019 година). През февруари 2019 г. вземанията от неправителствения сектор се увеличават с 9.3%, като достигат 59.501 млрд. лв. (9.1% годишно увеличение през януари 2019 година).  В края на февруари 2019 г. кредитите за неправителствения сектор са 57.935 млрд. лв. (50.1% от БВП) при 57.665 млрд. лв. към януари 2019 г. (49.9% от БВП). През февруари 2019 г. те се увеличават на годишна база с 8.7% (8.5% годишно повишение през януари 2019 година). Изменението в размера на кредитите за неправителствения сектор е повлияно и от нетните продажби на кредити от Други парично-финансови институции (Други ПФИ), чиито обем за последните дванадесет месеца е 296.3 млн. лева. На годишна база продадените кредити от Други ПФИ са 298.6 млн. лв. (в т. ч. 32.5 млн. лв. през февруари 2019 година), а обратно изкупените кредити – 2.3 млн. лв. (през февруари 2019 г. няма обратно изкупени кредити).  Кредитите за Нефинансови предприятия нарастват с 6.2% на годишна база през февруари 2019 г. (5.8% годишно повишение през януари 2019 г.) и в края на месеца достигат 33.109 млрд. лв. (28.6% от БВП). Кредитите за Домакинства и НТООД са 21.934 млрд. лв. (19% от БВП) в края на февруари 2019 година. Спрямо същия месец на 2018 г. те се увеличават с 10.7% (10.8% годишно повишение през януари 2019 година). В края на февруари 2019 г. жилищните кредити са 10.626 млрд. лв. и нарастват на годишна база с 11.3% (11.1% годишно увеличение през януари 2019 година). Потребителските кредити възлизат на 9.207 млрд. лв. и се увеличават със 17.7% спрямо февруари 2018 г. (17.6% годишно повишение през януари 2019 година). На годишна база другите кредити намаляват с 32.3% (27.5% годишно понижение през януари 2019 г.), като достигат 775.7 млн. лева.  Кредитите, предоставени на финансови предприятия, са 2.892 млрд. лв. (2.5% от БВП) в края на февруари 2019 година. В сравнение с февруари 2018 г. те се увеличават с 25.7% (24.7% годишно повишение през януари 2019 година).  В съответствие с изискванията за статистическа отчетност на ЕЦБ БНБ събира информация за всички балансови показатели на ПФИ, включително информация за кредитите, които са преструктурирани или са необслужвани. Предоставяната от банките информация за тези кредити е агрегирана поради това, че за целите на паричната и на лихвената статистика не се събират детайлни данни за кредитите по срокове на просрочие.  В съответствие с международната практика отчитането за паричната статистика се различава от това за надзорни цели, включително при отчитането на кредитите, които са преструктурирани или са необслужвани. Подробна информация относно отчетните правила за целите на паричната статистика се съдържа в методологическите бележки към данните.  Нетните чуждестранни активи са 57.325 млрд. лв. в края на отчетния месец при 55.864 млрд. лв. в края на януари 2019 година, като нарастват с 9.9% в сравнение с февруари 2018 г. (7.9% годишно повишение през януари 2019 година). През февруари 2019 г. чуждестранните активи се увеличават с 9.6% (7.8% годишен ръст през януари 2019 г.), като достигат 66.864 млрд. лева. Чуждестранните пасиви са 9.539 млрд. лв. и на годишна база нарастват със 7.9% (7.2% годишно повишение през януари 2019 година).  ", "date": "2019.03.27", "title": "БНБ: Поредно повишаване на депозитите и кредитите на домакинствата през февруари "}
{"url": "http://epicenter.bg/article/Iliyana-Yotova-shte-otkrie-osmoto-izdanie-na-Evropeyskiya-forum-za-sotsialno-predpriemachestvo/178689/4/0", "text": "В четвъртък, 28 март, в 10.00 часа пред Палата №11 на Международен панаир – Пловдив вицепрезидентът Илияна Йотова ще открие осмото издание на Европейския форум за социално предприемачество. Това съобщиха от прессекретариата на президента.   Форумът ще се проведе от 28 до 31 март 2019 г. Той се организира от Европейската комисия, Европейската конфедерация на производствените кооперации и социалните предприятия (CECOP), Министерството на труда и социалната политика, Министерство на икономиката, Агенцията за хората с увреждания, Изпълнителна агенция за насърчаване на малките и средни предприятия, Българската стопанска камара, Националният съюз на трудово-производителните кооперации и седем водещи неправителствени организации, защитаващи правата на хората с увреждания.   Темата на осмото издание на Европейския форум за социално предприемачество е „Екосистемата на социалното предприемачество“. За първи път в Европа ще бъдат представени на регионално, национално и европейско равнище осемте елемента на екосистемата на социалното предприемачество в множество събития в богатата програма на форума.   За първи път в Европа, социалното предприемачество ще бъде представено заедно с публичните и частни малки средни и големи предприятия, които чрез дейността си, чрез резултатите от политиката си за корпоративна социална отговорност взаимодействат и подпомагат развитието на социалното предприемачество, съобщават от Българска стопанска камара.", "date": "2019.03.27", "title": "Илияна Йотова ще открие осмото издание на Европейския форум за социално предприемачество"}
{"url": "http://epicenter.bg/article/Yuzhnokoreyski-rafinerii-otkazvat-amerikanski-neft-zaradi-vredni-primesi-/178706/4/0", "text": "Южнокорейски рафинерии отказват доставки на американски нефт заради примеси, които могат да влошат качеството на произвежданите от тях горива,    Става въпрос за шистов нефт от находището Eagle Ford в южен Тексас. Южнокорейските рафинерии SK Innovation Co. и Hyundai Oilbank Co. са отказали количества, продадени им чрез BP Plc. Минимум една пратка е била пренасочена към Китай, където е била закупена от независимата рафинерия Sinochem Hongrun Petrochemical, която има различни изисквания за качеството на суровината. Към друга пратка също има претенции за качеството.  Най-големите опасения на преработвателите на нефт са свързани със замърсители като опасни метали и най-вече някои кислородосъдържащи съединения.  Причината за замърсяването на нефта е устройството на нефтената инфраструктура на САЩ, пояснява агенцията. В процеса на транспортирането на суровината от находищата към танкерите петролът от различни находища преминава през едни и същи тръбопроводи, резервоари и транспортни терминали.  \"Различни видове суров нефт преминават по един и същи път на доставка - от шистовите находища в Тексас до Северна Дакота. Суровината може да се окаже замърсена, преди да бъде доставена до Азия - най-големият в света потребител на суров нефт\", пояснява агенцията.  Макар че нефтът от Близкия изток също преминава по подобна система, там опасността от замърсяване е по-малка, тъй като всеки сорт суровина върви по отделна инфраструктура, пояснява \"Блумбърг\".  Износът на суров нефт от САЩ се повиши със 100 000 барела на ден до 2,5 милиона барела през декември 2018 г., отбелязва агенцията.  Очаква се към края на 2020 г. обемите на експорт от САЩ да достигнат до 5 млн. барела на ден.   ", "date": "2019.03.27", "title": "Южнокорейски рафинерии отказват американски нефт заради вредни примеси "}
{"url": "http://epicenter.bg/article/Zadarzhaha-v-migrantski-lager-v-Busmantsi-mazh--koyto-tsyal-zhivot-zhivee-v-Balgariya/178635/3/0", "text": "29-годишен арменец, който е в България от малко дете, е бил задържан и настанен в лагера за мигранти в Бусманци. Причината е, че през целия си живот Давид Акопян не е имал български паспорт или какъвто и да е документ за гражданство.   На много места в Несебър, където цял живот е живял Давид, има кутии за събиране на дарения, с които да му се помогне.   „ Идват специално за това. Много хора в града познават момчето и идват с думите: „Ние го познаваме като добро момче, как е възможно това да се случи точно на него?”, разказва пред БТВ Елена Николова, която работи в един от магазините, където са поставени кутиите за дарения.   Въпреки че е роден в Армения, хората в Несебър приемат Давид като местен. Озовава се в България, когато е на три години. Водят го неговите майка и баба.   „ Майка ми се е опитвала да му оправи документите, но просто не е станало това нещо и след като е навършил 18-години вече са му казали, че няма как да му направят тези документи”, разказа братът на Давид – Дейвид Дяков.   Майката сключва брак с българин, който обещава да осинови Давид. Това обаче така и не се случва. Вместо това семейството е подложено на системен домашен тормоз. Давид е единствената опора за брат си и майка си – макар и по документи такъв човек в България да не съществува.   \"Поради липса на документи той не може да завърши образованието си, средното си образование, не може да се яви на матура. Има голям интерес и към психологията, и към литературата – това са предмети, които изключително много му вървяха в училище”, разказва приятелка на Давид – Весела Велкова.   Негови съученици споделиха пред bTV, че в ученическите си години Давид е бил изключително позитивна, инициативна и артистична личност.   На 9 март младият мъж отива с приятели до Варна и е задържан при рутинна проверка. Така се озовава в лагера за мигранти в Бусманци, на общо основание с всички нелегално преминали границата ни. Давид обаче е прекарал целия си живот у нас и иска да продължава да живее в България и да работи като всички останали. Ако се върне в Армения, трябва да стане военнослужещ, защото страната е във военен конфликт с Азербайджан. За да се освободи от военна служба, Давид трябва да си я откупи като заплати на арменската държава между 5 и 7 хиляди долара. Сумата е непосилна за семейството му. Затова се организират благотворителни кампании.", "date": "2019.03.27", "title": "Задържаха в мигрантски лагер в Бусманци мъж, който цял живот живее в България"}
{"url": "http://epicenter.bg/article/Sadat-otstrani-ot-dlazhnost-kmeta-na-Cherven-bryag-Danail-Valov-/178656/3/0", "text": "Специализираният наказателен съд отстрани от длъжност кмета на Червен бряг Данаил Вълов по искане на Специализираната прокуратура.    На 20 март 2019 г. той бе обвинен за длъжностно престъпление - за това, че през 2017 г., като публичен възложител по Закона за обществените поръчки, е нарушил служебните си задължения и без да са били налице основания в закона, е прекратил обществена поръчка за доставка на топъл обяд за социално слаби в Червен бряг и гр. Койнаре.  По този начин той е облагодетелствал две свързани с него фирми. На Вълов бе взета парична гаранция в размер на 75 000 лева.  Съдът мотивира отстраняването от длъжност с това, че са налице достатъчно основания да се счита, че служебното положение на обвиняемия ще създаде пречки за обективно, всестранно и пълно изясняване на обстоятелствата по делото.  Този извод се извежда от отговорното служебно положение на обвиняемия и правомощията му да ръководи дейността на цялата общинска администрация.  ", "date": "2019.03.27", "title": "Съдът отстрани от длъжност кмета на Червен бряг Данаил Вълов "}
{"url": "http://epicenter.bg/article/SDVR-tarsi-sobstvenitsite-na-osem-velosipeda/178657/3/0", "text": "СДВР търси собствениците на осем велосипеда, открити при специализирана полицейска операция в София, предаде БНР.   За колелата се предполага, че са обект на престъпления, извършени в различни райони на столицата.   Към настоящия момент за нито едно от тях не е подаден сигнал в МВР. На съхранение са в СДВР. Ако някой разпознае своя собственост, може да се обади на телефон ", "date": "2019.03.27", "title": "СДВР търси собствениците на осем велосипеда"}
{"url": "http://epicenter.bg/article/Biser-Lazov--Tsvetan-Vasilev-izbyaga-ot-svoyata-Golgota-/178662/3/0", "text": "Цветан Василев предаде мен и всички хора, той е предател. Това каза главният свидетел по делото „КТБ“ Бисер Лазов пред журналисти в спецсъда, където от вчера го изслушват,    Отношенията между нас с Василев се изграждаха на доверие. С години ние му вярвахме и го следвахме, както апостолите са следвали Христос. Когато дойде моментът той да извърши своя път и да отиде на своята Голгота, той избяга и ни предаде. Целият живец съм си дал за Цветан Василев и се почувствах предаден от него, когато виждах как се отрича от всички хора, които му вярваха и са работили с него, каза още Лазов.  Никога не съм виждал Делян Пеевски в неговия кабинет. Но съм виждал адвоката Лазар Карадалиев, който дойде с охранители и седна на бюрото му, когато беше затворена банката, разказа свидетелят.  На 20 юни, петък, банката беше затворена. На 23 юни аз бях във Виена при Цветан Василев. Занесох му документи, поговорихме си и тогава ми каза, че няма никакво намерение да се върне и каза нещо, което ми съсипа живота, завърши Лазов и не поиска да говори повече, защото все още не е разказал този епизод пред съда.  ", "date": "2019.03.27", "title": "Бисер Лазов: Цветан Василев избяга от своята Голгота "}
{"url": "http://epicenter.bg/article/Osadiha-prokuror-ot-Dobrich-za-lazhesvidetelstvane/178668/3/0", "text": "Пробация за срок от 6 месеца определи Специализираният наказателен съд за прокурора от Окръжна прикуратура в Добрич Румяна Желева за лъжесвидетелстване, съобщиха от прокуратурата.   В началото на октомври 2018 г. Специализираната прокуратура внесе в съда обвинителен акт срещу Желева за извършване на две престъпления. Първото бе за това, че на 30 юни 2012 г, като длъжностно лице, тя използвала служебното си положение (представяйки се като прокурор пред служители в Първо РУ \"Полиция\" - Добрич), за да преустанови започнала проверка на съпруга й, спрян от полицаите във видимо нетрезво състояние и без документи за управление на МПС (престъпление по чл. 283 от НК). Желева бе обвинена и за лъжестидетелстване – за това, че в хода на образуваното досъдебно производство по случая, по свое желание (макар да не е длъжна да свидетелства срещу член от семейството) тя на три пъти дала лъжливи показания като свидетел пред разследващи и съдебни органи в Добрич, Варна и Разград.   По първото обвинение Специализираният наказателен съд призна Румяна Желева за невиновна и й наложи наказание единствено за лъжесвидетелстване.   Специализираната прокуратура ще внесе протест срещу решението на първата съдебна инстанция.   Според обвинението през 2012 г. съпругът на Желева отказал на служители на МВР проверка за алкохол. След негово обаждане по телефона на мястото пристигнала съпругата му, представила се със служебното си качество и поискала да няма последствия за съпруга й. Носела и документите му. След повторна покана от полицаите за алкохолна проверка с дрегер, мъжът станал агресивен, хванал единия от полицаите за ръката, нанесъл му удар с юмрук в гърдите, отправял заплахи и обиди. Наложило се идването на втори полицейски екип, след което бил задържан и отведен в Районното управление.   Досъдебното производство срещу прокурора от Окръжна прокуратура -Добрич бе образувано през 2015 г. от Софийска градска прокуратура и приключи с обвинителен акт. Желева бе осъдена от Софийски градски съд през 2017 година, но Софийски апелативен съд реши, че присъдата е била произнесена от незаконен състав и делото бе изпратено по компетентност на Специализираната прокуратура.", "date": "2019.03.27", "title": "Осъдиха прокурор от Добрич за лъжесвидетелстване"}
{"url": "http://epicenter.bg/article/Kola-i-lineyka-se-udariha-na-Orlov-most-v-Sofiya--nyama-postradali-/178684/3/0", "text": "Кола и линейка се удариха на кръстовището на Орлов мост в София. Няма пострадали, предава БНТ.  Щети има само по превозните средства. Пътната полиция изяснява причините за инцидента.  За момента е ясно, че пробата за алкохол на двамата шофьори е отрицателна.  Според очевидци, линейката била с включени сигнални светлини.  ", "date": "2019.03.27", "title": "Кола и линейка се удариха на Орлов мост в София, няма пострадали "}
{"url": "http://epicenter.bg/article/Prokuraturata-vleze-v-obshtina-Strazhitsa/178691/3/0", "text": "Прокуратурата влезе в община Стражица. Извършват се процесуално-следствени действия по досъдебно производство, образувано в предходна година, предаде  bTV .   Доброволно се изземва документация от значение за разследването. То е по сигнал на ДАНС за длъжностно присвояване на вещи и пари, собственост на Община Стражица.    Към момента няма задържани лица.", "date": "2019.03.27", "title": "Прокуратурата влезе в община Стражица"}
{"url": "http://epicenter.bg/article/Biser-Lazov--Tsv--Vasilev-plashtashe-na-zhurnalisti-za-medien-komfort-i-diskreditirane-na-negovi-krititsi/178701/3/0", "text": "Изслушването на основния свитедел по делото „КТБ“ Бисер Лазов в спецсъда за днес приключи и ще продължи на 16 април. В последната част от днешното си изложение той посочи журналисти, които са получавали пари от Цветан Василев, пише в. \"Труд\".  Около 2011 г. срещу Василев се водела медийна кампания и той решил да вземе мерки, като плаща на журналисти да пишат в негова полза, разказа пред съда Лазов.  Василев финансирал ТВ7 първо като инвестиция, после като издръжка – плащал много по-високи заплати, отколкото в другите телевизии. Изкупил и дялове от вестник „Банкер“ за около 3 млн. евро.  Отделно Василев започнал да поръчва на Бисер Лазов да се осигуряват пари за финансиране на привлечените журналисти, като например било платено за медиен проект на Соня Колтуклиева, който Лазов не знае дали се е осъществил, но тя получила пари в брой.  Василев запознал Лазов с Огнян Стефанов. Първоначално бил отпуснат заем от 300 хил. лв. за фирмата на Стефанов „Торнадо медия“. Освен този заем Василев заръчал Стефанов да получава пари директно от касата. През август 2013 г. и през март 2014 г. самият Лазов осигурил и предал указанието на Василев на касиерка и били дадени общо около 250 хил. лв.  От КТБ бил финансиран и журналистът Мирослав Иванов – на няколко пъти са му били осигурявани суми. Лазов чул от Василев, че на Иванов и Стефанов се плаща за специални задачи – да дискретидират хора, които имат негативно отношение към самия Василев и КТБ.  През ноември 2012 г. Цветан Василев научил, че фирмата, издаваща вестник „Капитал“, има просрочени вноски по кредит към „Алфа банк“ и наредил спешно да се прати запитване към банката дали може да изкупи дълга. Но докато получи отговора, имало бързо погасяване и тази възможност отпаднала.  Били нападнати и тогавашните купувачи на тогавашната пресгрупата „24 часа“ и „Труд“ Огнян Донев и Любомир Павлов. Но в един момент било постигната договореност с Донев за обща инвестиция във фонд „Доверие“.  ", "date": "2019.03.27", "title": "Бисер Лазов: Цв. Василев плащаше на журналисти за медиен комфорт и дискредитиране на негови критици"}
{"url": "http://epicenter.bg/article/Predlagat-mandatat-na-generalnite-direktori-na-BNR-i-BNT-da-bade-5-godini-/178686/2/0", "text": "Мандатът на генералните директори на БНР и на БНТ да бъде 5, а не 3 години. Това предвижда проект за промени в Закона за радиото и телевизията, внесен от депутати от ГЕРБ и ДПС. Мандатът на Управителните съвети на двете обществени медии също се увеличава от 3 на 5 години, предава БНР.  Предвижда се законът да влезе в сила от деня на обнародването му в Държавен вестник. В мотивите на вносителите е посочено, че по отношение на страните-членки на Европейския съюз, които се намират в сравним общественополитически, социален и културен етап от развитието си, се прилага режим с петгодишен мандат на управление на обществените медии.  В мотивите е посочено, че това би допринесло за цялостното премахване на голяма част от проблемите, с които се сблъскват БНР и БНТ на всеки три години.  ", "date": "2019.03.27", "title": "Предлагат мандатът на генералните директори на БНР и БНТ да бъде 5 години "}
{"url": "http://epicenter.bg/article/Nayden-Zelenogorski--Edinstvenoto-reshenie-na-segashnata-situatsiya-sa-predsrochni-izbori/178687/2/0", "text": "Единственото решение в сегашната ситуация са предсрочни парламентарни избори. Това заяви в предаването \"Нещо повече\" на БНР зам.-председателят на ДБГ Найден Зеленогорски по повод скандала с евтините апартаменти за властта.   Според Зеленогорски всяка останала стъпка на управляващите би била \"изгаряне на поредния бушон\".    \"Независимо дали това е Цветан Цветанов\".    Найден Зеленогорски и ДБГ предлагат по повод \"Апартаментгейт\" да бъдат поканени прокурори от Германия, Холандия и Испания, които да разследват имотните декларации и придобивки на властта.   \"Като българин ме е срам. Не може да си чист човек сред нещастни хора. Мислих, че сме надмогнали зората на новата българска държава и парвенющината. Общувал съм с много хора от САЩ с огромен бизнес, които нямат подобни коли и охрана. Омерзен съм!\".   Според Зеленогорски политическата система на прехода у нас е сбъркана и се хвърля срещу политическите опоненти.    \"Всичко е конструирано така, че тези, които са на власт, да не пострадат. Много неща в България трябва да се променят. Реформата в съдебната власт не се случва. По време на съвместното ни управление с ГЕРБ в предишния мандат прекалено сме били наивни да вярваме, че сред сегашните управляващи има желание за реформи.\"  ", "date": "2019.03.27", "title": "Найден Зеленогорски: Единственото решение на сегашната ситуация са предсрочни избори"}
{"url": "http://epicenter.bg/article/--/178688/2/0", "text": "Цветан Цветанов излиза от Народното събрание. Това заяви самият той на нарочна пресконференция след разговор с премиера Бойко Борисов.   \"Оставам заместник-председател на партията и председател на предизборния щаб. Трябва да се прекратят всички спекулации, че Цветанов иска да превземе ГЕРБ. Винаги съм изповядвал това да бъдем екип\", категоричен бе той.   Искам да ви помоля да спрем всички спекулации, подчерта Цветанов.    \"Няма драма от това, че председателят на парламентарната група на ГЕРБ ще напусне 44-тия парламент, ще бъда заместник-председател на партията и ще оглавя предизборния щаб. Винаги съм се ръководил от семейните ценности. Знам, че ако има проблем, страдат децата. Ако има развод, страдат децата\", допълни Цветанов.   \"При заблуждение и поднасяне на невярна информация се създава напрежение, което рефлектира върху политически партии, и управлението - в случая жертвата бях аз. За тези обвинения, че има лобизъм, свързан със сградата на фирма „Артекс“ - за всички тези, които разбират както от право, така и от начина на прилагане на ЗУТ, заявяват, че този закон няма никакво отношение към тази сграда. Все пак, когато имаме обективни журналисти, това е най-важното за българското общество. Когато се влиза в заблуждение и поднасяне на невярна информация, се създава обществено напрежение, което рефлектира върху политически партии, парламентарни мнозинства и управлението\", заяви още Цветанов и посочи, че в случая жертвата е бил той.   \"Искам да споделя с Вас решението, което съм взе преди няколко дни. Днес го официализирах пред лидера на ПП ГЕРБ и премиер на Република България Бойко Борисов. Първо искам да благодаря на всички тези, които се постараха да бъдат обективни. Благодаря и на тези, които създадоха другото усещане за много манипулации и внушения   Чух много неща, както за себе си, така и за всички прегрешения, в които бях обвинен. Всичко, което съм правил в целия си съзнателен живот, съм го правил съгласно българското законодателство,\" каза още Цветанов.  През всичките тези години, в които работим с премиера Борисов, ние сме се ръководили само от закона, заяви той.   \"Искам да благодаря на всички, които ме подкрепиха. И днес спрях някои колеги, които искаха да ме посрещнат на летището\", каза Цветанов.    \"Не може да се говори, че има някакво и минимално разделение в ГЕРБ - партията е кауза както за мен, така за нашия лидер и за нашите представители. Няма от какво да се срамувам. Единственото, което съм направил, е да огранича възможността да излизат определени декларации. Този филм съм го играл няколко пъти. Спомням си много добре 2013 г., когато всички ме обвиняваха за това, че съм правил незаконно подслушване. Всички ме обвиняваха за това дори с внесения анонимен сигнал, точно от БСП“, каза Цветанов.   \"Питайте колегите от БСП защо никога не поемат морална отговорност\", каза още Цветанов. Той заяви, че оставката му е морален акт и припомни, че така са постъпили и министрите Николай Нанков, Ивайло Московски, Валентин Радев, на министър Цецка Цачева, както и на заместник-министъра на енергетиката, без да имат някаква вина.   \"Прегърнахме се и си пожелахме от утре да заработим за европейските избори\", отговори Цветанов на въпрос какво са си казали с премиера Бойко Борисов.  \"Между другото, имаше и такъв вариант, да оглавя листата за Европарламента, но това беше несериозно - да изляза от един пост, за да се кандидатирам за друг\", коментира още Цветанов.  \"Задайте подобни въпроси на човек, който е обвинен за пране на пари, на човек, който има имоти за 2 млн. лева\", заяви Цветанов в отговор на въпрос на репортерка на телевизията на БСП - БСТВ.   \"Ветровете брулят високите върхове\", коментира още Цветанов.  „Чух едва ли не, че има скандали. Че Цветанов търси другите, за да може да има кръв и война. Само да ви кажа преди да се занимавам с политика бях достатъчно взискателен към всичко това, което се е случило преди ГЕРБ да бъде създадена. Не исках това, което се случваше в СДС да се случва при нас. Мога да ви кажа, че няма никакъв натиск, взел съм това решение, говорили сме си с премиера за възможните варианти. Той винаги казва, след като сме обсъждали всичко – „Ти взимаш своето решение“. Това решение, което окончателно съм взел, говорих с моята съпруга и мисля, че това е съвсем нормално“, посочи още Цветанов. Той посочи, че като си отвори съобщенията, които е получил и мейлите, както и обажданията, може да кажe, че е горд.  „Трябва да ви кажа, че съм защитавал интересите на българските граждани“, допълни той. Попитан дали ще го видят в листите при следващи избори и за евровота, Цветанов посочи, че един от вариантите е бил да бъде водач на листата за предстоящите избори.  „Това отпадна, защото щеше да бъде несериозно. Ние не сме хора, които отиваме където и да било“, коментира Цветанов. Той призова да се задават въпроси и на човек, който обвинен за пране на пари и който има имоти за 2 млн. лева.  „Може ли такъв човек да бъде водач на листата на БСП? Какво се случва, ако той бъде избран за евродепутат. Какво се случва? Това е съвсем сериозно“, каза Цветанов. Във връзка с жилищната си сделка, той посочи, че става въпрос за отношения между купувач и продавач.  „Преди 1990 г. имаше законодателство, което не позволяваше на ерген да има и да получи жилище, което да е по-голямо от двустаен. Мога да ви кажа, че 1985 г. по тогавашното законодателство ме обезпечиха, бутнаха ми къщата в „Надежда“, каза Цветанов. Той посочи, брат му, който е бил семеен е получил тристайно жилище, а той е получил двустаен. „Вижте, чух много коментари и от г-жа Корнелия Нинова, която питахте за имотите, че било преди 15 години и колко. Никой не се вслуша в това, което аз казах тогава, когато 2011 г. обяснявах. 1964 имаше един апартамент. Аз мога да го обясня на хората, които могат обективно да ме изслушат и да възприемат това, което съм казал и да си формират мнение“, допълни още заместник-председателят на ГЕРБ.  Цветанов обърна внимание и на писмото, което се разпространява по медиите за проверката на „Артекс“ и подчерта, че той е спазил ангажимента си и го е препратил на компенетните органи. Цветанов подчерта, че това е разписано в АПК.  „Ако попитате всички тези депутати, да видите дали пък те са го изпратили. Какво можем да кажем? Че те се подготвят за нещо или са скрили сигнала?“, допълни още той. Попитан дали той е казал на Цецка Цачева и на заместник-министъра на спорта Ваня Колева да си потърсят жилище от \"Артекс\", Цветанов посочи, че Колева е клиент на фирмата от преди 20 години.  \"Кажете ми преди 20 години те са станали клиент на \"Артекс\" - Сега отново са станали клиент на \"Артекс\". Какво е нарушението в това? Бихте ли ми казали? Всеки си определя какво решение да взима в неговото семейство и какво да направи. Тук Ваня Колева си купува жилището 2016 г.\", уточни още Цветанов.    \"Няма да ограничаваме журналистите по никакъв начин\", отговори той на въпрос ще има ли ограничения за присъствието на медии в централата на ГЕРБ покрай кампанията за евровота.   \"Имаме вече съответното решение с премиера, което ще предложим на парламентарната група, но то няма да се обявява тази вечер\". Така Цветанов отговори на въпрос кой ще е неговият приемник като ръководител на ПГ.  Той посочи, че ПГ на ГЕРБ осъзнава важността и отговорността от днешното управление.  „Убеден съм, че колегите от парламентарната група са достатъчно отговорни. Те имат своята представителност на своите избиратели. Не смятам, че колегите няма да се съобразят с волята и това, което ние сме декларирали с нашите избиратели“, посочи още Цветанов и уточни, че в парламентът и при взимането на едно решение става въпрос на консенсус.   \"Аз уважавам съдебната система и не бих искал да коментирам\". Така Цветанов отговори на въпрос как ще коментира шефа на ВКС Лозан Панов, който имал най-евтиния апартамент.    ", "date": "2019.03.27", "title": "Цветанов: Напускам парламента, оставам заместник-председател на ГЕРБ и шеф на предизборния щаб"}
{"url": "http://epicenter.bg/article/Skandal--Paralizirana-zhena-otide-do-TELK-komisiya-vmesto-da-e-obratnoto-/178690/2/0", "text": "Скандален случай в една от ТЕЛК комисиите в Благоевград с днешна дата - парализирана жена от село Рупите, с прекарани пет инсулта, беше докарана с частна линейка за преосвидетелстване пред Комисията, предаде БНР.  Обясненията на лекарите и ръководството на болницата за това, че не се изпълнява наредбата за посещения на място при лежащо болни, е, че са много натоварени и няма достатъчно средства.  Евангелия Костова е на 77 години. Според последното решение на ТЕЛК от преди 15 години тя е със 73% загуба на работоспособността. Близките ѝ подават документи за преосвидетелстване преди година и 3 месеца. Докато чакат, състоянието и прогресивно се влошава- парализа и отоци по цялото тяло. За напълно неподвижната жена се грижи 81-годишният ѝ съпруг:  Дъщеря ѝ Аксиния пише молба до ТЕЛК експерти да дойдат на място в село Рупите, на което жената има право. Получава отказ, но с уточнението, че могат да я преосвидетелстват по документи. Които след година и половина не отразяват реалното й състояние.  Тогава семейството се принуждава да наеме частна линейка и да я транспортира до Благоевград. Където близките се натъкнаха на редица препятствия с качването на носилката до третия етаж, където е ТЕЛК комисията, тъй като специализираният асансьор е с чип.  На въпроса защо е отказано домашно посещение и освидетелстване, д-р Олег Кашукеев реагира така: „Прочетете си там какво сме писали, няма да ви кажа нищо“.  Какво се е случило вътре, накратко обясни дъщерята Аксиния:  „Погледнаха, че краката са много подути… От колко време е така?... От 5-6 месеца… Госпожо, може да си я отведете в линейката. Изчакайте отвън за протокол.  Според болничното ръководство посещенията на ТЕЛК комисиите на регионален принцип при лежащо болните е почти невъзможен заради натовареността им и заради липса на средства.  Защо близките на Евангелия Костова си причиниха всичко това?  „За да излезе решение, че е напълно неподвижна, защото ние живеем далеч. Трябва някаква помощ“.  След 30 минути жената получи документ за 100% инвалидност.  ", "date": "2019.03.27", "title": "Скандал: Парализирана жена отиде до ТЕЛК комисия вместо да е обратното "}
{"url": "http://epicenter.bg/article/Petar-Moskov-pravi-nova-partiya-/178692/2/48", "text": "В петък, 29 март Петър Москов, заедно с Любомир Канов, Боян Стефанов, Ралица Кирилова, Цветанка Йотина, Росица Рачева, Момчил Стонков, Ваньо Шарков, Валентин Павлов, Пепа Деведжиева, Хари Аничкин и др. ще обявят пред медиите инициативата си за създаване на партия Консервативно обединение на десницата.  Това съобщиха учредителите на партията.  Представянето на новата партия ще е в петък, 29 март, в 11 ч. в зала “Опера” в хотел ИнтерКонтинентал (срещу парламента).  ", "date": "2019.03.27", "title": "Петър Москов прави нова партия "}
{"url": "http://epicenter.bg/article/Parvan-Simeonov--Tsvetanov-podade-ostavka-po-ustav-/178693/2/48", "text": "Напускането на парламента на председателя на ПГ на ГЕРБ Цветан Цветанов отваря широко вратата за нови политически играчи в дългосрочен план. Това мнение изрази в предаването \"Нещо повече\" по програма \"Хоризонт\" на БНР политологът и изпълнителен директор на \"Галъп\" Първан Симеонов.  Според него е любопитно дали този скандал ще има продължение.  \"За мен отговорът е да\", коментира той.  Изводът по думите на политолога е, че решението на Цветанов е \"нещо наполовина\".  \"Опозицията ще каже, че Цветан Цветанов продължава да прави избори. Тази формула се натовари с много негативи, без да казвам дали е справедливо,\" коментира политологът.  Първанов допълни, че Цветанов \"направи жест по устав\".  \"Той подава оставка от представителния политически пост по устав. Всичките му грешки в последните 13 години са били, че винаги действа по устав, а не гъвкаво като Бойко Борисов,\" каза още Първан Симеонов.  ", "date": "2019.03.27", "title": "Първан Симеонов: Цветанов подаде оставка по устав "}
{"url": "http://epicenter.bg/article/jj/178694/2/0", "text": "  Цветанов обяви по-рано днес, че напуска парламента заради скандала с евтините апартаменти. Той обаче ще остане зам.-председател на ГЕРБ и шеф на предизборния щаб на партията.    Георги Недев е областен координатор на младежката организация на ГЕРБ във Велико Търново. Той е и общински съветник в града.  Благодарение на феномена 11/11 на последните избори Недев събра 2861 гласа. Подкрепата за него беше със 181 гласа по-голяма от дадената за Цветан Цветанов като водач на листата във Велико Търново. Преди месец Георги Недев беше един от тримата кандидати за председател на Българската федерация по мотоциклетизъм.   Той е завършил педагогика на обучението по физкултура и магистратура по публична администрация във Великотърновския университет.", "date": "2019.03.27", "title": "Георги Недев, 27-годишен състезател по мотокрос, ще заеме мястото на Цветанов в парламента "}
{"url": "http://epicenter.bg/article/GERB-i-SDS-se-sreshtat-utre-za-evroizborite-/178696/2/48", "text": "Представители на ГЕРБ и СДС ще проведат следваща среща във връзка с предстоящите избори за Европейски парламент. Това съобщиха от пресцентъра на ГЕРБ.  Срещата ще се проведе утре, 28.03.2019 г., от 8:00 часа в Централата на ПП ГЕРБ.  След срещата ще бъде даден брифинг за представителите на медиите. Борисов ще обяви кого ще сложи за председаател на ПГ на ГЕРБ на мястото на подалия оставка Цветан Цветанов.   Миналата седмица премиерът и лидер на ГЕРБ Бойко Борисов се срещна с председателя на СДС Румен Христов. В разговорите участваха още Цветан Цветанов и Владимир Кисьов.  След срещата Борисов обяви, че \"сините\" ще получат сигурно избираемо място и поне двама души в листата за Европейски избори 2019, които ще се проведат у нас на 26 май.  „СДС ще получат сигурно избираемо място в листата. Това съм разпоредил и на Цветан Цветанов“, съобщи премиерът.  В листата от най-старата демократична партия ще бъдат включени две избираеми и разпознаваеми личности.  По първоначална информация избираемото място трябваше да е за Владимир Кисьов, но дни след това се разбра, че той се е отказал.  На утрешната среща СДС трябва да съобщят своите кандидати за листата.  Окончателната листа на ГЕРб за евровота трябва да бъде съобщена на 31 март, обеща председателя на предизборния щаб Цветан Цветанов.  ", "date": "2019.03.27", "title": "ГЕРБ и СДС се срещат утре за евроизборите. Борисов обявява кой ще стане председател на ПГ на ГЕРБ "}
{"url": "http://epicenter.bg/article/Georgi-Harizanov--Izlizaneto-na-Tsvetan-Tsvetanov-ot-parlamenta-e-pozitiv-za-GERB-/178698/2/48", "text": "Излизането на Цветан Цветанов от парламента е позитив за ГЕРБ. Това каза в обзорното предаване „Това е България“ на Радио „Фокус“ политическият анализатор Георги Харизанов.  Той ще продължи да изпълнява задълженията, с които се справя безупречно, допълни анализаторът.  С оттеглянето си Цветанов сваля от партията тежестта да се обяснява по твърдения за нарушени етични правила, уточни Харизанов и определи сагата с апартаментите като предизборна публична драма.  „Винаги е било така и така и ще бъде. В този случай се претопля изключително стара манджа, опакова се в истеричен тон и явно успява да нанесе щети и да обърне общественото мнение срещу определени политици. Оказа се, че зам.-министър Ваня Колева е клиент на тази фирма от 20 години. Тя си е закупила апартамент през 2016 година. Министър Цачева прави своята сделка през 2017 година, Вежди Рашидов през същата година, а Цветанов – през 2018. Броени дни преди изборната кампания това става новина“, обясни той.  Според Георги Харизанов има голяма възможност от цялата тази история с апартаментите ГЕРБ да излезе с позитив.  „Или и антикорупционният фонд и съгласилите се да публикуват техния материал „Свободна Европа“ са използвани като пощенски кутии, или те са направили професионално разследване, знаели са и други факти - около съдия Лозан Панов и съпругата му, които обаче не са разкрили в началната си публикация. Трети вариант няма“, каза още анализаторът.  ", "date": "2019.03.27", "title": "Георги Харизанов: Излизането на Цветан Цветанов от парламента е позитив за ГЕРБ "}
{"url": "http://epicenter.bg/article/Prof--Mihail-Konstantinov--Reshenieto-na-Tsvetanov-se-ochakvashe--to-beshe-nay-logichnoto-/178702/2/48", "text": "Решението на Цветанов се очакваше, то беше и най-логичното. Това заяви в студиото на предаването \"Още от деня\" по БНТ политическият анализатор и изборен експерт проф. Михаил Константинов по повод обявеното днес решение от Цветан Цветанов да напусне парламента.  \"В парламентарен аспект той просто ще бъде заместен. Загубата в случая е в неговия опит като парламентарист, което може би ще заскърца кворума. Да, Цветанов допусна грешки, но не говоря за апартаментите му. Говоря за историите с преференциите, с опрощаването на дълговете на вероизповеданията\", посочи експертът.  \"От друга страна, сега ще има повече време да работи по организацията на изборите. Какъв ще е резултатът, предстои да видим\", каза още проф. Константинов.  \"Вижте, цялото ръководство на БСП е с евтини апартаменти, тоест същата работа като при управляващата партия. Има обаче нещо друго - при тях водач на листата е човек със свален имунитет. На практика ние изпращаме депутат със свален имунитет, което досега не се е случвало в историята на европейските избори\", коментира той.  Според проф. Константинов е здравословно, когато една партия минава през подобни сътресения, защото трупа повече опит в политиката.    ", "date": "2019.03.27", "title": "Проф. Михаил Константинов: Решението на Цветанов се очакваше, то беше най-логичното "}
