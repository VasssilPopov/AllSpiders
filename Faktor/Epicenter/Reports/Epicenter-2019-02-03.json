{"url": "http://epicenter.bg/article/D-r-Decho-Dechev--shef-na-NZOK--Ne-mozhe-v-darzhavna-bolnitsa-da-ima-chasten-tsentar-ili-klinika-za-pechalba/174398/2/0", "text": "Предприеха се действия някои порочни дейности да се прекратят - не може на територията на държавната болница да фигурира център или болница, които да са частни. Защото при такива партньорства всички негативи са за общинската болница, а всички позитиви и ползи - за частната, показа го практиката. Това заяви в предаването \"Беновска пита\" по \"Канал 3\" д-р Дечо Дечев, управител на НЗОК.   \"В близките дни имаше един възмутен от мое изказване собственик на частна болница, разкрил в голяма университетска болница частна клиника по онкология. Така придоби всички позитиви, а болницата затъна още повече с дългове\", даде пример д-р Дечев.   Той изтъкна, че неговата позиция по това съжителство е \"едно към едно към европейската\". \"Те имат една позиция, аз моя - моята е едно към едно към европейската: тоест не може болници, които не са non profit, да работят с обществен ресурс. Тя може да е частна или да не е частна. Тази практика не само се настанява, но започва да се разраства в размери, които стават опасни\", предупреди управителят на НЗОК.    Д-р Дечев разкри, че е отправил официално запитване до Световната здравна организация по казуса на симбиозата държавна - частна болница. \"Първото нещо е да поговорим с политиците, да им предоставим факти. Имам статистика - на Евростат, сега съм запитал официално Световната здрава организация (СЗО), които ще дадат конкретни данни има ли изобщо в ЕС държава, чийто обществен фонд заплаща суми на болници, които са създадени за печалба. Ако има такива, лично аз ще бъда изненадан\", обяви д-р Дечев.   По думите му досега този спор досега не се е водил \"по някакви причини\". \"Тази тема може би е била табу, но може би е дошло време да се говори\", категоричен е управителът на НЗОК.    ", "date": "2019.02.03", "title": "Д-р Дечо Дечев, шеф на НЗОК: Не може в държавна болница да има частен център или клиника за печалба"}
{"url": "http://epicenter.bg/article/Toma-Bikov--Do-evroizborite-shte-sme-svideteli-na-mnogo-mrasna-kompromatna-voyna/174371/2/0", "text": "Стигаме до най-ниските нива на политическия процес, а именно компроматната война и тоталното разкалване на терена. До евроизборите ще сме свидетели на много мръсна война. Това в последствие ще има дългосрочни последици. Окопната война, която БСП се опитва да предизвика, и пропастта в обществото, която цели да издълбае, в крайна сметка ще стигне от политическия елит и народа.    Това заяви депутатът от ГЕРБ Тома Биков в предаването \"Неделя 150\" БНР. \"Наблюдавам изостряне на страстите в обществото, оставете политиката. Ако разрушим всички институции, ако разрушим доверието в държавата, в това, че все пак има хора, които се опитват да направят нещо и сложим всички под един знаменател и кажем, че всички от ГЕРБ са част от мафиотски модел, къде отиваме? След това да дойде БСП, да стане г-жа Нинова министър-председател – какво ще управлява?\", каза още той. \"БСП се заявяват като алтернатива на политическата стабилност\", подчерта Биков и добави: „Политическата стабилност има само една алтернатива – това е хаосът“.   Депутатът от ГЕРБ призна, че очевидно е имало трудности в осъществяването на конкретния проект, предаде БНР. Според него обаче Банов не е взел насериозно слуховете, че някой „щял да го унищожи“. Той смята, че това не е бил рекет, а някакви хора са предупреждавали Боил Банов, че някой искал да го „унищожи“. В случая не е осъществен директен контакт между двамата, категоричен бе Биков.  ", "date": "2019.02.03", "title": "Тома Биков: До евроизборите ще сме свидетели на много мръсна компроматна война"}
{"url": "http://epicenter.bg/article/Boyko-Borisov--Ochakva-se-ikonomicheskiyat-rastezh-da-prodalzhi-i-da-dostigne-3-2-/174373/2/0", "text": "\"Приключи редовната мисия на МВФ. В част от заключенията си те отбелязват, че икономическите резултати в България продължават да бъдат стабилни. Очаква се икономическият растеж да достигне 3.2% през 2018 г., безработицата да спадне до близо 5%, а текущата сметка да регистрира пореден значителен излишък\", написа във фейсбук премиерът Бойко Борисов.   \"Перспективите за 2019 г. са сходни. В доклада също се отбелязва постигнатият напредък в реформите по Механизма за сътрудничество и проверка, включително чрез създаването на единна комисия за борба с корупцията и засилване на независимостта между съдиите и прокурорите\", пише още министър-председателят в социалната мрежа.    ", "date": "2019.02.03", "title": "Бойко Борисов: Очаква се икономическият растеж да продължи и да достигне 3,2%"}
{"url": "http://epicenter.bg/article/Rosen-Karadimov-/174375/2/0", "text": "БСП има два концентрични кръга, при абсолютно съвпадение на политическите тези, които рязко могат да разширят електоралния й таван - позицията на президента Румен Радев и заявката на Елена Йончева за почти самостоятелна политическа роля.   Това прогнозира политическият анализатор Росен Карадимов пред БНР. Той допълни, че и двамата повтарят тезите на платформата на БСП: „Първото е фактът, че президентът говори и подкрепя тезите, които БСП изразява. Определено президентът има собствен електорален потенциал, който е много голям и е извън БСП. Фактът, че Елена Йончева става лице на тази кампания – самата Елена, която не е член на БСП, има собствен периферен потенциален електорат, който може да добави“.   БСП за първи път постави под съмнение модела на прехода, подчерта Карадимов. Според него това е много тежка и смела заявка, върху която трябва да се търси широк консенсус – и обществен, и политически. Той смята, че тази позиция на левицата ѝ дава шанс да изгради алтернативност на сегашното управление. Като друг фактор анализаторът посочи категоричната позиция на президента Радев. Тази позиция вече е в пълен синхрон с тезите на БСП, отбеляза Карадимов и изказа мнение, че това не е проблем. Третият фактор, който ще има значение, е сериозната заявка за почти самостоятелна политическа роля на Елена Йончева.   Времето за ревизия на Прехода мина, категоричен бе политологът Огнян Минчев и добави: „Политиците са отговорните, а Преходът свърши“. „Самостоятелна политическа роля на Елена Йончева ни отпраща не само и не толкова към корупцията, която функционира в държавата при настоящите управляващи, а ни отпраща също така и към вътрешнополитическото състезание в самата БСП. Ако Йончева излиза от позиция на самостоятелен политически лидер, то това има и много сериозни вътрешнопартийни измерения“, коментира Минчев.   Според политолога идентифицирането на президента Радев с политически проект е грешка. Той смята, че Радев трябва да обърне внимание на начина, по който трябва да говори като президент, а не да подкрепя политически проекти.   „В случая с „Визия за България“ – когато разработва тези неща, тя би следвало да започне така – „Нашата отговорност за състоянието на нещата е такава, но считаме, че оттук нататък трябва да се променим ние и другите“. Хората разпознават в тези скандали политическата конюнктура. Винаги е добре да се разобличава корупцията, ако има такава, но когато тя се разобличава само по повод на политическата конюнктура, общо взето разобличителите и разобличенията олекват“, коментира още Огнян Минчев. Политологът подчерта, че в последните 20 години индексът на страната ни за корупцията е един и същ: „Нямаме развитие на българската институционална система. Корупцията е критерий, който като пропаганден инструмент е доста предпочитан, но ние изтъркахме тази дума в българския публичен живот. Корупцията сама по себе си е индикатор за начина, по който функционират институциите и тя е оценка за това, че България е достигнала до някакво относително доста ниско ниво в своето институционално развитие и не върви напред“.    ", "date": "2019.02.03", "title": "Карадимов: Елена Йончева дава заявка за самостоятелна политическа роля! Вдига потенциала на БСП"}
{"url": "http://epicenter.bg/article/Trima-sa-postradali-sled-intsidenta-na-lifta-v-Pamporovo/174376/2/0", "text": "Три скиорки са пострадали след инцидента на лифта в Пампорово. Едно от момичетата е паднало от няколко метра, след като бор се стоварил върху седалката в движение. Няма опасност за живота й, 20-годишната жена е само с натъртвания, предаде БТВ.   Падналото дърво блокира лифта за 3 часа. Вятърът е съборил дървото върху една от седалките на съоръжението. Очевидци разказват, че много хора са скачали. Някои оправдаха риска си с измръзване на крайниците и казаха, че след втория час вече не са можели да седят на едно място.   От \"Пампорово ООД\" казаха, че всеки ден се извършват обходи и изгнили дървета се отстраняват, но срещу природата нищо не може да се направи понякога Всички лифтове работят.  ", "date": "2019.02.03", "title": "Трима са пострадали след инцидента на лифта в Пампорово"}
{"url": "http://epicenter.bg/article/2-godishno-momchentse-padna-ot-tretiya-etazh-na-bolnitsa-vav-Varna/174382/2/0", "text": "2-годишно детенце е в изключително тежко състояние с опасност за живота, след като падна от стълбищна площадка от третия етаж в МБАЛ “Св. Анна” във Варна, съобщава \"Канал 3\".   На извънредна пресконференция зам.-изпълнителният директор на лечебното заведения д-р Антон Станев поясни, че сутринта детето е открито на стълбите в двора на терапевтичния корпус на болницата. \"Момченцето е с тежка черепно-мозъчна травма, мозъчен кръвоизлив, оток на мозъка и с наранявания по двата бели дроба. То е в изключително тежко общо състояние\", съобщи д-р Антон Станев. Лекарски екип в момента оперира пострадалото дете.   \"Пострадалото 2-годишно дете в болница \"Света Анна“ във Варна е на паднало от около три етажа височина\", съобщи говорителят на ОДМВР – Варна Ивана Милева. \"Детайлите около самия инцидент са факти, които ще се изясняват в рамките на досъдебното производство.    По първоначална информация 2-годишното дете е паднало през парапета на междустълбищната площадка в старата сграда на болницата. Там се намира родилното отделение. При падането то е получило тежка черепно-мозъчна травма и е в критично състояние. Зам.-изпълнителният директор на лечебното заведения д-р Антон Станев съобщи, че детето не е пациент на болницата, а е било на свиждане в родилното отделение. Предстои да стане ясно защо детето се е намирало в болничното заведение, въпреки обявената грипна епидемия в област Варна, която забранява свижданията в лечебните заведения за болнична помощ на територията на област Варна до 4 февруари.   Според д-р Антон Станев детето е било придружавано от двама души, като все още не е ясно дали те са родителите му. Разследват се детайлите и обстоятелствата около случилото се. Образувано е досъдебно производство, уведомен е прокурор от Районна прокуратура – Варна.    ", "date": "2019.02.03", "title": "2-годишно момченце падна от третия етаж на болница във Варна"}
{"url": "http://epicenter.bg/article/Temperaturen-rekord-be-registriran-v-Haskovo/174385/2/0", "text": "Абсолютен температурен рекорд бе регистриран в Хасково следобед днес, съобщават от местната хидрометеорологична обсерватория. Но най-високата температура за деня е измерена в Ахтопол- 21 градуса, съобщиха в разгара зимата от Националния институт по метеорология и хидрология (НИМХ) .     Живакът в Хасково се качи до 18,0 градуса, което е най-високата стойност откакто се правят измервания. Досега най-високи са били градусите през далечната 1912 година. Тогава термометърът е стигнал до 16,8 деления. За днешния рекорд една от причините е южният вятър.   19 градуса е измерената температура във Велико Търново и Бургас. Тези температури ще са най-високите и за следващата седмица, защото идните дни ще започне понижаване.   Максималната рекордна температура от 24,2 градуса е измерена във Велико Търново на тази дата през 2016 година. Рекордната максимална температура за февруари досега- 26,7 градуса е измерена в Севлиево, отново през 2016 година.   От НИМХ посочиха, че затоплянето по това време на годината е съвсем нормално, заради настаняването на по-топли въздушни маси.   За утре в региона се очакват минимални температури между 3 и 8 градуса и максимални между 12 и 17 градуса. Облачността ще е разкъсана, вятърът ще стихва.  ", "date": "2019.02.03", "title": "Температурен рекорд бе регистриран в Хасково, 21 градуса в Ахтопол!"}
{"url": "http://epicenter.bg/article/Manolova-shte-uchastva-v-zasedanieto-na-Administrativniya-sad-po-zhalba-sreshtu--Toplofikatsiya-Sofiya-/174388/2/0", "text": "Омбудсманът Мая Манолова ще участва на 4 февруари 2019 г. от 9.30 часа в заседанието на Административен съд - София по жалба срещу решение на изпълнителния директор на „Топлофикация София“ ЕАД, с което бе отказан достъп до обществена информация. Това съобщиха от пресофиса на омбудсмана.   На 7 октомври 2016 г. общественият защитник поиска отговор на десет въпроса по Закона за достъп до обществена информация (ЗДОИ). В рамките на 14-дневния срок омбудсманът не получи изрично решение съгласно законовите изисквания. Вместо това, от „Топлофикация София“ ЕАД изразиха писмено становище, в което се твърди, че поисканата информация и субекти не попадат в приложното поле на ЗДОИ.   В жалбата си до Административния съд Манолова подчерта, че „топлофикационното дружество е в кръга на задължените субекти съгласно ЗДОИ, тъй като представлява публичноправна организация по смисъла на закона“. Освен това тя заяви, че „исканата информация е „обществена“ по смисъла на ЗДОИ; не са спазени изискванията за форма на отказа; исканата информация не съдържа търговска тайна; налице е надделяващ обществен интерес“.   Омбудсманът поиска от монополното дружество информация по ЗДОИ след като Конституционният съд отхвърли искането за противоконституционност на разпоредби в Гражданския процесуален кодекс и Данъчно-осигурителния процесуален кодекс. Става дума за т.нар. „юрисконсултски възнаграждения“, които „Топлофикация“ прибира от своите длъжници, въпреки че заплатите на юристите ѝ са включени в цената на топлинната енергия, одобрена от КЕВР.   По информация на обществения защитник над 15 млн. лева е събрало дружеството от потребителите в столицата само през 2015 година чрез започнатите дела срещу 21 хиляди столичани. В тези производства дружеството е поискало минимум 300 лева пред съда, 350 лева пред частен съдебен изпълнител, дължими са и 300 лева по исковото производство. През 2018 г. съдът отмени „мълчаливия отказ“ на изпълнителния директор на „Топлофикация София“ ЕАД, като преписката бе върната за произнасяне. Последва решение на столичното топлофикационно дружество, в което отново изпълнителния директор отказа да предостави исканата обществена информация, предмет на настоящото съдебно производство.  ", "date": "2019.02.03", "title": "Манолова ще участва в заседанието на Административния съд по жалба срещу „Топлофикация София“"}
{"url": "http://epicenter.bg/article/Stanishev--Bitkata-na-GERB-s-Elena-Yoncheva-na-tema-koruptsiya-e-obrechena-na-zaguba-za-tyah/174389/2/0", "text": "Лидерът на европейските социалисти и евродепутат от левицата Сергей Станишев подкрепи журналиста и депутат от „БСП за България“ Елена Йончева. В предаването „120 минути” по БТВ той заяви, че ГЕРБ не могат да победят Йончева в битката на тема корупция.   „На последния конгрес на БСП призовах да я подкрепят. Познавам Елена и знам що за човек е, сигурен съм, че съдът ще се произнесе справедливо по този въпрос. Грешката на ГЕРБ е, че след 10 години на власт водят битка с Елена Йончева на тема корупция. Това е обречено на загуба за тях. Хората няма да им повярват”, коментира Станишев.   Лидерът на европейските социалисти изтъкна значението на консолидацията за успех на евроизборите. Станишев обърна внимание, че обикновено БСП постига по-слаба мобилизация на европейски избори в сравнение с другите избори – местни и парламентарни. По думите му това означава, че не трябва да се създават вътрешнопартийни конфликти, а трябва да се изведе силна програма и листа, която ще убеди хората да ги подкрепят.   „Аз съм водил много европейски кампании, знам къде са ни слабостите и затова казах на конгреса на БСП, при това изравняване на силите между БСП и ГЕРБ, за да постигнем победа, трябва да знаем, че залогът е много по-голям от тези 17 човека, които ще бъдат избрани. Залогът е дали ще се отиде към предсрочни избори, какви ще бъдат нагласите за местните избори, това е тест. Оттам ще тръгнат много процеси. Ние не бива да излъчваме сигнали за спорове, всичко може да бъде направено умно, за да се мобилизират нашите избиратели”, заяви евродепутатът.   Сергей Станишев заяви, че го тревожи стилът на правене на политика в България. „Трябва да има остри сблъсъци по политики, но чисто човешки е добре да се спазва добрият тон, защото нашата политика започва да прилича на кръчмарска разправия, което само може да отврати хората”, каза лидерът на европейските социалисти и допълни, че има за какво да се спори с ГЕРБ и ЕНП. Станишев допълни, че евроизборите не са атрактивни за българските избиратели и не само, но хората трябва да започнат да се интересуват повече от процесите в Европа. Той посочи, че партията на европейските социалисти ще се бори за въвеждане на регулации над големите корпорации.   „Регулации трябва да има, това е огромно поле, в което се движат гигантски потоци от информация и никой не носи отговорност за истина, лъжа, дори в морален план. Регулация трябва да има при големите корпорации по отношение на данъчното облагане – европейските социалисти сме предложили да има т.н Данък ГАФ („Гугъл”, „Амазон”, „Фейсбук”), които плащат много по-ниски данъци, отколкото обикновена нормална фирма, използвайки вратичките в законодателството на държавно ниво”, каза още той.    ", "date": "2019.02.03", "title": "Станишев: Битката на ГЕРБ с Елена Йончева на тема корупция е обречена на загуба за тях"}
{"url": "http://epicenter.bg/article/Trima-tsigani-prebiha-i-ograbiha-vazrasten-mazh-pred-blok-v-Kazanlak/174378/3/0", "text": "  Трима цигани нападнали възрастен мъж в Казанлък, който се е връщал от пазар с покупки. Инцидентът е станал пред блок 19 в квартал \"Васил Левски“ днес в ранния следобед. Ромите нападнали 77-годишния пенсионер и го свалили на земята.   След като пребили мъжа, те успели да му отмъкнат парична сума, мобилен телефон, покупките, дори фиша от тотото, който човекът току-що си купил. Благодарение на бързата реакция на органите на реда двама от тримата извършители са задържани, третият се издирва. Единият от хванатите е 38-годишен престъпник, който едва преди седмица излязъл от затвора след 10-годишна присъда.    ", "date": "2019.02.03", "title": "Трима цигани пребиха и ограбиха възрастен мъж пред блок в Казанлък"}
{"url": "http://epicenter.bg/article/Temenuzhka-Petkova--Balgariya-shte-stroi-otklonenie-ot--Turski-potok-/174372/4/0", "text": "България ще строи отклонение от газопровода Турски поток, което да доведе руски газ до хъб Балкан. Това заяви министърът на енергетиката Теменужка Петкова в интервю за предаването „Неделя 150“ по БНР.   Тя уточни, че процедурата е в съответствие с европейските правила и че стремежът е да се запази ключовото място на България на газовата карта в Европа. Пазарния тест е проведен и е ангажиран на 100% както входния така и изходния капацитет на тръбата.   „Обществената поръчка е в ход и ние очакваме подаването на заявление за участие до 15 февруари. В началото на 2020 година проектът трябва да бъде въведен в експлоатация“. Процедурата за избор на стратегически инвеститор за АЕЦ „Белене“ също е в ход, работи се върху поканата, която да бъде разпратена до заявилите интерес компании от Китай, Франция включително и до конструктора на проекта Росатом, интерес има и от Дженеръл електрик. „Всичко това, което предстои да се случи в рамките на процедурата, ще покаже доколко този интерес е реален и доколко проектът ще има своята икономическа реализация и жизнеспособност. Нашата амбиция и желание е българската държава, чрез Националната електрическа компания, да притежава блокираща квота в този проект, тъй като не бива да забравяме, че проектът се развива на територията на България и ядреният риск остава за държавата\".  ", "date": "2019.02.03", "title": "Теменужка Петкова: България ще строи отклонение от „Турски поток“"}
{"url": "http://epicenter.bg/article/416-hilyadi-balgari-zhiveyat-v-Germaniya/174352/11/0", "text": "Министерството на външните работи на Р. България е изпратило на 31 януари 2019 г. до www.eurochicago.com писмо в отговор на въпроси на редакцията на уебсайта, свързани с броя на българите извън страната по държави, броя на дипломатическите представителства по света и на служителите в тях, броя на сътрудниците на бившата ДС, работещи в министерството и в дипломатическите мисии. Отговорът е подписан от постоянния секретар на МВнР Елена Шекерлетова, се казва в съобщение на eurochicago.com.   Според отговора най-много са българските граждани в Германия - 416 хиляди, но за повечето от страните, където има по-големи български разселения, данните са видимо закръглени. Така например за Франция числото е 60-80 хиляди, за Австралия - 10-15 хиляди, за Нова Зеландия - 3-5 хиляди и пр. За Турция са посочени 350 хиляди, за САЩ - 300 хиляди, за Гърция също 300 хиляди, за Испания - 250 хиляди, за Великобритания - 200 хиляди, за Италия - 120 хиляди, за Канада - 70 хиляди, за Австрия - 35 хиляди, за Молдова - 31 хиляди, за Кипър - 25 хиляди, за Чехия също 25 хиляди, за Южна Африка - 20 хиляди, за Швейцария - 12 хиляди, за Норвегия - 7 хиляди, за ОАЕ - също 7 хиляди, за Малта - 6 хиляди, за Полша - 4 хиляди, за Йордания - хиляда и пр. Ако сравним новополучените данни с данните отпреди седем години (след предишното запитване до МВнР), ще видим, че през 2011 г. броят на българските граждани в Германия е бил само 74 869, а сега числото е над 400 хиляди и това е доста повече от САЩ, Гърция и Испания. За 2011 г. данните за Великобритания са 100 хиляди български граждани, за Франция - 30 хиляди, данните за Турция - 500 хиляди. Т.е., българските граждани във Великобритания са се увеличили за 7 години със 100 хиляди, тези във Франция с 30-50 хиляди, а тези в Турция са намалели със 150 хиляди. Данните за САЩ, за Гърция и за Испания са същите, както сега. Излиза, че за седем години няма никакви промени в броя на българските граждани в тези страни, което едва ли е така, се констатира в съобщението на eurochicago.com.   Общият брой на българските граждани по света, според данните за 2011 г., изпратени ни в началото на 2012 г. от МВнР, е бил 2 018 792. Ако съберем грубо приблизителните данни, изпратени ни сега по Закона за достъп до обществена информация (ЗДОИ), ще получим над 2 млн. и 417 хиляди български граждани извън България за 2018 г., твърди чикагският уебсайт и отбелязва, че според данните на МВнР българските емигранти по света са се увеличили с 400 хиляди за седем години.   Българскоезичната електронна медия посочва, че в писмото си до МВнР от 10 януари т.г. е включила и въпроси, зададени не по ЗДОИ, свързани с идеята да се направи преброяване на българските граждани извън България. По тази тема от МВнР засега не са изпратили отговори. Според някои източници, продължава eurochicago.com, населението на България, вече е под 7 млн. Тези над 2 млн. и 417 хиляди български граждани в чужбина са една значителна част от тях, при това повечето са в активна и работоспособна възраст. И тази твърде значителна част наши съграждани с избирателни права, нямат никакво институционално представителство в България, ако не броим 25-те служители в печално прославилата се Държавна агенция за българите в чужбина.   На втория въпрос, зададен по ЗДОИ, а именно за броя на българските дипломатически и консулски представителства по света и броя на служителите в тях, от МВнР са изпратили данни за служителите в задграничните представителства. Вижда се, че на много места те са по един или двама човека и не е ясно как успяват и да обслужат българите, и да свършат другата си дипломатическа дейност свързана с политическите, културни и бизнес контакти. От данните на МВнР личи, че най-много български дипломатически представители има в Брюксел - 61 в Постоянното представителство на България в ЕС, 14 в представителството ни в НАТО и 10 в българското посолство в града. В Москва (Руска федерация) българските дипломатически служители са 32; 25 - в Истанбул (Турция); 20 в Атина (Гърция); 19 в Скопие (Р. Македония); по 18 в Белград (Сърбия) и Париж (Франция); по 17 в Анкара (Турция), Берлин (Германия) и Лондон (Великобритания); 15 във Вашингтон (САЩ); по 13 в Рим (Италия), Киев (Украйна) и Техеран (Иран); 12 в Женева (Швейцария); 11 в Солун (Гърция); по 10 в Букурещ (Румъния) и Хага (Нидерландия); по 9 в Мадрид (Испания), Пекин (Китай), Тирана (Албания), Кайро (Египет) и Бейрут (Ливан); по 8 в Будапеща (Унгария) и Сараево (Босна и Херцеговина), по 7 в Прага (Чехия), Кишинев (Молдова) и Страсбург; по 6 в Копенхаген (Дания), Токио (Япония), Прищина (Косово), Мюнхен (Германия), Одеса (Украйна), по 5 в Берн (Швейцария), Лисабон (Португалия) и др. В Ню Йорк има 15 души в постоянно представителство и още 5 - в генералното консулство. Във Виена (Австрия) има 13 души в посолството и още 8 в постоянно представителство. Според изпратените данни в Белгия има общо 85 български дипломатически представители. В Турция са общо 53 (25 в Истанбул, 17 в Анкара, 8 в Одрин и 3 в Бурса). В САЩ има общо 40 дипломатически служители (20 в Ню Йорк, 15 във Вашингтон, 3 в Чикаго и 2 в Лос Анжелос). В Руската федерация са общо 36 (32 в Москва и 4 в Санкт Петербург).   В Гърция са общо 31 (20 в Атина и 11 в Солун). В Германия са общо 26 (17 в Берлин, 6 в Мюнхен и 3 във Франкфурт на Майн). В Р. Македония са общо 22 (18 в Скопие и 4 в Битоля). В Сърбия са общо 21 (18 в Белград и 3 в Ниш). В Украйна са общо 19 (13 в Киев и 6 в Одеса). За последните две години служителите на бившата ДС, понастоящем на работа във външното министерство на Република България, са намалели с двама - от 56 на 54, завършва публикацията си eurochicago.com.        ", "date": "2019.02.03", "title": "416 хиляди българи живеят в Германия"}
{"url": "http://epicenter.bg/article/-Mariya-Gulegina---talantat-s-golemiya-opit--koyto-vsichko-razpalva-okolo-sebe-si/174354/6/0", "text": "                                                                                                                     В две представления на „Парсифал“ и софийската публика има възможността да оцени мощния талант на именитото драматично сопрано Мария Гулегина в трудния Вагнеров репертоар.   Световноизвестната прима от Метрополитън, Ла Скала, Ковънт гардън, Мариинския театър, Арена ди Верона, пяла на оперните сцени във Виена, Париж, Сао Паоло, Чикаго, Берлин, Рим, Лондон, Сан Франциско, работила с Павароти, Доминго, Лео Нучи, с диригенти като Рикардо Мути, Валерий Гергиев, Зубин Мета, Клаудио Абадо, е тук за ролята на магьосницата Кундри, в последния шедьовър на композитора. Режисьор, знаем, е акад. Пламен Карталов, диригент е германецът Константин Тринкс.   Част от зрителите в салона вече имаха представа на живо от дарованията на примадоната от първото ѝ гостуване в България. Лятото – в третото издание \"Опера на стадиона\" в Стара Загора.   Тогава именитата певица се представи като Абигаил в \"Набуко\" от Верди, като си партнираха отново, както в Италия, със солиста на Националната опера в Букурещ Йонуц Паску, в ролята на Набуко. Наричат я не само „вокално чудо“, а и „кралицата на Верди“, „руското сопрано с вердиевска музика в кръвта си“, заради безспорните неповторими образи, които създава във всичките си роли от оперния репертоар на композитора, превърнал се в традиционен за театрите.   Пристигна в града на липите от изтощително турне в Япония, Токио, и веднага след това заминаваше за Лос Анджелис. Поканата беше от артистичния директор на Старозагорската опера мецосопраното Веселина Кацарова, с която те са пели заедно. Но като че ли и с определения реверанс към „Великата, Великата, Великата“ Гена Димитрова, както тя винаги я нарича с признателност („Моята велика колежка Гена Димитрова, с която се познавах, не може да се каже че дружахме, но бяхме много добри познати.“), веднага след която в 1986 година тя е пяла „Набуко“ в Миланската Скала.   Спектакълът беше дирижиран от главния диригент на Операта Ивайло Кринчев,  режисьор беше Огнян Драганов, а дизайнер на костюмите на солистите – младият  Денис Иванов. Всички те споделиха интересните си впечатления от работния им контакт със световната певица.       Основното, което човек трябва да направи в една драматургия, е да не изостря контрастите, а „Набуко“ е пълна с такива контрасти – любов и омраза. Те са заложени в музиката. Това е произведение, което за диригентите не представлява кой знае каква трудност, но във всеки детайл може да намери момент, който да те подведе в една или друга посока. Когато разполагаш с такива певци е лесно, нещата се получават.   То е като да правиш любов. Аз съм човекът, който ретранслира някакви неща между оркестър – солисти – и моето виждане, в цялата музикална партитура. Разбира се, в началото бях изключително много респектиран.   - Много просто и много лесно.   - Когато бяхме на репетицията, ми махна в средата на арията, да отида до нея. Даже не я чух какво каза, мислех си че създавам някакъв проблем в темпата, а тя: Маестро, Вие сте гений. Аз направих някакъв доста хъшлашки жест от рода на – „остави тая работа, след като сме се събрали, то е за да си вършим работата. Нормално е.“   Това място (стадиона – б.моя) го познаваме вече. Всичко, което се получава, не е благодарение на един или двама души, а на целия технически екип, на цялото озвучаване. Всички бурмички са изключително важни в такъв ансамблов момент. Защото без добър звук – да чувам какво става, да има качествен звук в монитора, нищо няма да се получи.   Удоволствието беше, че разполагах със солисти, които са пели този спектакъл изключително много, не говоря за Мария Гулегина, а за Ивайло Джуров, Йонуц Паску, Ивайло Михайлов – на  който не му е коронна партия Измаел. Много е хубаво, когато и в т.нар. второстепенни партии, имаш хора на мястото си. Тогава можеш да направиш някои неща и да ги „подведеш“. А нашата работа е сугестивна, подвеждаш ги в някаква посока. Те или тръгват, или – не.   А с Гулегина се оказа изключително просто. Получи се от първия път. Тя беше доста учудена. Човек от нейния ранг, идвайки в България за първи път, попадайки в Опера в един провинциален град, може би даже имаше други очаквания от първата репетиция.   - Естествено че се усеща. Това е човек, пял тази партия изключително много пъти, с най-големите диригенти в света, с абсолютно установена лична позиция по отношение на присъствие, жестове, на звук. Но ние разменихме буквално три изречения в началото на репетицията, едно-две изречения в средата на репетицията и приключихме. Всичко се получи някак си много просто.   Напоследък все повече разбирам, че големите артисти са обикновени хора. Гулегина, към целия колектив на Операта, се отнасяше с необходимия професионален респект. И е много впечатлена от техническите служби. Не случайно повтарям всички служби на Операта, защото това е един организъм. За да сработи, трябва всеки да бъде на мястото си.    - Всяка солистка, която изпълнява Абигайл, го прави по собствен начин. Първо технологично е изключително трудна партия. За да я покриеш, понякога изисква определени леки компромиси по отношение на музикалната драматургия. Докато с нея това не се случи. Напротив, поиска да пее два пъти Кабалета, което е нормално.   Оказа се, колкото и парадоксално да звучи, ние го нямахме в нотите, защото те са писани на ръка – в България това също е един много голям проблем – та трябваше даже да възстановим отрязъка с хора между първия и втория куплет, и това го направихме. Защото естествено, когато иска да го изпее два пъти… А тя съвсем по човешки каза: Аз за първи път пея в България и може би публиката очаква да чуе двата куплета. Човек, който държи на нивото си, на представянето си, нормално е.     - За мене – всичко, защото за три дена трябваше да направя спектакъл, а тези големи неща са много трудни. Най-напред имах притесненията каква ще е Мария Гулегина? Как ще приеме тази атмосфера тук, защото работи по най-големите сцени. А като човек, който ръководи театър, съм щастлив, че все повече Стара Загора става място, в което се прави изкуство в България.   Не само има място за изкуство и опера в града, а  за изкуство от цяла България. Тук имаше гости от чужбина, специално дошли; освен официалните лица от Парламента, зам.-председателят на Парламента, посланикът на Малта, представител на посолството на Русия – превръща се в притегателен център. И то на стадиона. Първата година на майтап направихме „Аида“, участвайки в честването 100 години организиран футбол в Стара Загора. Изведнъж се превърна в уникално място, където могат да се правят уникални спектакли. Защото действително спектакълът е само един. По причина, че разполагаме с много кратък период, можем да го направим – изиграем – и развалим. Утре, нищо от построеното от нас, не трябва да го има.    - Най-лесно се работи с много добри певци. Тя прие абсолютно всичко, което аз поисках, защото беше логично. Като разположение на няколко места в операта, като разположение за моята режисьорска концепция Гулегина ги прие и смятам че с такива певци, понеже се работи лесно, може да се направи оперен спектакъл за по-кратко време.   - Не. Напротив, ние се допълнихме. Така че се получи много интересна симбиоза между всички артисти и нея. Един голям талант, голям артист, който с големия си опит, запалва всичко около себе си.   - Много трудно. Благодарение на това, че имаме артистичен директор в лицето на Веселина Кацарова, която е реклама пред всяка голяма агенция за оперни певци, пред всеки един театър в света. Името на Веселина Кацарова отваря врати.   Тя беше в основата на това Мария Гулегина да се довери и да дойде не в Национален театър, а дойде за първи път в България и за първи път в Стара Загора, и то не в нашата Опера, а на стадиона. Което е в противовес с нейните разбирания, защото тя не обича да пее с микрофон.   - Пя. Съгласи се. Видя че няма как да стане на тази голяма сцена без микрофон.     - Личното ми мнение е, че този състав е достоен за най-големите театри по света. Съставът, който беше около Гулегина, беше избран внимателно от всички нас. Имахме Измаел, Абдало – обикновено изпълнителите на тези роли са от хоровете на театрите, но тук, пяха от първите солисти на нашата Опера. Ивайло Йовчев – който всички познават от премиерата на „Лучия ди Ламермур“.   Ивайло Михайлов – тенор, вече набиращ смелост и сила в България и в чужбина. Ивайло Джуров – прекрасен Захария, който стои до Мария Гулегина изключително добре. И Петя Петрова – също, в ролята на Фенена. Съставът е подбран много внимателно, защото дори не можем да си представим, ако сложим до това име, до тази огромна певица някой, който не е на нейното ниво.    - Току-що говорихме с Мария Гулегина, искаме да я поканим да изпее „Турандот“ при нас, на сцената на Старозагорската опера.       - За обогатяване и развиване, огромно влияние оказа срещата ми с творец като Мария Гулегина, защото е човек, когото не можеш да срещнеш всеки ден. За мене беше голям шок срещата с нея, защото се притеснявах как ще реагира на моите решения, как ще ѝ се харесат моите идеи.   Да не говорим че още когато създавах нейните костюми, държах  да проуча вкуса и стила ѝ, за да разбера какво ѝ харесва и да го предам в работата си. От човешката гледна точка. Беше интересна нашата първа проба. Аз – готов с абсолютно всичко. Тя – направо бясна, изморена, рано сутринта беше пристигнала в Стара Загора. Преди това им изпращах скици, бяха обговаряни, очевидно ги поласках, явно не им е практика.   А за мене винаги е важно артистът да се чувства комфортно. Защото има доста художници и режисьори, които искат да натрапят своята идея и агресивно да я наложат. Аз нямам това притеснение, винаги мога да покажа своя талант, тъй като съм комбинативен и гъвкав. Каквото и да ми кажат, мога по всякакъв начин, пак да наложа деликатно моето си, но така, че и отсрещната страна да бъде щастлива. Много трудна беше първата проба, не искаше да допуска никого до себе си. Но, когато ѝ заговорих на един добър руски, обърнах се към нея на лично и бащино име, явно усети нещо топло.   Те всички ѝ говорят на италиански, на английски – а пък аз, на руски. И тя като се облече в първия, във втория, в третия костюм, омекна. Допусна ме най-близко до себе си, от всички останали. Това ме зарадва, защото бях притеснен, как ще комуникирам с нея, като е тъй трудна? Всъщност, лесна е, но е с много силен характер. Тя е от тези силни хора, до които може само силен човек да стои, има невероятна енергия – като огън е.   Трудно се издържа до толкова силен човек – или те задушава, или те въздига. Бях щастлив, че с мене се случи второто и ние се сприятелихме. Решихме по костюмите всичко заедно. Тя даваше много идеи, аз давах, и това е голямо щастие за мене.   Иначе, ако говорим цялостно за костюма, винаги когато се изработват е много трудно, защото подходът трябва да е съвсем различен, особено, когато спектакълът е навън. Онзи фин детайл, онези елегантни красоти, които са характерни в костюма за спектакъл на закрито, не могат да се използват – никой няма да ги види. Тук публиката гледа отдалече, силуетът трябва да бъде огромен, ярък, без много фини детайли, всичко да е много обемно, забележимо, за да има ефект. Това се отнася за украшения, гривни, бижута, кройка на дреха, силует на дреха, цвят на дреха. За мене беше интересно да пробвам себе си, в този начин на работа.    - Да. Досега имам 8-9 постановки, но на открито, никога. И такава голяма опера никога не съм правил. Преди да започне спектакълът, като се обличахме, Мария Гулегина каза: Каква хубава работа направихме! Какви хубави костюми!   А на генералната репетиция, докато си чакаше реда на първия ред, ми каза: Какво значение има хубавия костюм. Ето, сега седя, и се чувствам кралица. Като си спомня в началото – безкрайно директна, много рязка, тя казва какво ще стане, не пита дали ще е възможно. Но явно видя моя вкус, той ѝ допадна, и започна да се съветва, беше много мило за мене.   Ето какво ми написа в програмката: Благодаря ти за прекрасните костюми. Дано да се срещнем отново. Музикалният бизнес е един от най-трудните, за да направиш такава кариера, каквато е направила тя, трябва да си много силен човек, с твърд характер, за да можеш да оцелееш.   А как самата   се почувства като новодошла сред старозагорските колеги. Най-напред оценката ѝ:   Това, което видях в този театър, вас, но и как работите, как работи младият дизайнер по костюмите, и всичко това заедно, за мене е потресаващо. Как е възможно за два дена да се направи такава постановка! Не зная как. Как е възможно да дирижираш оркестъра и гледаш от такова разстояние сцената? И оркестърът звучи. На първата репетиция, когато засвириха, си помислих – а аз къде съм?   Имах лош опит от Вашингтон. В здание, неприспособено за кръгла сцена, ние пяхме „Аида“, а оркестърът беше зад нас. Имахме монитори, публиката беше около нас, и ти ходиш ….. чуваш оркестъра едва-едва, не виждаш диригента – ужас. Тук се справих с хитрост. Всичко беше под контрол. Нито един спектакъл не се крепи само на единичните, соловите изпълнители, ако не са като цялостен състав, както е тук в нашия „Набуко“.   Огромно благодаря към всички. Благодаря че ме поканихте в този хотел, толкова ми харесва родната му одеска миризма, как се грижат за нас, почувствах се, все едно съм се върнала у дома. Все едно не идвам на ново място, а се връщам вкъщи. Нямам думи, аз съм ваша длъжница. И такова количество цветя…   Маестро, моля. А защо не направим “La regata veneziana”/” Венецианска регата” (Джоакино Росини) имаме забележителен аранжьор, той специално за мене е направил аранжимента. Но ми е нужно много внимателно да подбера кога да дойда, за да съм в добра форма. Иначе младите ви таланти ще ме забият и повече няма да дойда.   Когато разбра, че неотдавна Старозагорската опера са направили в цирка „Палячи“, веднага попита: Калуди ли пя? И си спомни: ние с Калудко – така му казвам аз – пяхме 1991-92 година в „Бал с маски“ в Генуа. Тогава бяхме бедни, не можехме да си позволим да отидем в ресторант, купихме си пържена риба, направихме си салата – каква младост беше, спомен от младостта. После в Генуа исках да намеря къде си купувахме тези рибки, не намерих.   : А каква е разликата между сцените? Няма никаква разлика, но когато отиваш и пееш, получаваш удоволствие независимо дали си на сцената на Скалата, в Берлин или в Стара Загора, или в Арена ди Верона. Разбира се, на открито е доста тежко да се пее. А в театъра по принцип винаги… знаеш че приятелите ти са прелетели, че това е твойта публика. Винаги е приятно.  - Театърът е синтетичен жанр, важно е всичко. Няма такова нещо като – това е по-важно от другото. Даже, ако шивачът ти е направил нещо неправилно по костюма, е важно. И абсолютно всички са важни. Дори човекът, който отваря вратата. Той също е важен. Защото може вратата да не се отвори и да съсипе настроението на певеца или на диригента.    - Чувствах се прекрасно. Аз даже забравих да мисля за дъжда. За такива неща не трябва да се мисли. За никакви смущения не трябва да се мисли. Те нямат отношение към музиката. Когато излизаш на сцената, трябва да пееш. Толкова. Нищо друго не съществува. Дъжд, сняг, гръм, мълния – абсолютно все едно.    - Защото Веселинка (Веселина Кацарова – б.м.) ме попита. Ние не се виждаме често с нея, но 1994 или 1996 година, там някъде, се запознахме и пяхме заедно в „Андре Шение“, във Виена.    - Никак. Ако продължава както сега да не се чака да съзрее гласът, да стане по-зрял. Да се дочака да се развие в нещо повече. Не може сега да изпееш една нота, утре съвсем друго, после всичко. Това може да навреди на гласа. Вижте какво става по тези телевизионни шоута. И там е същото. В America's Got Talent (Америка търси талант) или в която и да е страна с търсене на таланти. Идва недоучен човек. Всички стават, крещят. Влияе му на психика. А не трябва. Трябва да се занимава спокойно, докато не се научи, но сериозно, задълбочено. А не да изпееш две ноти.   Това е просто маркетинг. Никой не се вълнува, обаче публиката намалява, става по-малко. И театралните директори знаят, завесата се отваря – затваря. Такива патриоти и любители на операта както тук, при вас, е едно щастие. Валерий Гергиев в Мариинския театър, който знае конкретно какво и как трябва; в Ла Скала беше маестро Рикардо Мути. Но беше.    - Не, певците са длъжни да бъдат и актьори. В голяма степен. Те трябва да са актьори, но не и марионетки. Не са длъжни да бъдат марионетките, на които им се казва само съблечи се, лягай, ставай. Той трябва чрез себе си да покаже какъв е.  ", "date": "2019.02.03", "title": " Мария Гулегина – талантът с големия опит, който всичко разпалва около себе си"}
{"url": "http://epicenter.bg/article/SASht-sa-gotovi-na-novi-pregovori-s-Rusiya-za-kontrola-nad-orazhiyata/174353/7/0", "text": "САЩ са готови на нови преговори с Русия по контрола над въоръженията, стига да има възможност за проверка на договореностите и привеждането им в изпълнение, заяви държавният секретар на САЩ Майк Помпейо, цитиран от ТАСС и БТА.   \"САЩ продължават да държат на действителен контрол над въоръженията, който гарантира сигурността на САЩ и на техните съюзници и партньори, който може да бъде проверяван и привеждан в изпълнение и който включва партньори, които отговорно изпълняват задълженията си. САЩ са готови да преговарят с Русия по контрол над въоръженията, който отговоря на тези критерии\", каза Помпейо. \"За жалост Договорът за ликвидиране на ракетите със среден и малък обсег вече не действа, защото Русия продължава да го нарушава. Днешните ни действия имат за цел да защитят националната сигурност и интереси на САЩ, както и нашите съюзници и партньори\", добави той.   По-рано руското външно министерство съобщи, че САЩ официално са уведомили Русия, че прекратяват участието си в Договора за ликвидиране на ракетите със среден и малък обсег от 1987 г. и започват процедура по оттегляне от него. След това руският президент Владимир Путин обяви, че и Русия прекратява участието си в договора.    ", "date": "2019.02.03", "title": "САЩ са готови на нови преговори с Русия за контрола над оръжията"}
{"url": "http://epicenter.bg/article/Hotel-Marinela-Sofia---gord-domakin-na-chetvartoto-izdanie-na-Sofia-Open-2019-/174374/8/0", "text": "Столицата ни ще бъде най-горещата тенис точка през идната седмица, а хотел Marinela Sofia впечатли своите гости с огромна тенис топка в човешки размер, която с поставянето си прикова вниманието и привлече десетки желаещи за снимка. В предстоящите дни носителят на три титли от \"Големият шлем\" и бивш номер 3 в света Стан Вавринка, бившият номер 6 Гаел Монфис и още шест звезди от топ 30 на световната ранглиста ще участват във вълнуващия тенис турнир. Стефанос Циципас, Карен Хачанов, Данийл Медведев, Роберто Баутиста Агут, Николоз Басилашвили, Фернандо Вердаско са част от имената, които ще бъдат гости на петзвездния хотел. Част от вече пристигналите звезди вече оставиха своя звезден автограф върху впечатляващата тенис топка, разположена на централно място до рецепцията. Сред първите бе първият шампион в София и световен номер 18 Роберто Баутиста Агут. Веднага след пристигането си в хотела се разписа и миналогодишният финалист Мариус Копил, който тази година ще срещне още в първи кръг Стан Вавринка. Емоциите и интересните случки в хотела на тенис звездите продължават. В понеделник (04.02) в ресторант Bulgar ще се състои официалният коктейл на Sofia Open 2019, на който световните играчи, участници във внушителния турнир, ще се срещнат с официалния екип на организаторите на Sofia Open, дипломати, популярни лица от света на спорта и културата на България и фенове на тениса. В по-късните часове Megami Club – Hotel Marinela ще посрещне ВИП гостите на официалното Players Party на Sofia Open. ", "date": "2019.02.03", "title": "Хотел Marinela Sofia – горд домакин на четвъртото издание на Sofia Open 2019!"}
{"url": "http://epicenter.bg/article/Grisho-razgleda-i-Rilskiya-manastir/174384/8/0", "text": "Най-добрият ни тенисист Григор Димитров си замина от България бързо и неусетно, но продължава да радва феновете си със снимки от незабравими места по родните ширини, съобщава БТВ.   Преди да хване самолета за Монако той посети деца в Перник, а днес публикува в социалните мрежи кадри от Рилския манастир.   Световният номер 24 е посетил свещеното място в компания на майка си Мария, мениджъра си Георги Стоименов и неговата съпруга и легенда на женския ни тенис Катерина Малеева.   \"Страхотно си прекарах, докато разглеждах Рилския манастир със семейството и приятелите ми. България е пълна с толкова много история и красота, а аз искам да я видя цялата. Кое е следващото място, което тряба да посетя?\", написа Димитров под снимките.   Първата ни ракета няма да участва на \"София Оупън\", а заради контузия ще пропусне и турнира в Ротердам.    ", "date": "2019.02.03", "title": "Гришо разгледа и Рилския манастир"}
{"url": "http://epicenter.bg/article/Si-Dzinpin-i-Donald-Tramp--mozhe-da-se-sreshtnat-v-Da-Nang--Vietnam--v-kraya-na-fevruari/174356/7/0", "text": "Президентите на Китай и САЩ планират да се срещнат във Виетнам на 27 и 28 февруари, където да продължат обсъжданията във връзка с търговския спор между двете държави, пише на електронната си страница китайския всекидневник South China Morning Post, цитиран от \"Фокус\". Това е било споменато от Тръмп в разговорите му през отминалата седмица с китайската търговска делегация във Вашингтон. Не се съобщават подробности около предстоящата среща, а от китайското Външно министерство съобщават само, че Си желае да поддържа връзка с Тръмп по всички възможни начини. Вашингтон се подготвя и за втората среща на върха между Тръмп и севернокорейския лидер Ким Чен-ун също в края на февруари.  ", "date": "2019.02.03", "title": "Си Дзинпин и Доналд Тръмп „може да се срещнат в Да Нанг, Виетнам“ в края на февруари"}
{"url": "http://epicenter.bg/article/-quot-Zhaltite-zhiletki-quot--otnovo-vlyazoha-v-sblasak-s-politsiyata/174368/7/0", "text": "За 12-и път от ноември насам \"Жълтите жилетки\" излязоха по улиците на Париж и другите големи градове, съобщи БТВ. Демонстрациите срещу президента Макрон и политиката на правителството и този път по традиция преминаха в сблъсъци с полицията.   Ситуацията в района на площад \"Република\" вече се е нормализирала.  По-рано през деня там имаше сблъсъци между протестиращи и полицията, която използва сълзотворен газ и водни оръдия срещу агресивни демонстранти.   В протеста в Париж са участвали 10 500 души. По информация на Бе Еф Ем броят на арестуваните демонстранти в столицата е достигнал 30 души. Снощните протестите бяха в чест на ранените при предишните акции демонстранти. От началото на недоволството досега в уличните сблъсъци са пострадали близо 1000 полицаи и над 1700 \"жълти жилетки\".   Движението на \"жълтите жилетки\" възникна във Франция в средата на ноември като протест срещу увеличението на цените и данъците. Впоследствие демонстрантите насочиха протеста си срещу държавните институции, които обвиняват в неефикасно управление и недостатъчни мерки в борбата с бедността.  ", "date": "2019.02.03", "title": "\"Жълтите жилетки\" отново влязоха в сблъсък с полицията"}
{"url": "http://epicenter.bg/article/Sunday-Times--Evakuirat-kralitsata-pri-buntove-v-London-zaradi-Brekzit/174377/7/0", "text": "Кралицата и другите членове на кралското семейство ще бъдат евакуирани от Лондон в случай на бунтове, предизвикани от Брекзит без споразумение, става ясно от тайни планове, изготвени от правителството, пише Sunday Times, неделно издание на британския авторитетен всекидневник The Times.   Изготвените преди много години планове за евакуацията на кралското семейство по време на Студената война са били актуализирани през последните седмици, тъй като рискът продължава да нараства Великобритания да напусне ЕС без споразумение в края на другия месец. Плановете, които първоначално са били предназначени за действие в случай на ядрена атака от Съветския съюз са предвиждали да изведат кралицата и херцога на Единбург от Лондон до тайно място, което вестникът патриотично се е съгласил да не разкрива.   \"Тези планове за спешна евакуация са съществували от времето на Студената война, но сега са актуализирани в случай на граждански безредици след Брекзит без споразумение \", е заявил източник от кабинета пред изданието.      ", "date": "2019.02.03", "title": "Sunday Times: Евакуират кралицата при бунтове в Лондон заради Брекзит"}
{"url": "http://epicenter.bg/article/Neobichayna-oferta-v-Kitay--Ako-si-neomazhena-i-nad-30---poluchavash-dopalnitelno-otpusk-za-sreshti/174380/7/0", "text": "Работодатели в Източен Китай отправиха необичайно предложени на неомъжените си служителки над 30-годишна възраст. Да използват допълнителни дни платен отпуск, които да оползотворят за срещи и евентуално да намерят партньор, съобщава „Рашъ тудей“, цитирана от Нова телевизия.   Две компании, управляващи най-големия туристически увеселителен парк „Сонгченг“ в град Ханджоу, направиха интересен подарък на своите неомъжени служителки. Младите жени получиха допълнително пет дни отпуск за Китайската лунна нова година, който е един от най-големите празници в страната.   Официално почивните дни за Пролетния фестивал са само шест – от 4 до 10 февруари. Неомъжените дами обаче ще се върнат на работа на 15 февруари, като има опция ваканцията им да бъде удължена, ако подадат така наречената „молба за срещи“ до работодателя си. Освен това, ако дамата положи усилия и успее да си намери съпруг преди края на 2019 година, то работодателите й обещават значителен финансов бонус и по-висока заплата. В Китай все още се смята, че жените над 30-годишна възраст нямат големи шансове да се омъжат. Според все още битуващите остарели схващания дамите след 25 не могат да привлекат вниманието на мъжете и да създадат семейство. В същото време все повече млади жени отлагат решението за съпруг и деца за по-късен етап от живота си, защото предпочитат да се фокусират върху кариерите си.     ", "date": "2019.02.03", "title": "Необичайна оферта в Китай: Ако си неомъжена и над 30 получаваш допълнително отпуск за срещи"}
{"url": "http://epicenter.bg/article/Tramp-ne-izklyuchi-voenna-namesa-vav-Venetsuela/174381/7/0", "text": "Доналд Тръмп заяви, че САЩ ще останат в Ирак и не изключи военна намеса във Венецуела в интервю по американския телевизионен канал CBS, съобщава \"Фокус\". В отговор на въпроса дали ще запази военното си присъствие в Ирак, защото там САЩ имат голяма и много скъпа база, от която могат да наблюдават обстановката в района и много бързо да се намесят ако е необходимо. Той подчерта, че американския флот в района и военната авиация могат бързо да дислоцират войски, където е необходимо. Също така обаче той заяви, че ще изтегли американските военни от Афганистан и ще остави много малък контингент, защото САЩ присъстват и се бият в азиатската страна вече 19 години и той е видял и е разговарял с много ветерани-инвалиди от тази война и разбира проблемите, които тя създава. Той предупреди, че САЩ ще следят поведението на Иран и няма да допуснат Ислямската република да се сдобие с ядрено оръжие. Говорейки за кризата във Венецуела, той не изключи военна та намеса там, като заяви, че е отказал да се срещне е Николас Мадуро. Според Тръмп режимът на Мадуро е довел една от най-богатите страни в региона до икономически и социален колапс и той няма какво да си каже с него.  ", "date": "2019.02.03", "title": "Тръмп не изключи военна намеса във Венецуела"}
{"url": "http://epicenter.bg/article/Tereza-Mey-reshena-Brekzit-da-nastapi-na-29-mart-/174383/7/0", "text": "Британският премиер Тереза Мей остава решена Брекзит да настъпи на предвидената дата 29 март и да получи отстъпки от ЕС по условията на раздялата въпреки категоричния отказ на Брюксел да предоговаря споразумението.  \"Решена съм Брекзитът да се осъществи, и то навреме – на 29 март 2019 г.\", пише Мей в статия, публикувана във в. \"Сънди телеграф\", цитиран от БТА и БНР.   \"Когато отида отново в Брюксел, ще се боря за Великобритания и Северна Ирландия, ще съм въоръжена с нов мандат, с нови идеи и подновена решимост за договаряне на прагматично решение за Брекзита. Това ми е възложил парламентът\", пише Мей. Недостигът на добра воля от страна на ЕС пречи на усилията на Лондон да не допусне появата на физическа граница между Северна Ирландия и Република Ирландия след излизането на Великобритания от ЕС, заяви за Би Би Си британският вътрешен министър Саджид Джавид, предаде ТАСС.   Според Джавид е напълно възможно да се избегне физическа граница на остров Ирландия чрез използване на съществуващите технологии. Той изрази надежда, че Лондон и Брюксел все пак ще успеят да преодолеят разногласията си по споразумението за Брекзит.   Британският парламент вече даде мандат на премиера Тереза Мей да възобнови преговорите с ЕС по този въпрос, но засега европейците твърдо отказват това.     ", "date": "2019.02.03", "title": "Тереза Мей решена Брекзит да настъпи на 29 март!"}
{"url": "http://epicenter.bg/article/Nikolas-Maduro--Vazmozhno-e-da-se-stigne-do-grazhdanska-voyna/174399/7/0", "text": "Възможно е да се стигне до гражданска война във Венецуела, намекна президентът Николас Мадуро в интервю за телевизия \"Ла Секста\", цитирано от БТА и Новини.бг.   Никой не може да каже със сигурност какъв е рискът от подобен сценарий, заяви президентът в интервюто, което предстои да бъде излъчено тази вечер.   \"Всичко зависи от степента на лудост и агресивност на северните империалисти (САЩ) и техните западни съюзници\", заяви Мадуро. Остават само няколко часа до изтичане на осемдневния краен срок, който седем страни от ЕС дадоха на Мадуро, за да обяви нови избори. Те заявиха, че след изтичането му ще признаят за президент опозиционния лидер Хуан Гуайдо, председател на парламента. \"Не приемаме ултиматуми от никого\", подчерта Мадуро в интервюто, коментирайки натиска на европейските страни. На 23 януари Гуайдо се самообяви за временно изпълняващ длъжността президент. Той беше признат незабавно от САЩ и много други страни. На 7 февруари в Монтевидео ще се състои първото заседание на контактната група за решаване на кризата във Венецуела, се казва в изявление на европейската дипломатическа служба. В него ще участват представители на осем страни от ЕС и четири латиноамерикански държави: Великобритания, Германия, Испания, Италия, Португалия, Франция, Холандия, Швеция, Боливия, Еквадор, Коста Рика и Уругвай. Решението за създаване на контактната група беше взето на срещата на външните министри на ЕС на 31 януари в Букурещ.", "date": "2019.02.03", "title": "Николас Мадуро: Възможно е да се стигне до гражданска война"}
{"url": "http://epicenter.bg/article/-quot-Turski-potok-quot--ili--quot-Ruski-potok-quot--Koy-ima-nay-golyama-izgoda-ot-gazoprovoda-/174386/11/0", "text": "  Ембаргото, което ЕС и САЩ наложиха на Русия след анексията на Крим и целта ключовата роля на Украйна върху маршрута за транзитирането на газ да бъде заобиколена накара Русия отново да преразгледа проектите, свързани с газопроводите.   В края на 2014 г., по време на посещението си в Турция руският президент Владимир Путин обяви прекратяването на проекта „Южен поток“, чрез който трябваше да се доставя руски природен газ за Европа по дъното на Черно море (през 2007 г. руската „Газпром“ и италианската „ENI“ съобщиха, че ще бъде изграден газопровод, който ще преминава по дъното на Черно море, като по този начин Украйна ще бъде заобиколена. Въпреки възражнията на Европейския съюз, италианската „ENI“, френската „Electricité de France“ и германската „Wintershall“ станаха съдружници в проекта. Маршрутът му трябваше да минава през България и Сърбия), вместо това беше огласено, че се работи върху проект, наречен „Турски поток“, който ще минава през Турция.   По време на това посещение между „Газпром“ и „BOTAŞ“ беше наравено и първото споразумение. Но директната военна намеса на Русия през септември 2015 г. в Сирия стана причина за отлагането на изпълнението на „Турски поток“ за известно време. След юни 2016 г. отново имаше затопляне в двустранните отношения, което повлия положително на проекта „Турски поток“. Споразумението за „Турски поток“ между Турция и Русия беше подписано на 10 октомври 2016 г. в Истанбул.   В сравнение с “Южен поток“ газопроводът, който е предвиден за „Турски поток“ е по-къс („Южен поток“ възлиза на обща дължина две хиляди триста осемдесет и шест км – деветстотин трийсет и един км през Черно море, хиляда четиристотин петдесет и пет км по суша), което ще спести десет милиарда долара само за маршрута през Черно море, това облекчава Русия, която изпадна в затруднено положение след срива в цените на петрола.     Годишното потребление на природен газ на Турция е 53,5 милиарда кубически метра. С близо 28,5 милиарда кубически метра природен газ Русия задоволява 53 на сто от годишното потребление на Турция. Турция, която до голяма степен е зависима от руския природен газ, вместо да се насочи към диверсификация с оглед на собствената си енергийна сигурност, тя отново предпочита тясно сътрудничество с Русия чрез нови проекти за газопроводи. „Турски поток“ е един от тях. Проектът „Турски поток“ започва от Руската федерация, минава по дъното на Черно море и представлява две газопроводни тръби, всяка от които е с капацитет 15,75 милиарда кубически метра, те ще бъдат разположени, както в Черно море, така и по суша, а общият им капацитет е 31,5 милиарда кубически метра природен газ на година.   Трасето по дъното на Черно море и на двете тръби ще се строи и управлява от Руската федерация. Една от наземните тръби ще бъде изградена от турската BOTAŞ, която ще осигурява природен газ за Турция. Според изискванията на закона, по който ще се строи другата тръба в тракийската част, тя ще бъде построена от нова фирма, която ще се създаде от фирми, посочени и от двете страни с 50-процентно участие за всяка от страните.   Понастоящем Русия доставя природен газ за Турция чрез “западния тръбопровод“, който минава през Украйна и България и стига до Малкочлар (Къркларели, Турция) и посредством „Син поток“, който минава по дъното на Черно море и стига до Самсун. Когато влезе в експлоатация „Турски поток“, природният газ, който се доставя през „западния тръбопровод“ ще бъде доставян през тръбопроводите на „Турски поток“, без да се променят наличните клаузи по договора за доставка. Този договор ще остане в сила трийсет години.   От 19 ноември 2018 г. трасето на „Турски поток“, което минава по дъното на Черно море е завършено. Планира се първите доставки на природен газ за Турция да се реализират в края на 2019 г.     Във връзка с „Турски поток“ сред общественото мнение в Турция е създадено положително впечатление, че така ще се купува по-евтин газ от Русия и страната ще се превърне в център при разпределянето на природния газ за Европа. Само че при обстойно проучване на договорите между двете страни ще се види, че противно на нагласите в обществото договорът съдържа точки, които биха били в противоречие с турските интереси.     В договора няма клауза, която да регламентира по-ниска цена на газа, който ще се продава на Турция. Напротив, съгласно мотивите на закона, в рамките на който се подписва договорът търговските условия, които са валидни за „западния тръбопровод“, ще останат валидни без да се променят. При това положение Русия ще продава на Турция природен газ чрез „Турски поток“, без да плаща на Украйна цена за транзитиране за „западния тръбопровод“, което означава, че тя ще има по-голяма печалба. Въпреки че се планира преносът на природен газ за Европа да се осигури със втората наземна тръба, по която ще минава 15,75 кубически метра природен газ и, която ще се строи от съвместно дружество с 50-процентно участие, 11-а точка от договора включва различни условия.   Съгласно тази точка Русия има право едностранно да анулира тръбопроводите „Море-2“ и „Земя-2“, които тя ще използва за транзитиране на газ за Европа. Освен това „Газпром“ не се задължава да иска разрешение, потвърждение или лиценз от Турция за транзитирането на газ за трети страни. Както става ясно от тази точка, Турция няма механизъм за въздействие върху транзитирането на газ за Европа. „Газпром“ ще може да продава природен газ за Европа и чрез друг тръбопровод, който може да построи в друга държава.     Фактът, че през последните няколко месеца България и Гърция поеха инициативата за преговори само с Русия „Турски поток“ да продължи през техните територии и така да се транзитира газ за Югоизточна Европа показва, че де факто всички правомощия за маршрута на тръбопровода са в ръцете на Русия.   Впрочем по време на посещението си в Сърбия на 18 януари 2019 г. руският президент Владимир Путин заяви, че природният газ, който ще се доставя чрез „Турски поток“ ще минава през България, Сърбия и Унгария, както и фактът, че „Газпром“ ще инвестира 1,4 милиарда долара за да увеличи капацитета на подземното хранилище Банатски двор потвърждава тази теза.     Можем да кажем, че в този си вид „Турски поток“ обслужва същите цели от гледна точка на Русия, които бяха залегнали в газопровода „Южен поток“. Заобикаляйки Украйна, Русия ще обвърже по тясно към себе си Турция чрез доставки на природен газ, като същевременно ще намали разходите си за пренос, а в замяна тя умно реализира един проект, използвайки специфичната турска икономическа зона, без да прави големи отстъпки. От друга страна, Русия ще си осигури и ново поле за маневриране, стабилизирайки геополитическото си положение, като прокарва газопроводните тръби или през Гърция или през България, а после през Сърбия до Унгария. При трансферирането на природен газ за Европа Русия създаде условия за заобикаляне на Украйна, чрез „Турски поток“ и „Северен поток 2“.   В заключение можем да кажем, че когато Турция се опита да излезе чрез Русия от политическата безизходица, в която попадна в Сирия, Русия много умело използва тази ситуация и отново реализира „Южен поток“, който беше принудена да спре, заради натиска на ЕС и САЩ, но този път под формата на „Турски поток“ и с 10 милиарда долара по-евтино. При това положение не би било реалистично да се твърди, че Турция има централна роля при разпределението на руския природен газ за Европа. Проектът не се появява на дневния ред на турското общество с оглед на загубите, които страната ще претърпи. На първо време, ако стартира дискусия относно това дали проектът трябва да се нарича „Турски поток“ или „Руски поток“, това би било полезно за намирането на нови отговори на редица въпроси.        ", "date": "2019.02.03", "title": "\"Турски поток\" или \"Руски поток\"? Кой има най-голяма изгода от газопровода?"}
{"url": "http://epicenter.bg/article/Vladimir-Kostov--5-fevruari-shte-ostane-li-v-istoriyata-/174387/11/0", "text": "Имаме основания да насочим мислите си към 5-ти февруари. Струва ми се, че този ден ще остане в историята много по-голям и значим, отколкото ние ще успеем да го усетим и разберем.   Вторник, 5-ти февруари, е денят, в който се предвижда президентът на САЩ Доналд Тръмп да произнесе пред конгреса традиционното годишно послание за състоянието на съюза (САЩ). Надали самото послание ще съдържа моменти, които да изненадат американското и световното обществено мнение. Колкото и неочакваността да е между обичайните оръжия на бизнесмена и политика Тръмп, той надали ще отиде до там да се представи като някакъв \"анти-Тръмп\". Но не е само съдържанието на посланието и думите, които ще се разменят по този повод.   Къде търсено, къде по стечение на обстоятелствата, заседанието на конгреса за президентското послание се натовари с два много силни символа. И сблъсъкът на техния терен е, който ще определи мястото на този ден в историята.   Единият символ е стената. Още от предизборната кампания, Доналд Тръмп постави изграждането на \"антимигрантска стена\" по границата на САЩ с Мексико в категорията на един от главните си ангажименти като президент. След междинните избори, които укрепиха опозицията \"анти-Тръмп\" в конгреса, за последната съпротивата срещу стената стана също един от главните й ангажименти.   Великата китайска стена. Стените, градени тук и там от римските императори. Берлинската стена, издигната по волята на \"вождовете\" на съветския социалистически блок. И други подобни, оставили спомен в историята. Всички те, изградени с амбицията да се противопоставят на движението на хората, правят свои политически пленници най-първо инициаторите за изграждането им. В случая с президента Тръмп, по всичко изглежда, той се превръща в пленник на стената между САЩ и Мексико още преди тя да бъде изградена. Какво ли ще бъде, ако това все пак се случи? В смисъл - какви политически последици може да има?   Вторият символ е една жена, която ще се изправи на официалната трибуна на конгреса на САЩ, за да отговори на президентското послание от името на опозицията. До вчера името й бе практически неизвестно на света. Стейси Ейбрамс. Афроамериканка. Четиресет и няколко годишна. Една от влезлите в политиката в годините на Мишел и Барак Обама в Белия дом.   Доналд Тръмп спечели и осъществява президентския си мандат, отговаряйки на тревогите и тежненията на застаряващите по години и мислене /то не изключва наличието и на млади хора между привържениците му/ американци, градили САЩ такива, каквито бяха. Предимно \"бели\", предимно \"бабаити\".   Изборът на Стейси Ейбрамс като говорител на демократите на заседанието на 5-ти февруари залага предимно на жените, най-вече цветните. На \"не белите\" и \"не бабаитите \", за да дадат тласък и подем на движението \"анти-Тръмп\", за да градят едни САЩ, отговарящи на техния темперамент и виталност.   Цялата история на човечеството ни разказва, че бъдещето се определя от борбата  между имащите власт и всичко, което върви с нея, и онези, които изразяват в даден момент по-успешно темперамента и виталността на обществото.   Какво ще ни подскаже сблъсъкът на двата символа в конгреса на САЩ само след няколко дни?    ", "date": "2019.02.03", "title": "Владимир Костов: 5 февруари ще остане ли в историята?"}
{"url": "http://epicenter.bg/article/Prof--Iskra-Baeva--Podvizhnite-pyasatsi-na-savremennata-demokratsiya/174390/11/0", "text": "Горе-долу преди три десетилетия България започна своята „смяна на системата“. Тогава под това понятие се разбираха много неща, но най-вече замяната на реалния социализъм, както официално се наричаше обществено-икономическият и политически строй, в който живеехме, със западната система, демонстрирала своята жизненост при победата си в Студената война.   За това как бързо се променят нагласите на тогавашните източноевропейци ‒ от ентусиазъм към „перестойката“ на Горбачов до отричане на цялата система ‒ говорят думите на Лех Валенса от интервю пред в. „Ди Велт“ от април 1989 г., сиреч в началото на полския преход. Те звучат по следния начин:   . Искам да припомня, че Лех Валенса е електротехник, няма висше образование, не е следвал философия, политически науки (тогава в Полша имаше такава специалност, докато при нас се наричаше „научен комунизъм“), социология или история, но се превръща в народен водач, което по-късно го изстрелва в първите редици на новото поколение политици на прехода. От днешна гледна точка произходът и образованието на Валенса може да изглеждат и като недостатък, но тогава му дават предимство – умението да усеща настроенията на широките слоеве и смелостта да ги изразява и защитава. Затова имат толкова голямо значение неговите думи, че системата трябва не да се реформира, а да се смени с доказалия своята конкурентоспособност западноевропейски модел.   Убеждението за необходимостта от радикална замяна на съветската обществено-икономическа и политическа система, пренесена в Източна Европа след Втората световна война, постепенно се утвърждава навсякъде в Източния блок. Най-късно това става в България, която се оказва значително по-добре приспособена към съветската система, поради което общото за региона дисидентство се появява едва през 1988 г. и остава докрай слабо и немногобройно.   Тъй като преходът започва не като индивидуално-национален процес, а като регионален – общ за целия Източен блок, доста скоро след началната еуфория от свалянето на Тодор Жиков от власт и българите се изправят пред въпроса в каква посока трябва да вървят започналите трансформации. През първите месеци БКП, преименувала се през април 1990 г. на БСП, акт, който демонстрира отказа ѝ от комунистическото минало, се обявява за запазване на постиженията на социализма, но чрез неговата демократизация. На тази цел току-що родилата се нова опозиционна политическа сила СДС противопоставя по-радикални идеи като отхвърляне на социализма, изработване на „нова демократична конституция на страната“, с ударение върху „демократична“.   Както се вижда, и двете сили посочват демокрацията като цел на започналите промени. Не бива да забравяме, че под това понятие тогава се прибавя и пазарната икономика, но не като капитализъм, а като един по-добър демократичен и недефицитен социализъм, само дето името му вече не е това, а по-общото ‒ демокрация. Доста по-късно стана ясно, че всъщност става дума за капитализъм.   . Тогава изразът „смяна на системата“ се разбира като замяна на политическите и икономическите условия, наследени от социализма, с такива, базирани върху политическия плурализъм и частнособственическа икономика.     Зад това понятие се крият десетте препоръки за икономически промени, изработени от най-важните световни икономически институции: Международния валутен фонд, Световната банка, Министерството на финансите на САЩ, фондация „Херитидж“, Института „Брукингс“ и Федералния резерв на САЩ. Те са обърнати към държавите в тежко икономическо и финансово положение и целта е чрез прилагането им да излязат от кризата.   .   Българската специфика се изразява в това, че ударението в реформите е поставено върху реституцията и ликвидирането на едрото земеделие с насилственото унищожаване на ТКЗС чрез „ликвидационните съвети“.   .   Това връщане с три десетилетия назад ми беше необходимо, за да се опитам да поставя появилата се напоследък идея за „смяна на системата“ в контекста на целия български преход.   През 90-те години желанието за „смяна на системата“ става движеща сила при замяната на социализма с капитализъм с всички произтичащи от това последици. А те никак не са добри за страни като България, защото тогава е заменен един бюрократичен държавен (а не обществен, както е по Маркс) модел на социализма с неолиберален ‒ и при това недоразвит  ‒ капитализъм, в който господстват практиките на първоначално натрупване на капитал както чрез престъпни средства (криминална дейност или незаконна приватизация), така и с дива нерегламентирана експлоатация.   Тези характеристики на нашия нов капитализъм бързо го превръщат в нежелана система, която силно се отличава от капитализма в Западна Европа, която в края на 80-те и началото на 90-те години подмамва българите да загърбят социалната стабилност и сигурност на държавния социализъм. Разочарованието от утвърдената в годините на преход система вече е толкова голямо, че българите, които я отхвърлят и искат нова „смяна на системата“, стават все повече. Така за три десетилетия се затваря кръгът от отхвърляне на социалистическата система до желанието да бъде отменена и заменилата я неолиберална.   Големият въпрос днес е какво следва? За какво става дума, когато протестиращите сега искат „смяна на системата“? Дали това искане отново е резултат от отхвърляне на съществуващата реалност, без да е ясно в името на какво?   Ако възприемем сегашното желание за „смяна на системата“ като замяна на господстващия капитализъм с някаква друга обществено-политическа система, струва ми се, че то е нереалистично. Защото не виждам коя е системата, способна да въодушеви големи маси хора да се включат в утвърждаването ѝ. Такава алтернатива едва ли може да бъде социализмът, не само защото се отказахме от него преди три десетилетия, а и защото и продължаващите да съществуват и да се развиват социалистически държави като Китай, Виетнам, Куба и дори КНДР отдавна вървят или вече са тръгнали по пътя на пазарната икономика, което е другото име на капитализма. Да, някои от тях показват забележителни икономически успехи, но не заради централното държавно планиране, а в най-добрия случай заради съчетаването му с пазарните отношения, частната собственост върху средствата за производство и експлоатацията на наемния труд.   Няма да се задълбочавам в тази посока, тъй като не се занимавам с икономика. Струва им се обаче, че поради много причини, част от които са свързани и със съдбата на държавния социализъм от съветски тип, днес едва ли можем да потърсим икономическа алтернатива извън рамките на капитализма. Правя този извод независимо от голямото ми желание да съществува такава алтернатива. Но не виждам съвременен мислител, който е предложил цялостен нов социално-икономически проект, съобразен с реалностите на ХХI век. Затова общественото желание да сменим системата трябва да се разбира не като смяна на капиталистическата система, а засега само като смяна на модела на капитализъм, който се наложи в България, а именно – неолибералният модел, трайно задълбочаващ социалното неравенство и непредлагащ възможности за запазване дори на остатъците от социалната справедливост в българското общество. Мога само да се надявам, че точно към това е насочена и протестната обществена енергия, която наблюдаваме в момента.   Тъй като през последните месеци не само в България, а и в други европейски страни се надига нарастваща протестна вълна, се опитах да проследя не само техния произход и движещи сили (състав на участниците), а и най-важното – исканията, като имам предвид не само финансово-икономическите, а и политическите. Струва ми се, че основните причини за недоволството са видими: относителното обедняване на все по-широк кръг хора независимо от нарастващия БВП, което се дължи на несправедливата система за разпределение на общественото богатство.   Съставът на участниците в протестите е предопределен от причините – това са губещите от този модел на икономика, при това най-активни са не най-бедните и загубилите почти всичко, които вече не са в състояние дори и да протестират, а т.нар. средна класа – онези, които работят, но които срещат все по-големи трудности да планират бъдещето на своите семейства и деца. Може би най-ясно характеризират новата протестна вълна френските „жълти жилетки“, чиято борба философът Жан-Клод Мишеа, решил да сподели тяхната съдба, описва като „последната им възможност да оцелеят, т.е. да имат покрив, работа и храна за себе си и семействата си, в капиталистическата система, от която се възползват все повече печелившите от глобализацията“.   Механизмите, по които се стига до избухването във Франция, са подобни на ставащото в другите европейски държави: „системното прилагане от 40 години насам на либералната програма от последователните правителства на левицата и десницата, което постепенно превърна тяхното село или квартал в медицинска пустиня, лишено от какъвто и да било магазин от първа необходимост, и където първото предприятие, което е в състояние да им предложи някаква зле платена работа, се намира на десетки километри“.   А България е внесла и свой нюанс в назряването на кризата както с въвеждане на „плоския“ данък от 10% преди десет години, така и с трайната тенденция да се намаляват преките данъци за сметка на нарастащите косвени, плащани от всички, а значи най-вече от най-многобройната част от населението – прослойките с доходи под средните. Но за това, последното, неслучайно почти не се говори по защитаващите системата медии. Най-важен все пак си остава въпросът към какво се стремят протестиращите. И отново се връщам към българските протести, защото те имаха и „позитивни“ лозунги – такива, които формулират не само срещу какво са, а и какво искат.   Прегледът на лозунгите на многобройните групи протестиращи из цяла България показва голяма пъстрота. Всичко започна с бунта на майките на деца с увреждания, които след месеци на протести и обиди от кого ли не (например от председателя на КТ „Подкрепа“ Димитър Манолов) успяха да извоюват промени в законодателството, докато накрая не се стигна до крайно обидните реплики на вицепремиера Валери Симеонов (че това са „кресливи майки“ на „уж болни деца“). Тогава се стигна до техния безкомпромисен протест за оставка на вицепремиера. Обществената подкрепа за тяхното искане възпламени тлеещото недоволство и със свои протести се включиха недоволните от високите цени на петрола, от допълнителното облагане на старите коли, от общото поскъпване на живота и т.н. Исканията на протестиращите бяха както конкретни: оставка, намаляване цените на бензина, на гражданската застраховка, на винетките, повишаване на заплатите, подобряване на пътищата, намаляване заплатите на депутатите и висшите държавни служители, закриване на държавни агенции и други институции; така и общи: „Смяна на системата“, „Народът срещу партиите“, „Пряка демокрация“, „Велико народно събрание“.   Най-важни за реализиране на искането за „смяна на системата“ са общите лозунги. В България те говорят за пълното разочарование от всичко, станало в годините на прехода, но не и желание за връщане назад. Това наистина демонстрира воля за смяна на правилата в политиката, икономиката, социалните отношения. Проблемът е пътят.     Налага се да припомня, че и при революциите има ръководство и организация, а пряката демокрация може да се прилага само в определени случаи, но не е възможна като постоянна система за управление в сложните съвременни държави.   От античността знаем, че пряката демокрация се е прилагала при вземането на важни решения, но в сравнително малки общности (градове-държави) и никога не е била право на всички жители, а само на пълнолетните свободни мъже (в случая с древна Атина). Това означава, че зад протестите и желанието за смяна на системата не прозира идея за нова бъдеща политическа система. Затова и не виждам как могат да се реализират общите искания на протестиращите, а само някои от конкретните, пример за което стана подадената оставка на вицепремиера Валери Симео­нов. Така че съвременните български протести няма как да предизвикат „смяна на системата“.   Същевременно в Европа и по света се развиват и други процеси, които можем да поставим в координатната система на идеята за „смяна на системата“. Склонна съм да ги разглеждам в посоката на политическия реализъм. Когато говорим за невъзможността днес да бъде сменена капиталистическата система, не бива да си затваряме очите за тенденции­те, които показват не толкова „смяна“ на системата, колкото нейната „промяна“.   Да, също както в началото на прехода и днес можем да говорим не само за смяна на системата, а и за промяната ѝ. И наблюдавайки ставащото в политическия живот у нас и около нас, виждам изменения, но не такива, каквито ни се иска. При това те се осъществяват независимо от нашето желание.   Ето какво имам предвид. Години наред водещите тенденции се определяха от обединителните процеси в Европа и от поддържането на световния ред, очертан от победата на Антихитлеристката коалиция във Втората световна война. Но по всичко личи, че тази епоха приключи с края на Студената война в началото на 90-те години на ХХ в. През последвалите десетилетия се очертаха промени както в международните отношения, така и в съотношението между политическите сили вътре в европейските държави.   През 90-те години на мястото на двуполюсния свят се утвърди нов глобален ред с водеща роля на единствената глобална сила САЩ (Pax Americana). Но още тогава се видяха и недостатъците му, тъй като изчезнаха силите, които балансират и противодействат на експанзията на САЩ по света. Да, запозната съм с тезата, че няма нужда от противодействие на американския нов световен ред, тъй като Съединените щати защитават и разпространяват по света принципите на демокрацията и справедливостта, сиреч са инструмент на доброто. Само че тя не само е твърде наивна, а и прекалено пропагандна, за да може да се приема сериозно.   И както неведнъж е показала световната история, еднополюсният свят не просъществува дълго. Проблемите му се очертаха веднага след неочакваните за всички терористични удари по знакови обекти в Ню Йорк и Вашингтон на 11 септември 2011 г., когато за пръв път в историята на младата световна сила бяха засегнати обекти на собствената ѝ територия, в същинското ѝ сърце. Моменталната реакция на президента Джордж У. Буш беше да обяви война на „глобалния тероризъм“ (без да е ясно какво се крие зад това понятие). И, както можеше да се очаква, последваха войни, но не толкова с „глобалния тероризъм“, колкото с реални държави – Афганистан, Ирак и т.н.     Тези нови външнополитически сътресения доведоха дотам, че усещането за триумфалното шествие на демокрацията (продукт на западноевропейската цивилизация) по света започна да избледнява. Защото опитът ни (използвам първо лице множествено число, защото вече сме част от западноевропейския проект) да изнесем и утвърдим демокрацията в останалата част от света със сила, включително и с военна сила, както беше направено на Балканите, но най-вече в Близкия изток и Северна Африка, не доведе до привлекателни резултати. В много случаи намесата завърши с разпокъсване на традиционни държави, с разрушаване на държавността, с хаос, анархия, избиване на цивилно население. В крайна сметка резултатът от поредния „износ на демокрация“ завърши с поставянето под въпрос на цялата западна система, доминираща света поне през последните три века. Така се роди един свят, в който силовите центрове се увеличават, а някои от тях са направо плашещи.   Вътрешнополитичеката алтернатива е не по-малко тревожна. Тя е облечена в бунта на недоволните от господството на строгите финансови правила и от мултикултурализма в ЕС. Недоволството съществува отдавна, но не се появява видимо на политическата повърхност преди глобалната финансова криза от 2008 г. и последвалия я финансов срив в южните членки на ЕС. Още по-ярко се очертава алтернативата след бежанската вълна, заляла Европа през 2015 г.   Последици от всичко това са нестихващите терористични актове, руиниращите живота на много хора жестоки финансови ограничения за гърци, испанци, италианци, засилването на протестни ксенофобски нагласи на практика в целия Европейски съюз. Така възникна явлението, което съм склонна да нарека новия „бунт на масите“.   Ще припомня, че класическият текст на Хосе Ортега и Гасет „Бунтът на масите“ се появява през 1930 г. в опит да се обясни кризата на елитите, предизвикана от неочакваното за тях навлизане на нови социални и политически прослойки в обществения и политическия живот.   От няколко години ЕС е разтърсен от засилващото се влияние на по-стари и нови политически формации, които поставят под въпрос вече утвърдения ред. Независимо от официалното им осъждане или именно заради това те печелят все повече и повече последователи, а и избиратели, както показват последните парламентарни избори в Австрия, Италия, Германия, Унгария и къде ли още не. Това, на което искам да обърна внимание, е, че тези тенденции говорят за изчерпване на привлекателността на либералната демокрация, поставена в основата на обединена Европа. А причините за този деструктивен процес можем да открием и в нежеланието на общоевропейските институции да се съобразят с променящите се нагласи на европейските граждани. В случая, според мен, действа силната убеденост на европейските елити в своята правота и упорството им да действат според утвърдените принципи, независимо дали управляваните са съгласни или не. Това тяхно поведение ми прилича на комунистическите елити, които поемат властта с идеята да изградят обществото на всеобщата социална справедливост и го правят, потискайки всяко недоволство, включително и с груба сила. Резултатът, както добре знаем, е, че една прекрасна идея, каквато е надеждата за изграждане на справедливо общество, бива опорочена и тя изчезва от политическата сцена (неизвестно докога).   Главната ми тревога, породена от тенденциите в съвременната политика, е предизвикана от видимото отстъпление на вярата в демокрацията, която наблюдаваме не само в нарастването на обществените симпатии към ксенофобските политически движения и партии, а и в засилващите се авторитарни тенденции сред управляващите коалиции в някои европейски страни. Всичко това поставя под въпрос принципите на демокрацията, като става дума за либералната демокрация, вече отречена от някои източноевропейски лидери (унгарският Виктор Орбан и полският Ярослав Качински). Вярно е, че те не се отричат демокрацията по принцип, а само от либералната, но така и не става ясно какво от демокрацията остава в тяхната практика на консервативно управление, базирано върху религиозните ценности. То вече изглежда доста далеч от демократичните принципи, утвърдени в Европа след епохата на Просвещението.   Изводът, с който искам да завърша, е: Подвижните пясъци, в които попадна европейската политика през последните години, са голямо изпитание за европейската демокрация. Тя може да преодолее опасностите, но само ако се съобрази с променилите се реалности, най-вече ако съумее да отговори на желанията и интересите на мнозинството европейски граждани, а не само да мисли и действа в полза на елитите.   В противен случай има голяма вероятност да се върнем към недемократичните системи на управление, чийто силует вече прозира в настъпващия авторитаризъм. И да не забравяме, че модерната демокрация е сравнително млада политическа система, а убеждението ни, че тя е вечна, е далеч от историческата практика, при която всяко явление има своето начало, но и край. Ако продължаваме да вярваме, че при всичките си недостатъци демокрацията все пак е най-добрата система за управление, то ще трябва да положим усилия, за да я запазим.  ", "date": "2019.02.03", "title": "Проф. Искра Баева: Подвижните пясъци на съвременната демокрация"}
{"url": "http://epicenter.bg/article/Georgi-Parvanov-za-4-fevruari-/174173/11/0", "text": "    На 3 февруари вечерта седнахме с Кольо Добрев да обсъдим за последно какво предлагаме на предстоящия на другия ден пленум (провеждан съвместно с парламентарната група .   Сипахме си по едно малко, Кольо допълни чашата догоре с вода, но така и не докоснахме питиетата. (По това време той почти не посягаше към алкохола, въпреки че отвън, пред „Позитано” тълпата скандираше яростно „Добрев е пияница, неговата мамица”. Посланието към мен беше още по-съдържателно, но в подобно четиво не бих могъл да го цитирам).   разговорите по формирането на кабинета, по осигуряването на политическа и дипломатическа подкрепа. „Каквото кажеш, Шефе – преди ми викаше „Джоро”, вече бях шефът – но няма никакъв ресурс за управление”, заключи той.  нещо повече – опитите за силово налагане на нов кабинет можеха да доведат до гражданска война с катастрофални последици.  Самият опит да гласуваме в Парламента ново правителство щеше да задейства като своеобразен детонатор на и без това силно конфликтната среда.   – Ал. Томов вече беше придърпал критична бройка депутати към Евролевицата (дали така се казваше поредната му формация). Така че при гласуването можехме и да не получим необходимите 121 гласа в Народното събрание. Дори и да бяхме прескочили бариерата, имаше риск това скоро да стане „правителство на малцинството“. . Бяхме си разпределили посланиците за чести разговори. Помня, че говорих с току-що назначения посланик на САЩ г-жа Ейвис Боулън – един несъмнено солиден дипломат. Тя призна, че Добрев би бил добър премиер (което не особено коректно от наша страна изтече в медиите), но не даде никаква надежда за подкрепа. Добрев беше във връзка с посланика на ФРГ, с Гернот Ерлер2 (там добра работа вършеше Меглена Плугчиева), но и от там нищо повече от съвети не получихме.  което нацията има в отделните политики. На първия етап Кольо беше уговорил мнозина; мога да кажа, че онзи състав беше един от най-добрите за прехода. Изработена беше силна управленска програма. Но тя остана незабелязана, а кандидатите за министри бяха отказани с жесток натиск.  (който след години заяви, че не си спомня да му е правено подобно предложение). „Виж – каза ми той – ако се наложи, ще участвам, но е по-добре да ме запазите за други времена“. Свалихме го от списъка, запазихме го ... за да го видим в правителството на ГЕРБ през 2009 година. Но това решение беше рационално, продукт на ежедневни, солидни експертни анализи. =   Нещо повече – в критичните за новото правителство първи седмици ние нямаше да можем да намерим жизнеспособните средства от порядъка на няколко стотин милиона долара. Най-реалният източник за финансовата стабилизация – кредитите от международни финансови институции, бяха категорично обвързани с условието за стабилно и ефективно правителство, подкрепяно от всички политически сили. =   Това породи чувство за безнадеждност и остро социално напрежение. Стачните действия не се разрастнаха и не обхванаха широка икономическа територия, но и те, както и блокирането на транспорта, създадоха условия за парализиране на цели отрасли от националната икономика.  Със сравнително малко сили, включвайки и синдикалните организации, беше постигнат значителен ефект –   блокиране на големите градове. Тези акции засегнаха фактически почти цялото население.  Позволените форми на протест бяха съчетани с неконституционни действия. Гражданското неподчинение беше провъзгласено за „зараждане на гражданско общество” и установяване на „нов обществен договор”.  Опити за дестабилизация имаше и година преди това, но без реални основания, те бързо отшумяха.  в който изтичаше проучвателният мандат за съставяне на правителството.    на което Н. Добрев прави извода: „ ”  На края на заседанието обобщавам възможните варианти на поведение.   – съвместно или не с парламентарната група. Или Бюрото да поеме отговорността върху себе си и после да иска вот на доверие. Очевидно няма да бъде приет този вариант, показа го дискусията, с отсъствието на единно мнение и позиция.  Аз лично не приемам за морален такъв политически подход – да чакаме от онези, които вече са си тръгнали, да ни извадят горещите кестени от огъня.  (имаше и такива гласове) – отиваме към гласуване на правителство и след два дни то си подава оставката. Този вариант ни измива ръцете от законова и конституционна гледна точка, но политически той ще ни доведе до една сложна ситуация – освен, че ще трябва да завъртим отново цялата парламентарна рулетка, всичко това ще падне върху гърба на второто правителство на Демократичната левица.  решение на Николай Добрев и/или на председателя на партията. Съответно отговорността да се поеме в персонален план.  . Впрочем, накрая допълвам: „ На последвалото заседание на парламентарната група, броени минути преди да посетим президента П. Стоянов подчертавам този извод, като допълвам:  ”. В групата не просто доминираше мнението да представим проектокабинета на президента Стоянов. На нашите аргументи председателстващият заседанието Стефан Гайтанджиев (коалиционен партньор от „Екогласност”) заяви, че оставаме сами в тази си позиция: „Не бих си позволил обобщение.Няма промяна в позициите на партиите от коалицията. Така че нещата са оставени на личната отговорност на господата Добрев и Първанов”. Цитирах повече документи, за да е ясно, че ние с   Нещо повече – ние достатъчно ясно аргументирахме това пред ръководствата на партията и парламентарната група.   (  -    . [Този документ е публикуван и в книгата „Избрах съгласието и разума”, с материали на Н. Добрев].   Минахме по един странен маршрут – през хотел „Шератън”, по едни изоставени коридори на МОН (тогава изглеждаха като склад). Срещата се проведе в зала 2 (т. нар. „Червен салон” в Президентството). Нямаше никакви медии.  И той отказал. (Впрочем, в последните години тази теза се илюстрираше със снимка в медиите с текст „Н. Добрев връчва папката със състава на кабинета” (на друго място „Добрев връща мандата”). Грешка или манипулация е това, не коментирам. Истината е, че това е церемонията по получаването на проучвателния мандат.  Пред Стоянов представихме своя план.    Казахме, че имаме готовност с проекто-кабинет (Папка № 1),   Отказът беше формулиран в писмо на Н. Добрев до Президента. . Оттегли се за телефонен разговор с Иван Костов, който обаче не откликна веднага и отговорът се забави с около половин час. Получил неговата благословия, Стоянов заяви, че е готов в 16 ч. да свика заседание „във формат КСНС”. (Доколкото Правителството беше в оставка).  Когато го казах след години, ме нападнаха, че искам да върна колелото на историята назад и куп други нелепости. Дори и за човек без правна подготовка е ясно, че ако в предвидения срок не изпълним дадения мандат и не предоставим писмо и списък на проектоправителство, автоматически „изгаряме”. Всъщност,   Твърде скромен успех в битката да защитим достойнството на БСП. Не коментирам дискусията в КСНС, защото в изпълнение на публичен ангажимент, след като станах държавен глава, публикувах стенограмата, за да може всеки да чете и да си прави изводи. Да се даде отговор на спекулациите и съмненията за договорки. И все пак се изкушавам да обърна внимание на казаното на финала на Съвета от някои от ключовите участници в заседанието: В стенограмата четем думи на  защото видяхме преди малко, че тяхната позиция, тяхното становище не се споделя абсолютно от всички, че ТЕ поеха една голяма отговорност ... Благодаря за това, че поставихте интересите на България този път над партийните интереси и това може би е едно указание за бъдеще ...“  Накрая, Ив. Костов се присъединява към казаното от Ан. Мозер. Сам П.  Впрочем, след 3 дни, на 7.ІІ. в интервю Добрев казва, че е стигнал до идеята за връщане на мандата дни преди 4-ти. „Георги Първанов сам извървя пътя до това решение. Не сме се наговаряли, не сме се убеждавали ...”. По същото време, на първото заседание на Висшия съвет на БСП след 4 февруари поставих категорично, без условие, въпроса за отговорността: „Председателят на парламентарната група и кандидатът за министър-председател не изпълниха последното решение на коалиционните ръководства и ПГДЛ. Поради това ние вероятно ще трябва да понесем справедливите критики за нарушаване на уставните норми и на други организационни документи.“ ... „Персоналното поемане на отговорността от председателя на парламентарната група и кандидат-премиера беше всъщност, ако не най-достойното, то поне най-безболезненото решение“ ...   И нито дума, че някой друг ни е виновен; че президентът ни е пречил и т.н.   И още нещо:  „Както е известно, председателят на ПГДЛ и кандидатът за министър-председател в определения от конституцията срок информираха президента на републиката, че са готови да изпълнят конституционния си ангажимент и да представят проектосъстав на новия кабинет. Като имахме предвид изключително сложната обстановка, ние настояхме да бъде свикан Консултативен съвет по национална сигурност, който да обсъди и този въпрос. В късния следобед, същият ден, с обявеното становище на съвета за незабавни предсрочни избори ние фактически се отказахме от мандата си.“   Защо не беше твърд и последователен в антиконституционното си поведение като президента Желев, който до края отказваше да ни връчи мандат?  Нещо повече – щяхме да вдигнем левицата срещу конституционното нарушение на държавния глава и историята можеше да се развие по друг начин. Ние имахме право, можехме да си защитиме конституционните права ...  Мисля, че той не просто иска да е автор на събитията от 4 февруари. Ако беше така просто щях да посрещна тезата на Стоянов снизходително.   С твърденията си Стоянов несамо омаловажава нашите действия (простено да му е), но обезценява и голямата драма в (на) БСП, която отвори пътя на промяната ... (оценена по-късно).    Ние добре съзнавахме, че ключов въпрос при оценката на всяка партия е отношението към властта. . Защото съзнавахме, че когато не си управлявал добре, трябва да отстъпиш и да заемеш мястото си на резервната скамейка. ..  За левицата беше важно да отхвърли фетишизацията на властта. Тя не може да бъде самоцел, а само необходимо средство за реализацията на политическите цели и ангажименти.  След 1996 г. направихме много стъпки и знаци за промяната на БСП – социалдемократизацията на партията, приемането на идеята за членството на България в НАТО. Може би, най-важният знак на промяната беше новото отношение към властта, демонстрирано на 4 февруари 1997 година.  Това твърдение идваше от хора от кабинета Виденов и тогавашното ръководство на Парламентарната група на Демократичната левица.  Нямам намерение да се оправдавам, но тези колеги ни „сервираха” оставката си след месеци на съпротива през есента на 1996 г. на самия конгрес, предколедно. С други думи –  Нещо, което всички в левицата разбираха, но не всеки можеше да произнесе на глас. Моята теза винаги е била, че абдикацията от властта (доколкото може да се говори за такава) стана на практика не на 4 февруари, а доста по-рано.    Често съм питал (и публично) – ако към тази дата премиерът е преценявал, че имаме ресурс за успешно управление и зъвършване на мандата, той трябваше да отстоява тази позиция пред конгреса.  Ако, обаче, той е осъзнавал, че възможностите са изчерпани защо подаде оставка изненадващо за всички ни на конгреса? Защо не беше използвано времето между пленума от 11 ноември и конгреса на 22 декември, за да отговорим на масовата воля за радикална промяна в управлението на ДЛ? А всичко се правеше „на инат” ... В дните на ескалиращия протест в новото ръководството на Демократичната левица променяхме позициите си в посока към един разумен компромис.   (за през есента на същата година). Предложихме на другите парламентарни групи съставянето на ново, програмно правителство на базата на взаимноприемлива антикризисна програма    Отстъпвахме с тезата, че страната има нужда от стабилност. После забелязах, че винаги, когато едно управление влезе в криза, вади това послание. И никога то не е било работещо, просто защото хората искат промяна чрез смяна ... Тогава не сме имали месианско усещане. Напротив – бяхме в непрекъснато терзание да не се пролее капка кръв, да не избухне невъзвратимо искрата на конфликта. Физически бяхме изцедени.  От вън летяха павета, а няколко души бяха барикадирани срещу евентуално нахлуване ...  Тогава не съм имал подобно самосъзнание, но сега, от дистанцията на времето мога да кажа, че  . Голяма част от стотиците становища на партийните организации ни подкрепяха. Но имаше и такива, които ни заклеймяваха; искаха не просто оставката ни, но и изключването ни от партията ... След приключването на КСНС, новината, че „сме върнали мандата” стигна преди нас на „Позитано”.    Докладвахме. Казано простичко – разказахме случилото се на „Дондуков” – 2. Първо беше Кольо, после и аз. После май дадохме думата за въпроси и някъде от средата на залата бившият вътрешен министър Л. Начев (хванат „в крачка” на купон на манекенката Ж. Калканджиева при тежък разстрел в жк „Люлин”) подвикна: „Абе не ви ли е срам вас, двамата ...”. Отговорих светкавично: „Да, г-н Начев, заради такива като вас вече 2 години се срамуваме!” Дебатът приключи.    След нейния край се затворихме в помещението до залата за пресконференции. Малко, след това влезе депутатът Стойчо Шапатов (без да коментира), но когато влезе колегата му Червенко Крумов пита директно от вратата:   Може би беше опит за шега,   Аз направих няколко стъпки към външния прозорец, за да не може в тъмното да се виждат сълзите ми ...  ................   После няколко души стояхме в централта до сутринта. Помня, че се изнесоха много пепелници от кабинета ми. (Аз и тогава не пушех.)   Някъде към 4 и 30 ч. се чу шум навън. Т. Велев се ослуша и отрони тихо: „Трамваите тръгнаха ...” (Блокирани от многодневна стачка).    Сигурно може много да се говори на тема уроците на 4 февруари.   Аз бих изтъкнал две измерения:  1) Когато не си управлявал добре и си изчерпал ресурсите, вкл. и морално-политическите, трябва да отстъпиш крачка назад. При това без конфликти и тежка съпротива.  2) Друг важен урок е, че да си лидер означава да вървиш две стъпки пред съмишлениците си, а не да се влачиш след доминиращото мнение.  Затова сега можем да гледаме следващото поколение в очите.  Впрочем, досещам се и за един друг сходен случай.   Някой трябваше да свали знамето и да го прибере, да го пренесе на новите позиции на „Позитано”. Самият акт не беше особено популярен сред социалистите и нямаше много мераклии да го направят.  Бюрото ни възложи тази отговорност на мен и Н. Добрев, по това време шеф на Организационния отдел. Пазя една вестникарска снимка от момента, в който ние с Кольо и двама сътрудници от апарата (Мария Йосифова и Младен Костов) развяваме сваления партиен флаг от покрива на „Партийния дом“. Текстът под снимката беше многозначителен: „Засега знамето си отива ...”. По-късно, когато след провала на Виденовото управление, пак ние с Кольо Добрев трябваше да върнем мандата, т. е. да платим цената, вече започнах да си мисля, че имаме разпределение на труда. Ние с него отговаряхме за „тъжните ритуали” в Партията. А за славата от победите (доколкото ги имаше) отговаряха други. Някой трябва да поема тежките ангажименти – оттеглянето от властта, прегрупирането на силите, непопулярните промени на политиката. А други са си избрали да надуват фанфарите ... За мен от началото на 1997-ма има две дати (10 януари и 4 февруари), които олицетворяват сблъсъка в българската политика на прехода ... В стремежа си да осмисля събитията от началото на 1997-ма, както и по-сетнешни процеси, по-късно писах, че в българската политика има две основни тенденции:  1) Едната е конструктивната, градивна, съзидателна; линията на управлението чрез максимално съгласие в името на националните цели;  3) Другата тенденция е конфронтационната, разрушителната; линията на непрекъснатото противопоставяне, често по проблеми на миналото или идеологически натоварени. Винаги съм смятал, че конфронтацията е хранителната среда за този, който не може да управлява. С такива герои изобилства българският преход. И не се наемам да преценявам дали доминират вдясно или вляво. Лошото е, че не са малко тези, които ги харесват. Като няма хляб, поне да има зрелища, макар и примитивни ... Знам, че във времето, когато пиша книгата, никой не разсъждава и пише така. Нека да съм старомоден ...   И тогава се чуваше често, и досега има гласове защо не омиротворихме протестиращите със сила. Нито за миг не сме разсъждавали с Н. Добрев върху такъв вариант. Една капка пролята кръв можеше да тласне страната по непредсказуемите пътища на гражданския конфликт. Седмици по-късно, в изпълнение решенията на Консултативния съвет по национална сигурност, на съвещание при президента, беше приета „Декларация по принципите за изхода от кризата”. Това беше един солиден документ, политическа рамка за действие и на управляващи, и на опозиция по основните икономически и социални въпроси. Документът, под който стоят подписите на Иван Костов, Ахмед Доган, Стефан Савов и Анастасия Мозер, остана мъртвороден.   Служебното правителство не се съобразяваше по никакъв начин с него и масовите чистки бяха само един от щрихите в тази тягостна картина.  Написах „открито писмо” до президента П. Стоянов, който се беше провъзгласил за „гарант на социалния и граждански мир”. Този мой вопъл потъна без никакъв отзвук. Ясно беше, че трябва да се стягаме и да търсим справедливост чрез политическа победа, не по милост ... Една година по-късно ние надигнахме глава с един силен, емоционален митинг. В словото си тогава подчертах, че    На призива на вицепремиера Бакърджиев „да помним барикадите” развих тезата за барикадното мислене и поведение на управляващите.  „Днес барикадата е навсякъде, най-вече в Парламента – нейн продукт са приетите закони за медиите, за администрацията, за съдебната власт ... Управляващите издигнаха барикади във всяко учреждение. Затова днес с още по-голямо основание можем да кажем, че това е кабинет на институционализираното насилие”. Тези думи, естествено, са натоварени със силна опозиционна патетика. Което не ги прави неверни. И тази барикадност беше една от причините за краха на Костовия режим. По-важно е друго. Казвал съм го за левицата: „Трудно се прави лява политика без барикади”. Но и примера на поколения политици отдясно ми дава основание за подобен извод. Има ли ги историко-идеологическите барикади, хората сякаш забравят за насъщния ...  *  * *  Запазил съм немалко (маса) заглавия 20-тина години по-късно: „Годишнината, която никой не помни“. Първоначално реагирах раздразнено. Пък после си казах: „Така е по-добре, отколкото ако имаше трагично развитие и сега всички да си спомнят“.  Всъщност проблемът не е в недооценката на нечии персонални действия (заслуги). А в забравянето на поуките, на уроците дори и на близката история. В подменянето на миналото, за което така точно и силно е писал Дж. Оруел в „1984-та“...  4 февруари  . Колкото и труден и мъчителен да е той. Изкушавам се да дам за пример Георги Първанов и Николай Добрев, които върнаха мандата за съставяне на правителство през 1997-ма година. Те направиха тежък компромис, въпреки че партията им ги обяви за предатели и изменници. Дълго време трябваше да мине, за да могат хората да разберат, че това беше единственият правилен ход, който спаси България от пламъците на гражданската война“.                ", "date": "2019.02.03", "title": "Първанов за върнатия на 4.II. мандат: В БСП ни посрещнаха свирепо! Кольо отслабна с 13 кг, аз - с 8"}
{"url": "http://epicenter.bg/article/Ostaviha-v-aresta-kradetsa-na-statuyata-na-Apolon/174379/3/0", "text": "Състав на Софийски районен съд остави в ареста Александър Иванов, който открадна статуята на Аполон Медикус от минералната баня в центъра на София, съобщава Новини.бг. 37-годишният мъж бе арестуван в четвъртък вечерта в квартал \"Лозенец\". Мотивите на съда са, че има риск да се укрие и да извърши друго престъпление. В залата стана ясно, че от 2010 до 2012 г. Иванов е извършил 6 кражби, бил е и осъден. Няма документи за самоличност, няма и постоянен адрес. Пред съда той каза само че осъзнава грешката си.   Статуята на Георги Чапкънов изчезна на 14 декември заедно с бронзовите чучури на чешмите. Две седмици по-късно тя беше намерена в двор близо до местопрестъплението.    ", "date": "2019.02.03", "title": "Оставиха в ареста крадеца на статуята на Аполон"}
{"url": "http://epicenter.bg/article/Mariya-Gabriel--Evroizborite-shte-badat-test-za-demokratsiyata-zaradi-mashtaba-na-falshivite-novini/174391/2/0", "text": "Българският еврокомисар Мария Габриел говори в предаването „120 минути” по БТВ от специалното студио в Брюксел.   „Тези европейски избори ще бъдат тест за демокрацията ни точно заради мащабите, в които наблюдаваме феномена „фалшиви новини”. Той винаги е съществувал, но това, което сега е ново, е скоростта, с която се разпространяват, и измеренията, които придобиват. Какво се случва с фалшивите акаунти, какво се случва с ботовете, какво се случва с рекламите – ето това за мен са важни въпроси, които трябва да продължаваме да адресираме”, заяви Мария Габриел.   Тя уточни, че веднъж, след като направят първи доклад, който предстои съвсем скоро, оттук нататък до европейските избори – този мониторинг ще бъде месечен. „Всеки месец ще имам отговорността да направя анализ и да кажа в коя посока сме отбелязали напредък и в коя не”, допълни тя. \"Паралелно с това създаваме европейска независима мрежа за т.нар. доверени проверители на информация, фактчекъри. Днес фактчекъри има само в 11 държави членки. Искаме да направим така, че доверените проверетиле на информация, заедно с научните изследователи и заедно с платформите да имат достъп до данни, които вече ще бъдат върху платформа, създадена от ЕК с цел максимално бързо, скоростно споделяне на информация. Няма нужда фалшива новина, която е идентифицирана като такава в Полша, да чакаме да има своите негативни последстивя в Италия, или в България, или в Германия”.   – Това, което ни предстои, е до март месец да бъде изградена система за ранно предупреждение. Тоест, органите, отговарящи за киберсигурността, заедно с избирателните комисии и заедно с органите, отговарящи за защита на личните данни, да работят в тясна координация, така че максимално бързо да бъде споделяна тази атака или такава опасност, ако се зададе, и то в рамките на ЕС. Това е нещо, което вече сме предложили, предстои буквално операционализацията на този механизъм.   – Нашето предложение е по време на европейските избори във всеки един момент, в който европейските политически партии използват данните, за да могат да правят анализи, за да могат да ориентират информационния поток, така че той да достигне до хората, които те са решили да визират, това да става единствено и само със съгласието на въпросния гражданин, във всеки момент да знам моите данни ще бъдат ли използвани с цел анализ, ще бъдат ли използвани с цел информационният ми поток да бъде променен, влизайки в социалните мрежи – това беше много ясно послание – това означава много тясна координация, наистина за първи път, и между органите за защита на личните данни, и избирателните комисии.    ", "date": "2019.02.03", "title": "Мария Габриел: Евроизборите ще бъдат тест за демокрацията заради мащаба на фалшивите новини"}
{"url": "http://epicenter.bg/article/Emil-Dimitrov-Revizoro--Az-sam-lobist-na-tseliya-legalen-biznes/174392/2/0", "text": "Докато Валери Симеонов е бил вицепремиер, той е обучавал тези хора как да стачкуват срещу собствения му премиер. Няма да коментирам - може премиерът да го е помолил. Това заяви в предаването \"Беновска пита\" по \"Канал 3\" депутатът от Обединени патриоти/ВМРО Емил Димитров-Ревизоро, председател на Комисията за наблюдение на приходните администрации и борба със сивата икономика и контрабандата по повод признание на дребни търговци на горива.   \"Аз няма да се карам с Валери Симеонов, той обеща да се заеме с алкохола (нелегалния). Сега реши да се заеме и с горивата\", допълни Емил Димитров. На въпрос дали е лобист на големите в бизнеса в горивата, Ревизоро отсече: \"Аз съм лобист на целия легален бизнес. Не искам да защитавам големите, но без тях няма да има горива в България. Навъдиха се ромски фирми, които в един момент изчезваха\", изтъкна той.   \"Има десетки складове в България, откъдето се зареждат горивата. На легалните вериги всички камиони са с изправни застраховки и т. н. Има други, които са малко стари, не им работят броячите. Защо им позволяват? И аз това питам. Питах публично, оказа се, около 1000 камиона са \"забравили\" да се регистрират. Имам снимки на водоноска, приспособена за горива и т. н.\", посочи Емил Димитров-Ревизоро.    ", "date": "2019.02.03", "title": "Емил Димитров-Ревизоро: Аз съм лобист на целия легален бизнес"}
{"url": "http://epicenter.bg/article/Sriv-v-mitnicheskata-sistema-na-GKPP--quot-Gyueshevo-quot-/174393/2/0", "text": "Заради срив в митническата система днес на ГКПП \"Гюешево\" е имало проблем с пропускането на товарни автомобили.   Сривът е възникнал преди обяд, но вече е отстранен, уточниха от граничния пункт. Заради него е имало и колони от чакащи ТИР-ове. Проблемът е бил в митническата информационна система - \"Пътни такси\", \"Транзитно преминаване\", която не позволявала обработката на документите.", "date": "2019.02.03", "title": "Срив в митническата система на ГКПП \"Гюешево\""}
{"url": "http://epicenter.bg/article/Manfred-Veber--/174394/2/0", "text": "– Благодаря Ви за поканата.   Добре съм, тук съм в Брюксел и работя за европейците, за българите и за цяла Европа. Това за мен е страст – наистина ми харесва.   – Не мисля, че съм на десния бряг на реката. Мисля, че съм в центъра. Аз съм християндемократ, представител съм на най-голямото политическо семейство в Европейския съюз. В България нашият партньор е Бойко Борисов с ГЕРБ. Ние се стараем да донесем следващата стъпка за Европа. Мисля, че сме постигнали добра Европа за момента, например икономическото развитие на България е изключително. Това, че толкова много хора имат работни места и увеличението на работната заплата е много добър знак. Все още не е перфектно, но е добро. Така че сме постигнали много и сега трябва да обсъдим следващите стъпки. Това е в ръцете на европейците, защото имаме избори тази година и ги очакваме с нетърпение.   – Европа никога не е била обещание, че ще живеем без проблеми. Винаги има проблеми със социалната справедливост в нашите общества, с екологичните въпроси и климатичните промени. Но Европа винаги е била обещание да решим заедно проблемите по възможно най-добрия начин. Да сближим Европа, да чуем българския начин на мислене и да го комбинираме с немския или испанския. Да намерим разбирателство. В същото време 35 интелектуалци изпратиха отворено писмо до обществото, твърдейки, че Европа е изправена пред изключителни предизвикателства в момента. Европа е изоставена от ключови партньори като САЩ и Великобритания. – Ние европейците, 27-те членки, сме готови да организираме този развод – Брекзит по възможно най-уредения и партньорски начин. В крайна сметка брекзит е ситуация, в която и двете страни ще загубят. Но затова ние сме готови да преговаряме. Вие трябва да видите, и искам да подчертая, че в момента няма проблем пред Европейския съюз. Ние знаем какво искаме като европейци. Ние имаме огромен лондонски проблем. Не могат да ни кажат какво искат да постигнат. Съжалявам, но е техен дълг да ни кажат какво искат, защото те искат да напуснат ЕС. Не ние искаме да напуснем Великобритания, а обратното. – Абсолютно. Защото Русия вече не зачита международно право и стандарти. Видяхме това в Грузия, виждаме го всеки ден в Украйна и също така в Сирия. Асад оцеля с руски бомби. И много мигранти, които минаха през Турция, през Гърция, до Германия и Австрия, започнаха своето пътуване, защото Русия бомбардираше Сирия. Затова трябва да сме наясно, че Путин е готов да използва военни действия, може дори да го наречем война, за да постигне политическите си цели. Затова Европа трябва да се събуди, Европа трябва да бъде обединена и ясна за този въпрос. Дори видяхме опасността от руска намеса вътрешно – видяхме я при референдума за брекзит, с фалшивите новини и дезинформацията. Те създадоха атмосфера, която доведе в крайна сметка до брекзит. Русия има интерес от слаба Европа, а слаба Европа е разединена Европа, в която Франция, Германия, България, Румъния, Испания се карат помежду си. Това е в интерес на Путин. Моето основно послание, като ръководител на най-силната политическа партия в Европа – Нека да стоим заедно. Тогава може да предложим на Русия да се върне на масата за преговори. Но аз искам да започна тези разговори от силна позиция, не от слаба такава. – Мисля, че всеки европеец – българин, немец, швед, всеки европеец очаква от държавата си да зачита върховенството на закона, независимостта, некорумпираната структура.  Искам да обърна внимание на един конкретен случай в България, от който знам, че хората са много разочаровани – въпроса с Шенген. Особено, когато става дума за законовите изисквания за Шенген, България се справя страхотно за опазването на външните граници и Бойко Борисов ми показа миналото лято граничния пункт между Турция и България, и трябва да Ви кажа, че граничният контрол в България има по-високо ниво на модернизация от този в Гърция, например. Така че, когато става дума за критериите, България трябва да стане член на Шенгенското пространство и правя каквото мога да подкрепя това. – Говорите за парите на данъкоплатците? Българските данъкоплатци – вие, аз, немските и френските данъкоплатци – европейците плащат за Европа. След това разпределяме средствата през регионални фондове. С когото и да разговарям, всеки ми казва: \"Моля ви, гарантирайте, че моите данъци се харчат по правилен начин, че няма да има корупция и съдебната система, която трябва да предпазва този механизъм, също работи правилно. Това е очакването и затова няма отстъпки или специално отношение към никого в Европа по отношение на честното използване на наличните средства. Затова аз съм готов да бъда изключително стриктен и силен в изпълнението на тези правила. Знам, че много държави не са доволни от тях, но трябва да Ви кажа, че тези, които харчат парите по правилен начин, а България се справя все по-добре, те не се страхуват от санкции, защото когато правите това правилно, можете да харчите парите както пожелаете. – Първо, това е в ръцете на европейците. Изборите винаги са в ръцете на избирателите. След това трябва да обединим тези сили, които вярват в силна Европа, в обединена Европа, която е способна да защити интересите на българите и на европейците. – И аз Ви благодаря.    ", "date": "2019.02.03", "title": "Манфред Вебер: В България нашият партньор е Бойко Борисов с ГЕРБ!"}
{"url": "http://epicenter.bg/article/Frans-Timermans--Razbita-Evropa-ne-bi-mogla-da-bade-v-usluga-na-svoite-grazhdani/174395/2/0", "text": "    – Да мисля, че много хора разбират, че въпросите, за които имат притеснения или надежди ще бъдат решени на европейско равнище. Разбират, че въпроси като брекзит, като международната търговия, международната сигурност, климатичните изменения са все въпроси, на които решенията трябва да се намерят на европейско ниво. Европейския парламент играе значителна роля в това и ако не използвате гласа си, някой друг ще го използва, някой друг ще реши за вас, а не вие самите. –    – Въпросът е, че хората понякога са притеснени, дори отчаяни, но въпросът е как да им вдъхнем надежда, как да търсим решения на проблемите, а национализмът може само да разбива неща, не може да даде решения. Могат само да влошават нещата, да настройват един народ срещу другия. Имаме нужда европейците да се съберат, да намерят решения на глобалните проблеми в европейски мащаб. Не бива да забравяме, че сме едва 7% от световното население. За всички големи въпроси, ние трябва да застанем заедно и да търсим общи решения.     – Радвам се, че днес, с настоящото правителство на Македония успяхме да решим някои от най-сложните въпроси в Европа – проблемът с името е разрешен, благодарение на лидерството на македонците и гърците. Двустранните отношения между Македония и България най-накрая получиха силен тласък, благодарение на новото лидерство в Македония. Вместо да говоря за старото корумпирано лидерство, бих предпочел да говоря за новото, защото те носят по-добро бъдеще за Балканите.   – Знаете ли, три години и половина съм живял и работил в Русия. По това време научих, че Русия ще бъде част от нашата съдба, независимо дали ни харесва или не. Искаме да имаме конструктивни и положителни отношения с Русия. Но, от позиция на сила, а не Русия да ни казва какво да правим, а да се гледаме в очите от едно и също ниво и да кажем: \"Вижте, споделяме континент, трябва да споделим отговорността за бъдещето на този континент, основани на европейски ценности, вземайки предвид интересите на Европа, но и намирайки общи допирни точки в енергетиката, но и климатичните изменения, международната сигурност\". Не е лесно, Русия е партньор, с когото трудно се преговаря. Но пак, ако ние като европейци сме единни, ще намерим допирни точки с Русия и път напред.       Това, което ми харесва в писмото, е идеята, че ако искаш Европа да защитава хората, то започва от защитаването на Европа, изправяйки се за Европа, смело заявявайки, че си про-Европа, а не да се остави този дебат само на националистите, които искат да разбият Европа. Разбитата Европа не би могла да бъде в услуга на своите граждани. Силната Европа би могла да го направи.       – Както се вижда от последния доклад за напредъка на България, тя е постигнала невероятни успехи в заздравяването на върховенството на закона, в борбата с корупцията и гарантиране средствата да бъдат харчени за правилните неща. Мисля, че е важно да го продължим. Да се уверим, че парите на европейските данъкоплатци се използват за подобряване на инфраструктурата, за създаване на по-добри икономически условия, да се гарантира, че най-накрая може да се увеличат заплатите на хората. Да се гарантира, че можем да си позволим да има минимална заплата във всяка държава-членка и за да го направим, трябва да се уверим, че е сложен край на корупцията, че е изкоренена. За това може да помогнат по-строгите правила за оползотворяване на евросредства. Още веднъж казвам, че България е добър пример за държава, която може да постигне огромен напредък в тази област.   – Да, мотивация, но и контрол, проверки. Ако не се борите с корупция, ако харчите парите неправомерно, повече няма да получавате парите. Мисля, че е много важно.   – Мисля, че това искат много граждани в Европа. Много граждани в Европа са неудовлетворени, защото работят усърдно за малко пари. Трябва да го променим. Трябва да гарантираме, че ръстът в Европа не стига само до големите компании, а засяга всеки отделен индивид. Ето защо силно подкрепям минимална заплата за всички европейски държави-членки. Подкрепяме засилването на социалните системи, гарантирайки, че, когато загубиш работата си, имаш достойни помощи за безработица. Ето защо и вярвам, че трябва да осигурим пенсиите на хората. Социалната Европа е бъдещето на Европа.   За мен беше удоволствие.    ", "date": "2019.02.03", "title": "Франс Тимерманс: Разбита Европа не би могла да бъде в услуга на своите граждани"}
{"url": "http://epicenter.bg/article/Rosen-Karadimov--Korneliya-Ninova-ima-mnogo-golemi-vazmozhnosti-i-potentsial-za-premier/174396/2/0", "text": "Аз мисля, че възможността и потенциалът Корнелия Нинова да стане премиер са много големи. Тя поддържа повече от 2 г. една изключително последователна и принципния линия, което в политиката се случва изключително рядко. С принципна позиция доведе нещата дотам, че големите строителни фирми вдигнаха тежка техника да искат оставка на опозицията. Това заяви в предаването \"Беновска пита\" по \"Канал 3\" Росен Карадимов, юрист и преподавател по право, политически анализатор.   \"Ако може малко да върнем лентата - в събота БСП проведе конгрес, прие много сериозни документи. За пръв път от началото на прехода Визия за България постави под въпрос самия преход. Ще ви върна към 2016 г. и изказване на Корнелия Нинова - БСП пое своята отговорност за случилото се в прехода.  Става дума за фундамента, върху който е изградена и икономиката, и социалната и политическата ни система\", припомни Росен Карадимов.   За скандала \"Ало, Банов съм\" юристът изтъкна, че той предизвиква сериозна тревога сред управляващите.    \"Усещането в обществото бе за форма на репресия към Елена Йончева. Не може да се отрече собствената политическа тежест, която тя успя да изгради - това е мое мнение. И в позициите й, и в подхода, и в поведението. Нали знаете, че тя не е член на БСП, тя е гражданска квота. Тя има собствена подкрепа, собствен кръг на симпатизанти. Когато обаче зад нея застане най-голямата, да не кажа и единствената опозиционна партия, която е в подем, нещата не изглеждат обещаващо за управляващите.   Ако това, което кажа Елена Йончева в сряда, бе казано преди 2 години, управляващите нямаше да имат повод за тревога. Но не и сега при тези изравнени позиции\", смята Росен Карадимов.    ", "date": "2019.02.03", "title": "Росен Карадимов: Корнелия Нинова има много големи възможности и потенциал за премиер"}
{"url": "http://epicenter.bg/article/Danail-Kirilov--BSP-sa-v-stalingradska-zashtita--skandalat-na-Elena-Yoncheva-e-kagebistki-kompromat/174397/2/0", "text": "\r\n БСП в момента са в ситуация на Сталинградска защита - те загубиха много по случая с Елена Йончева, сега се вижда, че това е един набързо изпълнен кагебистки компромат, БСП са експерти в калните компромати, но този път не им се получи\". \r\n   \r\n Така коментира в предаването \"Беновска пита\" по \"Канал 3\" скандала \"Ало, Банов съм\" Данаил Кирилов, председател на Комисията по правни въпроси в НС. \r\n   \r\n \"Не знам дали ще имаме достатъчно време, но бих искал да ми позволите да кажа няколко неща чисто от правна страна. Първо, използването на такъв запис трябва да е ясно, че е противоконституционно - в Конституцията има забрана за извършването на такива записи без съгласие. \r\n   \r\n Нека имаме предвид, че според мен, и техническият оператор на записа, без значение доколко е манипулиран, очевидно се явява подбудител в този разговор, най-вероятно той е докладчикът. Може ли да ми кажете, какъв акт е Акт 10 и какъв акт е Акт 11?\", изтъкна юристът. \r\n   \r\n За отчета на президента Румен Радев той отбеляза, че е \"необективно изявление\". \"С голямо съжаление казвам, че отчетът на президента Радев беше необективно изявление. Но така не се става обединител на нацията. При това той не е първият президент в демократична България, т. е. тази институция, въпреки политическите спорове,  тя създаде един имидж и формира себе си като балансьор на политическия живот\", каза Данаил Кирилов. \r\n   \r\n Той припомни, че през 1996 г. Конституционният се е произнесъл по въпроса за политическия неутралитет на президенската институция. \"През 1996 г. е имало спор в Конституционния съд може ли президентът да взима страна в политическата битка. КС казва в решение, че не може, президентът трябва да е неутрален в политическата борба\", изтъкна Данаил Кирилов. \r\n   \r\n \"Ще ми се, дори когато искаш да кажеш нещо критично, то да е обективно, премерено. Иначе ставаш част от битовия политически оборот, това не дава авторитет на президентската институция\", изрази мнението си Данаил Кирилов. \r\n   \r\n По повод обявеното намерение на президента Радев да формира свой съвет от експерти, той посочи: \"Президентът има инструмент - КСНС, който следва да е действен инструмент. Там президентската институция винаги е получавала подкрепа от властта. Аз не виждам защо е необходимо да се зареже КСНС и да се прави друг такъв съвет.  \r\n   \r\n И сега президентът има съветници, не виждам защо трябва да се създава нещо ново и различно, освен ако той не признава, че досега не си е формирал както трябва своя екип\", предположи Данаил Кирилов. \r\n   \r\n \"Вие мислите ли, че президентската институция е достатъчно прозрачна?\", запита той. \r\n   \r\n  ", "date": "2019.02.03", "title": "Данаил Кирилов: БСП са в сталинградска защита, скандалът на Елена Йончева е кагебистки компромат"}
