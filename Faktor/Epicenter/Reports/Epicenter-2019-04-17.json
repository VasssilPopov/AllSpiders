{"url": "http://epicenter.bg/article/Ivan-Kostov-se-pravi-na-razseyan-za-KTB--Video--/180471/2/0", "text": "Бившият министър-председател и настоящ директор на Центъра за анализ и управление Иван Костов отрече да е участвал в създаването на КТБ, предаде Канал 3. Името на Костов стана част от мегаделото \"КТБ\", където основният свидетел Бисер Лазов даде показания пред съда и обяви, че бившият премиер е бил сред политиците, на които трезорът е плащал пари.  Костов коментира темата в отговор на журналистически въпрос след представянето на книгата си \"Свидетелства за прехода“. Очевидно обаче за този период от кариерата си той е обхванат от амнезия, защото не го е описал и в труда си.  Иван Костов не изпитва вина и за начина, по който бе направена приватизацията. Той не признава, че приближени до него са се добрали до ценни активи за смешни пари.  В залата той трябваше да отговаря и на още неудобни въпроси. Кореспондентът на \"Монитор\" от Пловдив го попита:   \"Реално при Вас бе апогеят на РМД-тата, иначе стартирани като концепция именно при БСП. Защо минавате темата толкова повърхностно и защо няма и думичка за „Златни пясъци”, почти неплатената цена от приближения Ви Славчо Христов и имотите на дъщерите Ви в курорта?\"  Костов отвърна:   \"Благодаря Ви за въпроса. Много точно е написано какво са РМД-тата, кога са създадени, от кого са създадени. Създадени са от БСП с поправка в Закона за приватизацията. Създадени са там и там са дадени привилегиите на лицата, които са им дадени възможности да купят държавна собственост в процеса на приватизацията. Привилегиите са изброени, коментирани са и ги има в книгата. Така че, аз нямам какво да добавя повече към тези документи. Документите са явно свидетелство кой е бил заинтересован да се проведе приватизация с рмд-та, които притежават такива големи привилегии в процеса на приватизацията. Що се отнася до приватизацията на „Златни пясъци”, ще кажа само едно нещо. Приватизацията се проведе с конкурс. Цената, която даде РМД, за да закупи „Златни пясъци” беше толкова висока, че те не можаха да изплатят в продължение на 15 години. Ако са се облагодетелствали, щяха да я изплатят за… да речем, както изплатиха БТК – с печалбата от една година купиха Българската телекомуникационна компания. А тези плащаха в продължение на 14-15 години. Това е много красноречив отговор на това, което са Ви внушили или си мислите\".  Същият журналист опита да зададе и втори въпрос, но водещият на събитието се намеси чевръсто: \"По един въпрос, моля!\"    Костов заяви още, че не е плагиатствал от творчеството на бившия главен прокурор Никола Филчев, каквото обвинение се появи лично от автора.  ", "date": "2019.04.17", "title": "Иван Костов се прави на разсеян за КТБ (Видео) "}
{"url": "http://epicenter.bg/article/Borisov--Vseki-den-hvashtame-stotitsi-kilogrami-kokain--heroin--tonove-marihuana/180410/2/0", "text": "Всеки ден по няколкостотин килограма кокаин, хероин, тонове марихуана - службите се разработиха много. Това каза министър-председателят Бойко Борисов в началото на днешното правителствено заседание, предаде репортер на Агенция „Фокус“.   Коментарът идва в следствие на това, че по-рано днес излезе информация за изплувал в морето край Калиакра сак, пълен със 16 пакета кокаин.   Преди седмица МВР залови 170 килограма кокаин и край Шабла. Няколко дни по-рано повече от 100 килограма наркотик изплува и край Констанца в Румъния.  ", "date": "2019.04.17", "title": "Борисов: Всеки ден хващаме стотици килограми кокаин, хероин, тонове марихуана"}
{"url": "http://epicenter.bg/article/Pravitelstvoto-otpusna-866-000-leva-za-razhodi-po-vizitata-na-papa-Frantsisk-/180426/2/0", "text": "Правителството одобри допълнителни разходи 2019 г. за организирането и провеждането на апостолическото пътуване на Негово Светейшество Папа Франциск в България на 5-7 май. Това съобщиха от правителствената информационна служба.  Официалното посещение на държавния глава на Ватикана и глава на Римокатолическата църква, Негово Светейшество Папа Франциск в България е първо посещение на глава на Ватикана и на Римокатолическата църква от 17 години насам. То има важно значение за утвърждаване на България като модел за етническа и религиозна толерантност и като повод за положителни послания към българската общественост за мир и добруване.  Негово Светейшество Папа Франциск ще извърши апостолическо пътуване в България от 5 до 7 май 2019 г., за да поздрави българския народ и да даде на всеки българин своя благослов за мир и благоденствие. Той ще се срещне с представителите на държавните власти, с Негово Светейшество Българския Патриарх Неофит, с дипломатическия корпус и с гражданското общество. Папа Франциск ще се срещне също с представителите на религиозните вероизповедания, като по време на своята визита ще посети градовете София и Раковски.  Допълнителните разходи за 2019 г., които се одобряват с правителственото постановление, са в размер на 866 000 лв. От тях по бюджета на Министерския съвет се отпускат 759 000 лв. За Министерството на вътрешните работи са предвидени 77 000 лв., а за Националната служба за охрана - 30 000 лв. Средствата се осигуряват чрез преструктуриране на разходите/трансферите по централния бюджет за настоящата година.    Министерският съвет предлага на Народното събрание да се открие медицински факултет към Университет „Проф. д-р Асен Златаров“ – Бургас.   Медицинският факултет се създава по предложение на ръководството на висшето училище въз основа на положително оценен от Националната агенция за оценяване и акредитация проект.  Проектът предвижда в новото основно звено да се обучават студенти по специалността от регулираните професии „Медицина”. Обучението ще се осъществява в съответствие с изискванията на Наредбата за единните държавни изисквания за придобиване на висше образование по специалностите „Медицина“ и „Дентална медицина“ за придобиване на образователно-квалификационна степен „магистър“. Университетът разполага с необходимата материално-техническа база за качествен образователен и научноизследователски процес. Учебният процес ще се води от 54 преподаватели, разпределени в 9 катедри.  В Медицинския факултет на Университет „Проф. д-р Асен Златаров” ще се подготвят лекари за нуждите на спешната медицинска помощ, доболничната и болничната медицинска помощ, диспансери, центрове за опазване на общественото здраве, научноизследователски институти, служби по трудова медицина.  Правителството одобри допълнителен трансфер в размер на 16 313 лв. по бюджета на държавното обществено осигуряване за 2019 година. Със средствата ще се разплатят извършени разходи за престой и ползване на дейности и услуги в базите на „Профилактика, рехабилитация и отдих“ ЕАД от правоимащи лица по Закона за военноинвалидите и военнопострадалите.    Правителството прие промени в нормативите за осигуряване за безвъзмездно ползване на познавателни книжки, учебници и учебни комплекти. Така ще се актуализират средствата за учебници и учебни комплекти за III клас и за IV клас. Те предвиждат: за ученик в III клас - 95 лв., от които 36 лв. за учебни помагала, и за ученик в IV клас - 103 лв., от които 39 лв. за учебни помагала. С тази актуализация на нормативите ще се осигурят за безвъзмездно ползване по един учебник или учебен комплект по всеки общообразователен учебен предмет за всеки ученик от I до IV клас.  През 2016 година правителството прие промени в нормативите за осигуряване за безвъзмездно ползване на познавателни книжки, учебници и учебни комплекти.   В новите учебни програми за III клас и за IV клас, утвърдени след приемането на Закона за предучилищното и училищното образование, се въведе нов общообразователен-учебен предмет „Компютърно моделиране“. През 2018 г. бяха одобрени новите учебници и учебни комплекти за III клас, включително и учебници по компютърно моделиране. През настоящата година са в процес на оценяване и одобряване проектите на нови учебници и учебни комплекти за IV клас, в т.ч. и учебни комплекти по компютърно моделиране, които ще бъдат използвани от учебната 2019/2020 година.    Жалбоподателят изтърпява наказание лишаване от свобода за срок от 15 години, считано от 1 февруари 2011 г. Постъпил е в затвора в гр. Пловдив на 21 юли 2011 г. Пребивавал е в две спални помещения, които са били пренаселени. Поради противоречивата съдебна практика в първите месеци след приемането на измененията в ЗИНЗС от 2017 г., искът за обезщетение за вреди на жалбоподателя е бил обявен за недопустим, а делото - прекратено с окончателно определение на Върховния административен съд от 28 декември 2017 г.  Действително в периода май 2017 г. - март 2018 г. практиката на административните съдилища беше разнопосочна: някои административни съдилища считаха, че правилният ответник по такива искове е юридическото лице Главна дирекция „Изпълнение на наказанието“, а други - съответният началник на затвора. Към момента практиката по прилагането на ЗИНЗС се е унифицирала и за надлежен ответник се приема юридическото лице ГДИН. Все пак искът на жалбоподателя не е бил разгледан и съответно той не е бил обезщетен, въпреки дългогодишното му пребиваване в условия на пренаселеност.  Практиката на Европейския съд по правата на човека по подобни дела срещу България е константна и непротиворечива (вж. Нешков и др. срещу България и групата решения в процес на изпълнение „Кехайов и други срещу България“). Поради това ЕСПЧ предложи на страните по делото да сключат приятелско споразумение, ако българското правителство приеме да заплати на жалбоподателя справедливо обезщетение в размер на общо 9700 евро за неимуществени вреди, разходи и разноски.  Правителството прие Решение, с което променя статута от частна в публична държавна собственост на имот, управляван от Изпълнителна Агенция „Военни клубове и военно-почивно дело“ Имотът представлява самостоятелен обект на шест нива, а смяната на статута му е съгласно изискванията на чл. 6, ал. 2 от Закона за държавната собственост.  Одобрена е също така продажбата на недвижими имоти, собственост на „Холдинг БДЖ“ ЕАД, на „БДЖ-Пътнически превози“ ЕООД. Решението предвижда, чрез пряко договаряне да бъдат продадени три сгради в Стара Загора, ведно с правото на строеж. С продажбата ще се извърши прихващане на задълженията от страна на Холдинга към дъщерното си дружество, произтичащи от задължения на фактуриран пробег на 25 броя електрически мотрисни влака за периода октомври-декември 2012 г. Търгът ще се проведе при пазарна цена, не по-ниска от определената от независим оценител. По този начин холдингът ще намали част от натрупаните задължения към дъщерното си дружество по схемата „дълг срещу собственост“, както и ще се освободи от текущите разходи за поддръжката им. В същото време „БДЖ-Пътнически превози“ ЕООД не притежава недвижима собственост в района и изпитва необходимост от такава за нормалната си експлоатационна дейност.    Правителството прие решение за денонсиране на Споразумението между Министерството на вътрешните работи на Република България и Министерството на вътрешните работи на Република Македония за изграждане на международна междуведомствена телефонна връзка „Вардар“, подписано на 5 октомври 2004г. в гр.София.  Денонсирането на Споразумението има за цел да преустанови действието на изградената международна междуведомствена телефонна линия между Министерството на вътрешните работи на Република България и Министерството на вътрешните работи на Република Македония, чието съществуване към настоящия момент не е необходимо.    Правителството одобри Програмно споразумение относно облекчаване на процедурите за издаване на разрешения за преминаване на границите в Европа. По този начин България ще бъде в състояние да изпълни поетите ангажименти по Общата политика за сигурност и отбрана на Европейския съюз, с което ще бъдат повишени отбранителните способности за гарантиране на националната сигурност и интегриране към колективната отбрана.  Освен българското министерство на отбрната, страни по споразумението са Европейската агенция по отбрана, правителството на Швеция, Държавният секретар по отбраната на Обединеното кралство Великобритания и Северна Ирландия, министерствата на отбраната на държавите Австрия, Белгия, Кипър, Хърватия, Чехия, Естония, Финландия, Франция, Германия, Гърция, Унгария, Италия, Литва, Латвия, Люксембург, Малта, Нидерландия, Полша, Португалия, Румъния, Словакия, Словения, Испания, както и Департаментът по отбрана на Ирландия.  Министерският съвет одобри Допълнително споразумение към Меморандум за разбирателство между правителството на Република България и „А.З.К. Пропъртис“ ЕООД за изпълнението на приоритетния инвестиционен проект „ПЛАНА ХАЙТС“. С допълнителното споразумение се удължава срокът на действие на сертификата за приоритетен инвестиционен проект, без да се променят други параметри на меморандума.  Проектът „ПЛАНА ХАЙТС“, предвижда изграждането на модерно селище, находящо се в района на Плана планина, между София и Самоков, село Алино, община Самоков. Проектът обхваща изграждането на необходимата за нуждите на селището инфраструктура - 7582 дка пътища, електричество и водоснабдяване, сгради за обществена полза - търговски център, спортен център, медицински център, детска градина, паркове, зелени площи и детски площадки, център за сигурност и 150 (сто и петдесет) къщи за отдаване под наем. Комплексът ще бъде построен върху земя, която е собственост на инвеститора и е закупена конкретно за реализацията на този проект. Общият размер на инвестицията се планира да бъде в размер на 54 млн. лева, след въвеждането в експлоатация на обектите по проекта се очаква да бъдат създадени около 100 нови работни места.    Правителството одобри проект на Меморандум за разбирателствo за икономическо сътрудничество между Република България и Ислямска република Иран, като основа за водене на преговори.  Целта на Меморандума е да се конкретизират перспективните области на двустранното сътрудничество и мерките, които двете страни ще предприемат за разширяване и интензифициране на икономическото сътрудничество. Ще се насърчават контактите между бизнес представители от двете страни, размяна на бизнес визити, участия в панаири и изложби, които се провеждат на територията на двете страни, организиране на събития и др.  С Меморандума предвижда и сътрудничество между двете страни за надграждане на договорно-правната база на икономическите връзки, с цел задълбочаване на взаимноизгодното сътрудничество в търговско-икономическата област.    Правителството одобри проект на Декларация за сътрудничество в областта на полицейското обучение между Академията на Министерство на вътрешните работи на Република България и Днепропетровския държавен университет за вътрешните работи на Украйна.  Днепропетровският държавен университет за вътрешните работи обучава служители на националната полиция на Украйна и специалисти за правоприлагащите, правозащитните и съдебни органи. Университетът работи по международно установени стандарти на обучение и изразява интерес към установяване на сътрудничество с българската страна в областта на полицейското обучение.  Подписването на Декларацията за сътрудничество между двата университета ще допринесе за развитието на двустранните отношения чрез постоянна обмяна на информация, опит и знания и е израз на желанието на двете страни за сътрудничество в областта на полицейското обучение.    Правителството одобри резултатите от Неформалния съвет на министрите на транспорта на Европейския съюз. Форумът се проведе в периода 26-27 март в гр. Букурещ, Румъния, а основна тема на сесията беше „Нови предизвикателства за по-добра мобилност и кохезия“. По време на дискусиите бяха засегнати въпросите за мултимодалността, бъдещето на мобилността в Европейския съюз, както и подобряването на свързаността и сближаването чрез Трансевропейската транспортна мрежа (TEN-T) и Механизма за свързване на Европа (МСЕ).    Правителството одобри съдържанието на партидите по чл. 192, ал. 2 и 3 от Закона за концесиите, както и на образци на писмен отчет за процедура за определяне на концесионер и на информация за изпълнение на концесионен договор.  Одобряването на партидите и на образците произтича от чл. 192, ал. 4 от Закона за концесиите (Обн., ДВ, бр. 96 от 01.12.2017 г., доп., бр. 103 от 2017 г., изм. бр. 7 и 15 от 2018 г.).  С приемането на решението се създават необходимите условия за изпълнение на нормативните изисквания за вписване и публикуване в Националния концесионен регистър (НКР) на определените в ЗК данни и документи, чрез определяне на съдържанието на партидите по чл. 192, ал. 2 и 3 от ЗК и чрез осигуряване на образец на писмен отчет за процедура за определяне на концесионер и на образец на информация за изпълнение на концесионен договор.   Вписването и публикуването в НКР на данни и документи за възлагането на концесиите по ЗК и за изпълнението на концесионните договори, независимо от реда на тяхното възлагане или предоставяне, ще осигури публичност и прозрачност, както и информация за нуждите на стратегическото развитие, планирането, мониторинга, управлението и контрола в областта на концесиите.    Ивайловградското дружество „Гнайс и Ко“ ООД ще добива скалнооблицовъчни материали - гнайси, от находище „Покрован“, разположено в едноименната община, област Хасково. С решение на правителството дружеството е определено за концесионер на находището по реда на чл. 2, ал.1, т.6 от Закона за подземните богатства. Концесионната площ е с размер 48.736 декара. На база на количествата утвърдени запаси и предвидения средногодишен добив на скалнооблицовъчни материали, концесията се предоставя за срок от 35 години. За срока на действие на концесията се очаква постъпленията от концесионни плащания да надхвърлят 452 хил. лв. Приходите от тези плащания постъпват в държавния бюджет и в бюджета на общината по местонахождение на концесионната площ – в Ивайловград. Кандидат-концесионерът предвижда да инвестира над 88 хил. лв. за обезпечаване на производствената си дейност.  Врачанското дружество „Маронас“ ООД ще добива скалнооблицовъчни материали - варовици, от находище „Енджи-север“, разположено в землището на с. Горна Кремена, община Мездра, област Враца. Концесията за него се предоставя за срок от 35 години, като през този период дружеството ще инвестира около 2 млн. лв. за добива. Очакваните концесионни плащания за целия период ще надхвърлят 1.360 млн. лв. В съответствие с изискванията на Закона за подземните богатства тези приходи постъпват в държавния бюджет и по бюджета на общината по местонахождение на концесионната площ - в случая това е община Мездра.   Съгласно друго правителствено решение, с 15 години ще бъде продължен концесионният договор за находище „Калиманци”, разположено на територията на област Варна. Промяната е по искане на концесионера - ЕТ „Монио-48- Момчил Станков“, гр. Варна. Концесионерът мотивира искането си с наличието на оставащи запаси в находището, които биха останали неиззети. Концесионният договор за находище „Калиманци“ е сключен през 2003 г. От него се добиват строителни материали - пясък. С днешното си решение Министерският съвет разреши и прехвърляне на правата и задълженията по предоставената концесия от ЕТ „Монио-48-Момчил Станков“ на „Хидрострой“ АД.  „Пътинженерингстрой-Т“ ЕАД ще бъде новият концесионер на находище „Боаза“, разположено в землищата на с. Пайдушко и гр. Търговище. Правителството одобри прехвърлянето на правата и задълженията по концесионния договор от „ПИМ“ ЕООД на неговия правоприемник „Пътинженерингстрой-Т“ ЕАД. От находище „Боаза“ се добиват варовици, годни за трошени фракции за обикновен бетон, пътни настилки и асфалтови покрития. Концесионният договор е с 25- годишен срок, считано от 20 декември 1999 г. Условията на предоставената концесия не се изменят.    Министерският съвет прие решение за едностранното прекратяване на два договора за предоставяне на концесия върху част от крайбрежната плажна ивица - за морски плаж „Равда-Национален детски комплекс“, община Несебър, област Бургас и за морски плаж „Равда – ХТИ“, община Несебър, област Бургас.  Прекратяването на концесионните правоотношения се налага, тъй като концесионерите ЕТ „Вики-90-Златко Зелеников“ и „ГОЛДЪН БЪГ“ ЕООД са неизправни страни по съответните договори, вследствие на констатирани системни нарушения на основни нормативни и договорни задължения.  Концедентът цели обезопасяване на двата плажа чрез осигуряване на задължителните дейности по смисъла на Закона за устройството на Черноморското крайбрежие и предоставяне на услуги от обществен интерес.  Концесионният договор с ЕТ „Вики-90-Златко Зелеников“ е сключен на 07 септември 2000 г., а договорът с „ГОЛДЪН БЪГ“ ЕООД – на 07 февруари 2001 г.  Правителството прие промени в Наредбата за осигурителните каси. С приетите изменения разпоредбите на нормативния акт терминологично се привеждат в съответствие с Кодекса за социално осигуряване, Закона за търговския регистър и регистъра на юридическите лица с нестопанска цел.  С направените промени в Наредбата за осигурителните каси се залага принципът, че изискваните от гражданите лични данни се свеждат до необходимите във връзка с целите, за които се обработват, установен в Регламент (ЕС) 2016/679 на Европейския парламент и на Съвета от 27 април 2016 г.    Правителството прие Постановление за допълнение на Наредбата за определяне на условията, реда и механизма за функциониране на Информационната система за управление и наблюдение на средствата от Европейските структурни и инвестиционни фондове (ИСУН) и за провеждане на производства пред управляващите органи посредством ИСУН. С изменението на Наредбата се увеличава от един на два дни периодът, в който може да се вземе решение за удължаване с 24 часа на срока за подаване на проектни предложения по отворена процедура за кандидатстване, ако в рамките на тези два дни се установи прекъсване в работата или наличността на ИСУН. В допълнение, същата възможност за удължаване се създава и за останалите производства по ЗУСЕСИФ в случай, че се провеждат посредством ИСУН.  Успешно е внедрено напълно електронно подаване и отчитане чрез ИСУН на проектни предложения по програмите, съфинансирани със средства от Европейския съюз. Успоредно с това продължава процесът по развиване и усъвършенстване на системата, включително спрямо изискванията към процеса по електронен обмен на документи между администрацията и гражданите. В тази връзка направената промяна цели да гарантира един от основните принципи в управлението на средствата от ЕС за равно третиране на всички кандидати по оперативните програми.    Правителството одобри промени в Наредбата за елементите на възнаграждението и за доходите, върху които се правят осигурителни вноски. С тях разпоредбите й се привеждат в съответствие с измененията в Кодекса за социално осигуряване (КСО), в сила от 1 януари 2019 г. и Законът за Държавна агенция „Национална сигурност“.  С промяната в КСО специализантите, които са приети по отменената Наредба № 34 от 2006 г. за придобиване на специалност в системата на здравеопазването и получават възнаграждение по договор за обучение за придобиване на специалност от номенклатурата на специалностите, определена в Закона за здравето, отпадат като отделен вид осигурени лица. Осигуряването им ще се извършва по общия ред за работещите по трудово правоотношение лица.  С направените изменения се определя осигурителният доход, върху който ще се дължат задължителни осигурителни вноски от лицата, които извършват стопанска дейност като търговци по смисъла на Търговския закон, но не са регистрирани като еднолични търговци.  Съгласно новите разпоредби възнаграждението, което държавните служители в Държавна агенция „Национална сигурност“ получават за периода на временното отстраняване поради отнет или отказан достъп до класифицирана информация, е изключено от осигурителния доход, върху който се дължат осигурителни вноски. По този начин се постига единен подход при определянето на осигурителния доход на държавните служители в специалните ведомства.  Правителството одобри изменения в Устройствения правилник на Държавната агенция за метрологичен и технически надзор.  Със Закона за изменение и допълнение на Закона за чистотата на атмосферния въздух на Държавната агенция за метрологичен и технически надзор бяха вменени изцяло нови функции - контрол върху изискванията за качество на твърдите горива, използвани за битово отопление и др. С приетите изменения в Устройствения правилник са разписани новите функции, без да се предвижда увеличаване на щатната численост на администрацията.  Министерският съвет предлага на Народното събрание да ратифицира Споразумението между правителството на Република България и Международната банка за възстановяване и развитие („Световна банка“) за предоставяне на подкрепа за Офис на Световната банка в Република България. Документът беше подписан от министъра на финансите на 12.04.2019 г. във Вашингтон.  Новата структура ще осигури възможност за непрекъсваемост на дейностите по предоставяне на услуги в областта на информационните технологии, финансовия мениджмънт и управлението на човешките ресурси. Предвижда се в нея да бъдат ангажирани голям брой компютърни специалисти и други висококвалифицирани и мотивирани експерти. Те ще заменят и разширят услугите, предоставяни от централата на Световната банка, и ще бъдат ангажирани с разработването на продукти с висока добавена стойност.  Изграждането на Офиса ще се осъществява поетапно. Началната фаза се очаква да стартира през юли 2019 г. Пълният капацитет от над 300 заети места се планира да бъде достигнат в петгодишен срок.  Установяването на структурата в София ще има положително влияние върху икономическата среда в страната - ще способства за осигуряването на работни места за високотехнологични специалисти и за надграждането на потенциал в сектори с висока добавена стойност. В допълнение, присъствието на авторитетна организация като Световната банка в България ще издигне допълнително престижа на страната ни пред международната инвеститорска общност като атрактивна дестинация за бизнес и инвестиции.  Групата на Световната банка е международна финансова организация, състояща се от пет институции, чиито глобални цели са намаляване на бедността, стимулиране на икономическото и социално развитие и подобряване на жизнения статус на населението.  Държавните предприятия „Транспортно строителство и възстановяване” и „Съобщително строителство и възстановяване” се преобразуват в еднолични търговски дружества  Правителството прие решение за преобразуването на държавните предприятия „Транспортно строителство и възстановяване” и „Съобщително строителство и възстановяване” в еднолични акционерни дружества с държавно участие.  Преобразуването на двете предприятия се осъществява в изпълнение на законовото изискванe на § 2, ал.1 от заключителните разпоредби на Закона за отмяна на Закона за преобразуване на Строителните войски, Войските на Министерството на транспорта и Войските на Комитета по пощи и далекосъобщения в държавни предприятия, и при спазване на Търговския закон.   ", "date": "2019.04.17", "title": "Правителството отпусна 866 000 лева за разходи по визитата на папа Франциск "}
{"url": "http://epicenter.bg/article/Tri-firmi-sa-podali-oferti-po-proekta-za-pridobivane-na-mnogofunktsionalen-patrulen-korab-za-VMS-/180430/2/0", "text": "Три фирми са изпратили оферти по проекта за придобиване на нов многофункционален патрулен кораб за Военноморските сили (ВМС) до края на срока, който изтече на 16 април в 17.00 часа. Това са компаниите „Fr. Lurssen Werft GmbH & Co.KG“ (Германия), „МТГ – Делфин“ (България) и „FINCANTIERI“ (Италия), съобщиха от пресцентъра на министерството на отбраната.  Съгласно заповед на министър-председателя е назначена междуведомствена работна група с председател заместник-министъра на отбраната Анатолий Величков, в която влизат експерти и административни лица от Министерството на отбраната, както и представители на Министерството на финансите, Министерството на икономиката, Министерството на външните работи и ДАНС.  Междуведомствената работна група ще пристъпи към отварянето на офертите на 22 април в Министерството на отбраната. Съгласно утвърдения график следващата стъпка е оценка на офертите. Работата на междуведомствената работна група завършва с окончателен доклад с оценка и класиране на подадените оферти, който се утвърждава от министъра на отбраната, и се внася в Министерския съвет за разглеждане и одобряване.  ***  На 19 юли 2018 г. Народното събрание прие актуализирания проект за инвестиционен разход „Придобиване на многофункционален модулен патрулен кораб за Военноморските сили (ВМС)“.  Целта на проекта е придобиването на два многофункционални модулни патрулни кораби, които притежават способности да участват в широк спектър от морски операции на НАТО и Европейския съюз. Те трябва да заменят част от наличните във ВМС кораби руско производство, които не подлежат на модернизация.  Максималната прогнозна стойност на актуализирания проект е 984 млн. лв. с ДДС. Разликата от 164 млн. лв., спрямо приетия през 2016 г. от Народното събрание проект за инвестиционен разход, е разпределена за плащане през 2025 г. и 2026 г.  Добавени са два нови варианта за придобиване:   ", "date": "2019.04.17", "title": "Три фирми са подали оферти по проекта за придобиване на многофункционален патрулен кораб за ВМС "}
{"url": "http://epicenter.bg/article/Soleni-globi-v-DSB-za-nerazresheni-mediyni-uchastiya-/180433/2/48", "text": "Демократите от \"силна България\" са предприели драстични мерки - сложили са ценоразпис за глоби на свои хора, които гостуват в неправилните медии или пък си позволят своеволието да не рекламират Демократична България.  Цензурата в редиците им лъсна, разобличена от политическия анализатор и шеф на ТВ Европа Георги Харизанов, който публикува \"ценоразписа\" им във Фейсбук.  Най-висока е глобата за партиец, който се изяви пред медиите без разрешението на пиарите - 1150 лв.  За неспоменаване на \"Демократична България\" поне три пъти по време на медийно участие глобата е 100 лева.  Има обявени и специални наказания за участие в ТВ Европа и Канал 3 - съответно по 1000 и 600 лева.  ", "date": "2019.04.17", "title": "Солени глоби в ДСБ за неразрешени медийни участия "}
{"url": "http://epicenter.bg/article/Elena-Yoncheva--Golemiyat-problem--svarzan-s-nasilieto-nad-zheni--e-bednostta-/180434/2/48", "text": "„Големият проблем, свързан с насилието над жени, равнопоставеността на половете и трафика на хора, е бедността, както и липсата на развитие. Насилието над жени не е само български проблем, в Европейския съюз една от всеки десет жени е обект на сексуално насилие, а една от всеки пет е подложена на физическо насилие”. Това каза водачът на листата на БСП за европейските избори Елена Йончева на „Форум за правата на жените 2019”, организиран от Фондация „Фридрих Еберт” и Българския фонд за жените, съобщиха от пресцентъра на БСП.  Тя добави, че България има своята специфика, в резултат на това, че държавата ни е много бедна. Йончева уточни, че 40% от българските граждани живеят на прага на бедността, а 60% от населението на страната е функционално неграмотно.  „Това не може да не оказва влияние върху насилието в семейството. Затова са нужни инициативи от страна на държавата за включване на жените в социалния живот, във всеки областен град трябва да бъдат създадени кризисни центрове, в които да има психолози, трябва да се създаде и база данни към МВР, съдържаща данните на насилниците”, коментира още водачът на евролистата на левицата.  Елена Йончева каза още, че когато говорим за насилието над жени, обикновено се дават конкретни примери, без да се влиза в същността на проблема.  „Статистиката от последните три години показва, че всяка четвърта българка е обект на домашно насилие, а насилието над жени се е увеличило с 50% за това време. Това показва задълбочаване на проблема, а не тенденция за неговото решаване”, обясни тя.  Елена Йончева припомни, че през изминалата година, след предложение на БСП, парламентът е приел законодателни промени в Наказателния кодекс с надеждата, че с търсенето на наказателна отговорност, насилието над жени ще намалее.  „Само със законодателни промени, обаче този проблем няма как да бъде решен. Нужни са мерки за превенция”, категорична бе тя. Йончева коментира още, че ЕС е предложил „Европейски социален стълб”, чрез който да се реализират редица социални инициативи, които да гарантират минимална работа заплата и пенсия, които биха довели и до повече сигурност в семейството. Тя добави, че този стълб ще се гледа от следващия състав на ЕС.  „Той трябва да включва и равни възможности за достъп до работа, справедливо заплащане и добри условия на труд”, каза още Елена Йончева  ", "date": "2019.04.17", "title": "Елена Йончева: Големият проблем, свързан с насилието над жени, е бедността "}
{"url": "http://epicenter.bg/article/Boyan-Chukov--Frenskiyat-biznes-ne-daryava-za-Notr-Dam--prosto-ne-vnasya-danatsi-na-byudzheta-/180436/2/0", "text": "\"Божественото чудо с лавината от дарения за Нотр Дам: Големите имена във френския бизнес, които са известни с неплащането на данъци намират смисъла на думата „дарение“... в дефискализацията. По-ясно казано, дефискализацията е законен начин да се намалят плащанията във френския бюджет под формата на данъци.\" Това написа във Фейсбук анализаторът и експерт по национална и международна сигурност Боян Чуков.  Парите, дадени за катедралата, се отнемат от държавния бюджет, който се разпределя между наука, образование, болници, градоустройство и обществени услуги, обяснява Чуков.  Божественото чудо с лавината от дарения за Нотр Дам: Големите имена във френския бизнес, които са известни с неплащането на данъци намират смисъла на думата „дарение“... в дефискализацията. По-ясно казано, дефискализацията е законен начин да се намалят плащанията във френския бюджет под формата на данъци.  Под термина „дефискализация“ се разбира намаляване на данъчното бреме в резултат на това, че даден гражданин или компания, която той управлява, осъществи инвестиции във френския бизнес, социалното развитие на Франция и в ДРУГИ сфери на живота. Бивш министър на финансите предлага Нотр Дам да бъде определена като „национално съкровище“.  Пример: Данъкоплатците, които плащат данък общ доход имат избор между това да платят 100% на държавата или 66% на Нотр Дам и 34% на държавата. Може и 75% на Нотр Дам и 25% на държавата. В случай, че катедралата се обяви за „национално съкровище“, то тогава имаме 90% за Нотр Дам и 10% за държавата. Очевидно, че не става дума за никаква благотворителност от страна на големия френски бизнес.  При дарение за Нотр Дам се купува лъскав положителен PR за пред общественото мнение. Но парите, дадени за катедралата, се отнемат от държавния бюджет, който се разпределя между наука, образование, болници, градоустройство и обществени услуги. Излиза, че народът след пожара в катедралата трябва да се задоволи с драстичен спад в отпусканите за него средства от бюджета. Не виждам нищо благородно в даренията за Нотр Дам от големия френски бизнес.  ", "date": "2019.04.17", "title": "Боян Чуков: Френският бизнес не дарява за Нотр Дам, просто не внася данъци на бюджета "}
{"url": "http://epicenter.bg/article/Ivan-Kostov--Politikata-i-dnes-prodalzhava-da-e-izgradena-varhu-izmami-za-prehoda-/180443/2/0", "text": "Книгата се опира на много факти, документи, числа, статистика, данни. Свидетелствата не са разказ, с който искам да внушавам собствените си мисли, а съм се опитал да свидетелствам обективно и честно. Идеята ми е да се хвърли светлина върху прехода и да се позволи да се придвижим напред. Да си изясним миналото, да го извадим от мъглата и да продължим напред. Това каза пред БНР Иван Костов, бивш премиер, за книгата си \"Свидетелства за прехода\".  Написал съм тази книга за тези, които не са преживели прехода, или са били много млади. Това е моят личен разказ, допълни Костов.  Въпреки предстоящия втори тираж все пак той се е сблъскал и с негативни отзиви за книгата – от клеветите върху него, които са се възобновили, до мнението, че книгата е сложна, че няма да се прочете, но пък е престижно да я имаш в библиотеката си.  Отзивите ми говорят, че политиката и днес продължава да е изградена върху измами за прехода. Страхът е да не бъдат изобличени тези измами. Намирам обяснение защо сме сред най-изостаналите народи по благосъстояние. Ако управляващите имат невярна представа за прехода, то няма как да се продължи напред, допълни Костов.  В книгата си бившият премиер развенчава много митове – от пълното неразбиране на смисъла на приватизацията, през измамата, че пенсиите са били намалени, до това, че не са били отворени досиетата. Мит за прехода е, че Филип Димитров се е самосвалил, допълни Костов. И още: \"Аз не се държа като безгрешен човек, признавам грешките си. В книгата казвам, че трябва да се направи приключителен баланс на приватизацията, където точно ще се измери какво е продадено, при какви условия, кой е купувал, допуснати ли са грешки. Ако се направи такъв баланс, ще се разобличи една от най-големите измами на прехода\".  По думите на Иван Костов, антагонистът на прехода е бил посткомунистическият човек: \"Той трябваше да спре да мисли, че не носи отговорност за себе си. Преходът е буржоазна контрареволюция на социалистическата революция. Как се прави демократично устройство в едно комунистическо общество – с комунистически институции и партии? Как демокрацията ражда собствените си основи? Това е много трудна задача. Нямаше политическа подготовка. Имаше силен икономически екип, но много малко разбирахме от политика и много малко от проблемите на сигурността\".  \"Чест е на икономистите още от времето на комунизма, че видяха, че нещата се развиват зле за България още в първата половина на 80-те години. Още тогава те предвидиха, че страната влиза в тежък период на натрупване на голям външен дълг, който не може да обслужва, и че ще се стигне до лоша развръзка. Никой от тези хора не беше послушан от онзи режим. Затова България катастрофира много тежко и обяви фалит. До втората икономическа катастрофа се стигна заради отказа да се осъществят реформите, започнати по времето на Димитър Попов и от правителството на Филип Димитров. Лошо управление и отказ да се правят реформи доведоха до втората икономическа криза в страната\".", "date": "2019.04.17", "title": "Иван Костов: Политиката и днес продължава да е изградена върху измами за прехода "}
{"url": "http://epicenter.bg/article/Ivan-Geshev--Zad-Ivancheva-stoyat-oligarsi-s-politicheski-interesi-i-zhurnalisti--koito-manipulirat/180394/3/0", "text": "Последните 1-2 дни се появи нова сюжетна линия за това колко тежки и несправедливи са присъдите на бившата кметица на столичния район \"Младост\" Десислава Иванчева и заместничката й Биляна Петрова.   Това заяви в сутрешния блок на БНТ заместник-главният прокурор Иван Гешев.   \"В случая те са привлечени по най-тежките обвинения, подобно нещо може да се случи и с някое тежко убийство. Но за убийство и за подкуп са предвидени еднакви наказания, защото те са еднакво тежки опасни престъпления\", поясни той.   Гешев допълни, че за двете са определени около средни присъди, а за другите двама около минималните. \"Досега Законът не се прилагаше и Законът за корупцията не се прилагаше. А сега започна и идва негодувания. Това е една война, а когато започнаха първите стъпки някои хора се уплашиха, че и с тях може да се случи същото и че няма да може да крадат без последици\", категоричен бе Гешев.   Манипулация е твърдението, че част от доказателствата  са отпаднали, каза заместник-главния прокурор Той поясни, че негови колеги с по 30-годишен опит са му споделили, че никога не са виждали толкова много събрани доказателства. \"Има манипулация, зад която стоят олигархически сили, политически интереси и журналисти\", категоричен бе зам.-главният прокурор.   \"И циганите се отказват от показанията си както и Петко Дюлгеров. Той не даде обяснение пред нас, а пред журналистите. Това се прави пред съда обаче. бих го посъветвал да даде обяснения, но пред съда\", каза още Гешев. \"Това дело се използва медийно и се преекспонира, за да се \"удари\" Прокуратурата и Спецпрокуратурата.   Искаме публичност за всяко знаково дело, защото не се страхуваме от истината и искаме хората да четат и да знаят какво става\", поясни зам.-главният прокурор. \"Това, което Иванчева прави не е ново. Тя използва едно готово ноу-хау. То започна още с делото Килърите, а после го приложи и Крокодила. Хора, които са откраднали милиони, сега лежат в затвора. Логично е да има жалби и дела срещу нас, но от нищо не се притеснявам\", сподели още той.   „Единицата за справедливост е това, което присъжда съдът. Тези присъди са неокончателни и подсъдимите продължават да са невиновни според българското законодателство и Конституцията“, заяви Гешев. Той обясни, че това, че законодателят е предвидил еднакво наказание за убийство и подкуп – от 10 до 20 години затвор, значи, че той отчита обществената опасност и счита, че особено тежкият случай на подкуп в особено големи размери е сравним на едно убийство. „Съдът е приложил закона. Проблемът е, че досега законът не се прилагаше. Борбата с корупцията беше недостатъчна и това го отчита цялото общество – и оттам се натрупва чувство за несправедливост. Това е една дребна битка в тази война. Когато започна, някои хора се уплашиха, че и с тях ще се случи същото и се опитват да настроят обществото, че зад тези присъди седи нещо друго, а не справедливост“, коментира Гешев.   Зам. -главният прокурор поясни, че предстои да стане ясно дали съдът е оправдал Иванчева и Иванова за получаването на подкупа. По думите му това ще стане, след като излязат мотивите на съда. „Ако стане така, колегите няма да са съгласни, защото не почива на събраните доказателства“, коментира той.   Той посочи, че е изненада това, че Петко Дюлгеров не е дал обяснения в съда, а не това, че се е отказал от показанията си. „Това, че в момента има осъдителна присъда, не значи нищо. Просто единият етап е приключил и идва следващият\", заяви Гешев.   Зам.-главният прокурор коментира и какво се случва с Ветко и Маринела Арабаджиеви, които бяха задържани в Испания: \"На първа инстанция екстрадицията им е допусната. Предстои и решение на втора инстанция. По моя информация те трябва да бъдат върнати в началото на май месец. Изследвахме и шест от телефоните им, които бяха намерени в къщата, в която се криеха. В тях се намериха интересни неща. Дори е имало анализ на служители от НАП - с кой може да се разберат и с кой не, с кой са близки и с кой не. Дори са търсили информация за мен\".   По думите му са открити и доказателства, че семейство Арабаджиеви са правили опит да се укрият още и да избягат преди да бъдат заловени.", "date": "2019.04.17", "title": "Иван Гешев: Зад Иванчева стоят олигарси с политически интереси и журналисти, които манипулират"}
{"url": "http://epicenter.bg/article/Tsenata-na-nefta-premina-72-dolara-za-barel-/180403/4/0", "text": "Цената на фючърсите на петрола марка Brent на лондонската борса ICE стигна до 72,01 долара за барел, предават ТАСС и Агенция \"Фокус\".  За последен път цената на нефта от този сорт беше повече от 72 долара на 8 ноември 2018 година. Оттогава несигурността на пазара се изостри заради американските санкции срещу Иран.  По-рано запитани от ТАСС експерти съобщиха, че страните от ОПЕК+ могат да завършат сделката за съкращаване на добивите още този юни, ако цената на нефта се задържи над 70 долара.  ", "date": "2019.04.17", "title": "Цената на нефта премина 72 долара за барел "}
{"url": "http://epicenter.bg/article/-quot-Doyche-vele-quot--Poslednata-bitka-na-Merkel-se-provezhda-na-Balkanite-/180423/11/33", "text": "Бодо Вебер, старши сътрудник на базирания в Берлин Политически съвет за демокрация, заяви пред \"Дойче веле\", че конфликтът между Косово и Сърбия поставя под въпрос наследството на германския канцлер Ангела Меркел. По неговите думи, Германия се противопоставя на идеята за корекция на границите между Косово и Сърбия като „злополучен съюз на двама балкански авторитарни лидери с ръководителя на външната политика на ЕС и непредвидимата администрация на Тръмп“.  Той пише, че тайните преговори между Белград и Прищина служат на президента на Сърбия Александър Вучич като начин да се използва политическата слабост на ЕС, за да извлече колкото се може повече от Диалога за нормализация на отношенията между Сърбия и Косово. „В същото време той се стреми да отклони вниманието от вътрешнополитически проблеми“.  Що се отнася до президента на Косово Хашим Тачи, той „приватизира преговорите“ въпреки съпротивата на всички политически партии „с надеждата, че ще избегне заплахата от присъда от Специализирания трибунал в Хага за Косово.  Междувременно върховният представител на ЕС по въпросите на външните работи и политиката на сигурност Федерика Могерини „отчаяно се опитва да превърне неуспеха си в успех, като превърне липсата на принципи в принцип“, добавя Вебер.  Според него потенциалните регионални последици от размяната на територии ще бъдат „невъобразими“. За германския канцлер Меркел настоящите събития представляват своеобразна окончателна битка във външната и европейската политика.  В ЕС, Меркел и нейният външен министър, социалдемократът Хайко Маас категорично се противопоставиха на идеята. \"Тази позиция се подкрепя от мнозинството държави-членки, включително Испания и Словакия, които не признават Косово“, пише специалистът.  Той отбелязва, че за да се предотврати споразумение за замяна на територии между Сърбия и Косово, Меркел трябва да поеме отново водещата си роля в политическия диалог.  „В същото време, тя трябва да обяви публично и на Белград, и на Прищина, че ако бъде подписано споразумение за териториален обмен, перспективата за членство в ЕС ще бъде отложена за дълго време поради заплахата за мира и демокрацията в Западните Балкани“.  „Освен това Берлин ще трябва да се обедини с други страни-членки на ЕС, за да събере подкрепа за рестартиране на диалога в първоначалните му рамки. Остава да се види, дали срещата на върха на 29 април, организирана от канцлера Меркел и френския президент Еманюел Макрон, ще бъде първата стъпка в тази посока“, заключва Вебер.   ", "date": "2019.04.17", "title": "\"Дойче веле\": Последната битка на Меркел се провежда на Балканите "}
{"url": "http://epicenter.bg/article/Valeriya-Veleva--Kakvo-shteshe-da-kazhe-na-BSP-dnes-Nikolay-Dobrev--ako-beshe-zhiv-/180435/11/0", "text": "  В постоталитарната българската история няма друг политик, който да е бил толкова уважван и от свои, и от чужди и в същото време няма друг политик, който така дълбоко да преживя болката по пътя от \"Осанна\" до \"Разпни го\".   Тогава в дългата тъжна процесия, проточила се по улиците на Гоце Делчев, събрала сякаш скръбта на хиляди българи, хората мълвяха:   Казват, че мъката по загубата вади в спомена само най-доброто за чавека.    Достойният мъж с авторитет. И в партията, и в държавата. Ще минат още години, когато политическата пяна ще оттече и историята ще оцени, че връщането на управленския мандат - ход, който Николай Добрев заедно с Георги Първанов предприеха в размирната 1997 година, е акт със силата на опит за национално помирение.  Да, мандатът беше върнат, въпреки тогавашното ръководство на БСП.  Да, Добрев изкачи своята Голгота, разкъсван от заклинанията между \"предател\" и \"спасител\".  Да, националното помирение не се случи.  Но остана Примерът.  Примерът за политик, който в съдбовните мигове за една нация може да вземе вярното решение, да се извиси над партийната страст и да каже:     Но остава мярката в политиката:      Това е закон в политиката.  Добрев имаше изострени политически сетива. Верни. Беше идеалист - сякаш искаше да свърши цялата работа на света, да помогне на всеки, да види подредена държавата.  В същото време беше безпощаден реалист:      Беше спокоен за това решение. Въпреки хулите...        Оказа се безпощадно прав. Добрев спаси БСП. , това което заяви и през 1998 година: \"    Точно днес, когато вътрешнопартийната вахканалия се лее на площада.    В прочутата си реч, с която обърна 42-рия извънреден конгрес на БСП и свали Виденов от върха на партията, Добрев стъпи на изконни демократични норми:    Намираше вярната пресечна точка между идеята за държавата и идеята за партията.    Никога не отвръщаше на злобата със злоба. Търсеше човещината. Колкото беше корав като \"див македонец\", понякога дори груб, толкова емоцията му избиваше в драматични мигове, за да покаже, че най-много милее за хората, без това да е клише за него.        Остана горд в страданието си. Сам в разплатата.   Разбираше драмата на палачите си и никога не хвърли камък срещу тях.  Понякога се чудех откъде намира сили за тази вяра и за този стоицизъм.  Мразеше лицемерието. Умееше да чува другото мнение. Но знаеше как и да отстоява своята позизция с думи и действия.   \"Той укроти гибелната политическа стихия, но стана нейн гръмотвод. Това не бе благородна роля, но когато смъртта го отнесе с удивление разбрахме, че за него скърбят всички - и леви, и десни, и сини, и червени. Значи този политически мъж е имал свойства, изключително нужни на нацията ни днес - способността да помирява\". Оценката е на Любомир Левчев. Дадена е през 1999 година.  Тя е като венец. Заслужен!   Къде са другите? Къде са политиците, способни днес да помиряват?  Къде е днешното извисение в политиката? Къде е мярата? Онази, която да ни накара да мислим първо за нацията, после за партията и за самите себе си? ", "date": "2019.04.17", "title": "Валерия Велева: Какво щеше да каже на БСП днес Николай Добрев, ако беше жив "}
{"url": "http://epicenter.bg/article/Grisho-blagodari-na-fenka-za-mil-podarak--Obichta-na-fenovete-oznachava-mnogo-za-men-/180407/8/18", "text": "Най-добрият ни тенисист Григор Димитров сподели в Instagram снимка с трогателен подарък, който е получил от своя фенка.  \"Исках да споделя бележка, която получих от един от най-големите ми фенове - Селин. Обичта на феновете означава много за мен и се надявам да мога да върна поне частица от нея. Благодаря ти, Селин, както и на всички мои фенове, за това, че ми напомняте защо се занимавам с тази игра”, написа в социалната мрежа хасковлията.   Източник: Новини.бг", "date": "2019.04.17", "title": "Гришо благодари на фенка за мил подарък: Обичта на феновете означава много за мен! (Снимка)"}
{"url": "http://epicenter.bg/article/Trudnosti--oplakvaniya-i-yadove-sutrinta/180390/10/101", "text": "Дневно предназначение: Ден за вземане на принудителни решения в любовта и бизнеса.   Дневната нумерологична карта активира противоречия и искания. Страстите ще се разгорещят, а емоциите и любовните желания ще ескалират в следобедните часове и вечерта.   Изберете деловото поведение и направете това, което желаете. Денят е подходящ за работа от офис без излишни движения, които ще бъдат без смисъл и могат да ви напрегнат. Творете и се радвайте на красивите неща.   Основна цифрова характеристика – 1, 2, 3, 4, 5, 7, 8, 9. Ден за красота и  справяне с предизвикателства в любовта.   Часова характеристика:  Мото: Животът е красив!", "date": "2019.04.17", "title": "Трудности, оплаквания и ядове сутринта"}
{"url": "http://epicenter.bg/article/Sled-razvoda-s-Brad-Pit--Andzhelina-Dzholi-promeni-familiyata-si/180405/10/100", "text": "Холивудската звезда Анджелина Джоли официално махна фамилията \"Пит\" от името си, която все още носеше въпреки раздялата си с Брад Пит, съобщи Контактмюзик.   Бившата двойка си издейства съдебно решение, с което да бъдат обявени за разведени, докато продължават да обсъждат условията на раздялата. Актриса вече взе мерки да си върне името отпреди брака. Документи, заведени в съда в Лос Анджелис, постановяват: \"Името на ищцата се възстановява на Анджелина Джоли\".   Актрисата и преди е сменяла съдебно името си. След като се скара с баща си Джон Войт, тя подаде документи в съда, за да се откаже от фамилията му и официално стана само Анджелина Джоли.   Откакто бяха обявени за необвързани, Брад Пит и Анджелина Джоли са в по-добри отношения.   \"Брад и Анджелина извървяха дълъг път. За изненада на много от близките им приятели, връзката между тях се подобри много и те са се посветили на това да са родители. Децата вече имат график за посещенията и това промени много нещата за цялото семейство... Сега децата прекарват време и с двамата родители и са щастливи\", коментира запознати. Двамата актьори постигнаха споразумение за попечителството още през декември миналата година, но подробностите останаха конфиденциални в интерес на децата.   Както е известно, Брад Пит и Анджелина Джоли имат шест деца на възраст от 17 до 10 години, като трите по-големи са осиновени.   Източник: Канал 3", "date": "2019.04.17", "title": "След развода с Брад Пит: Анджелина Джоли промени фамилията си"}
{"url": "http://epicenter.bg/article/Hotelska-kamera-razkriva-podvizite-na-Dzheni-Sushi-sled-pobedata-na-Kobrata/180420/10/99", "text": "Хотелска камера е заснела фриволното поведение на Джени Суши по време на купона след победата на Кубрат Пулев над Богдан Дину. Това разкриха двама източници, запознати със събраните доказателства по случая, пише в. \"България днес\".  Дженифър Равело, както е истинското име на журналистката, беше целуната по устата от Кобрата. Кадрите станаха най-популярното видео в САЩ през последния месец. Те са гледани от милиони потребители и станаха причина за временното замразяване на боксовия лиценз на българина.  Адвокатите на Пулев вече са се заели да градят защитата. 37-годишният софиянец ще се яви пред Атлетическата комисия на щата Калифорния на 14 май, за да разкаже своята версия за случилото се. Там ще бъде и Джени Суши, която е представлявана от юридическата акула Глория Олред.  Защитата на Пулев има много солидни доказателства, с които ще си проличи фриволното поведение на Суши по време на партито. В публичното пространство вече изтече един клип. В него се вижда как Джени Суши танцува в скута на здравеняк от компанията на Кубрат. Много по-пълна картина дава видеонаблюдението в лобито на хотела. Юристите на Кобрата не издават какво точно е записало, за да изненадат Суши.  Братът на Тервел загатна в интервю за предаването „Код Спорт“, че кадрите ще разбият версията на американката за сексуално посегателство.  „Доколкото знам, нашият адвокат в САЩ е взел записи от камерите от последвалото парти след мача – на лобито в хотела, където седяхме и слушахме музика – разкри Тервел Пулев. – Ще се види нейното поведение. Това, на което ние сме свидетели с Кубрат и цялата компания. Бяхме 14-15 човека. Не съм притеснен. Не мисля, че съдия, дори и жена да бъде, ще одобри това поведение и ще приеме, че Джени е сексуално насилена с тази целувка, ако присъства в компанията и продължава да се натиска на различни членове от нея“.", "date": "2019.04.17", "title": "Хотелска камера разкрива подвизите на Джени Суши след победата на Кобрата"}
{"url": "http://epicenter.bg/article/Tsvetan-Tsvetkov--20-partii-ne-sa-podali-danachni-otcheti-pred-Smetnata-palata/180391/2/0", "text": "20 партии не са подали данъчни отчети и списъци на дарителите си пред Сметната палата. 12 от тях обаче не са активни. Няма нужда от призоваване, до 31 март партиите знаят, че трябва да се отчетат. Това заяви председателят на Сметната палата Цветан Цветков в сутрешния блок на БТВ.  \"Тенденцията за намаляване на политическите партии продължава. За последните години спадът е с 1/4\", каза още той.  \"Всяка една партия, която не представи отчет подлежи на глоба от 5 до 10 хил. лева\", разкри Цветков.  \"Преди евроизборите партиите трябва да се съобразяват със строги изисквания. Пред Сметната палата трябва да се представи информация за даренията от страна на партиите, даренията към партията, бюджетите и финансирането на ПР агенции\", допълни председателят на Сметната палата.  \"За миналата година 15 партии са получили 42 милиона лева субсидии. За всеки глас се получават 11 лева. Тези средства са спестени от партиите, защото миналата година нямаше избори\", завърши Цветан Цветков. ", "date": "2019.04.17", "title": "Цветан Цветков: 20 партии не са подали данъчни отчети пред Сметната палата"}
{"url": "http://epicenter.bg/article/Ostava-oblachno-s-prevalyavaniya-ot-dazhd/180392/2/0", "text": "Днес увеличението на облачността от север-североизток ще продължи и след обяд над по-голямата част от страната ще бъде значителна.   На отделни места в Източна България, а към края на деня и в Западна ще има превалявания от дъжд. Ще духа слаб до умерен вятър от север-северозапад. Максималните температури ще са между 12° и 17°, в София около 15°. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ). По Черноморието облачността ще е значителна и на места ще има превалявания от дъжд. Ще духа слаб до умерен вятър от север-североизток. Максималните температури ще са между 11° и 14°. Температурата на морската вода е 11-13°. Вълнението на морето ще бъде 1-2 бала. Над планините след обяд ще е предимно облачно, на места ще превали дъжд, над 1800 м - сняг. Ще духа до умерен северозападен вятър. Максималната температура на височина 1200 метра ще е около 6°, на 2000 метра – около минус 2°. Атмосферното налягане през деня ще се задържи почти без промяна - малко пи-високо от средното за април.", "date": "2019.04.17", "title": "Остава облачно с превалявания от дъжд"}
{"url": "http://epicenter.bg/article/Amerikanski-minonosets-akostira-vav-Varna/180393/2/0", "text": "Американският боен кораб “Рос” е на неофициално посещение във Варна. Целта на визитата е подобряване на сътрудничеството и оперативната съвместимост със съюзниците от НАТО. Ескадреният миноносец е участвал в редица операции в международни води. Разрушителят “Рос” e сред бойните кораба от състава на Военноморските сили на САЩ, които носят ракети “Томахоук” на борда си. Корабът многократно е посещавал акваторията на Черно море. Откакто съм на борда на кораба “Рос”, при навлизането ни в Черно море, не сме имали провокации, казва Капитан II ранг Дейвид Коулс, командир на миноносеца.   Екипажът е 300 души. Корабът е с дължина 154 метра и може да се отбранява при атаки по вода, под вода и по суша.   Според младши лейтенант Дрейк Дейвис миноносецът има и големи способности за ракетна самоотбрана при атака от други бойни машини.  Командирът на американския военен кораб капитан II ранг Дейвид Коулс се е срещнал с командира на българските ВМС контраадмирал Митко Петев. Програмата му във Варна включва посещение на музеи в града. Предвидени са и две футболни срещи между отбор от екипажа на кораба и от Военноморското училище.", "date": "2019.04.17", "title": "Американски миноносец акостира във Варна"}
{"url": "http://epicenter.bg/article/Ivan-Geshev--Deloto--Ivancheva--shte-se-izpolzva-da-bade--udarena--prokuraturata/180396/2/0", "text": "Делото \"Иванчева\" се използва за да бъде ударена спецпрокуратурата. Това заяви в ефира на БНТ зам.-главният прокурор Иван Гешев.   Делото \"Иванчева\" се използва и преекспонира, за да се удари прокуратурата, специално - специализираната прокуратура. При оправдателни присъди щеше да бъде ползвано за закриване на прокуратурата, за оставки на зам.-главни прокурори, каза той.   Според него определени кръгове в държавата се опитват да манипулират обществото, че доказателствата по делото са паднали и че основният свидетел на обвинението се е отказал от показанията си. Единственото, което прокуратурата може да направи в този случай е да даде публичност на процеса, увери той. Манипулация е твърдението, че част от доказателствата по делото са отпаднали. Зад тази манипулация седят определени политически сили, определени олигархични интереси – от рода на това, че експертизата е доказала, че не е писала тя в бележника и един куп други неща“, обясни Гешев. Той посочи, че е изненада това, че Петко Дюлгеров не е дал обяснения в съда, а не това, че се е отказал от показанията си. Делото „Иванчева“ ще се използва, за да бъде ударена прокуратурата, заяви зам.-главният прокурор. „Някои хора заложиха на него с очакване, че при някои оправдателни присъди това щеше да бъде използвано за искане за закриване на спецпрокуратурата, оставки за главни и зам.-главни прокурори. Това беше политически залог.”   Единицата за справедливост е онова, което присъжда съдът. Присъдите на обвиняемите по делото Иванчева не са окончателни и спрямо българското законодателство те все още се водят невиновни, припомни зам.-главният прокурор Иван Гешев.   Иван Гешев коментира размера на присъдата с това, че подсъдимите по делото са привлечени по най-тежкия състав, който предвижда максимум от 30 години. Иван Гешев: „Досега законът не се прилагаше. Борбата с корупцията беше недостатъчна и това го отчита цялото общество и оттам се натрупва чувство за несправедливост. Когато започват първите стъпки, някои хора се уплашиха, че ще се случи и с тях същото.” Не е сигурно, че подсъдимите са оправдани за получаване на подкуп, като преди това трябва да излязат мотивите на съда. Ако това наистина се окаже така, прокурорите няма да са съгласни с подобно решение, защото то не съответства със събраните доказателства, увери Гешев. „По това дело бяха събрани възможно най-много доказателства. Всичко, което твърдяхме в досъдебното производство, е потвърдено в съдебното”, каза той. При всяка инстанция е все едно битката започва отново - означава само, че един етап от процесът е приключил, обясни Гешев. Иван Гешев: Когато и двете страни са недоволни, присъдата е балансирана и сравнително справедлива. В случая подсъдимите са недоволни от размера на наказанието, за нас то е справедливо.  Искаме гражданите да чуят всичко, искаме публичност, защото не се страхуваме от нищо, заяви зам.-главният прокурор. Той увери, че не се притеснява от намерението на Десислава Иванчева и Биляна Петрова да го съдят за уронване на престижа и клевета, тъй като по думите му това е рутинно действие на множество подсъдими, което се прави с цел да се окаже натиск.", "date": "2019.04.17", "title": "Иван Гешев: Делото „Иванчева“ ще се използва да бъде „ударена“ прокуратурата"}
{"url": "http://epicenter.bg/article/Sergey-Stanishev--Listata-e-izbrana-demokratichno--vlizame-v-bitka/180398/2/0", "text": "„Листата е избрана демократично, чрез тайно гласуване. Оттук нататък ние влизаме в битка, в кампания\". Това заяви Сергей Станишев в интервю пред Канал 3.   \"Ние изгубихме прекалено много време в редене на листа. Нямаше нужда на два пленума да се занимаваме с това, да си причиняваме напреженията, които бяха причинени и да се стига до това напрежение. Хората не ги интересува какви са вътрешните ни отношения – кой е първи, кой е втори, кой е трети в тази листа. Хората ги интересува друго – какво БСП може да направи за това техният живот да стане по-добър, доходите им да са по-високи, работата им да е по-сигурна, семействата им да са по-добре. Това е най-важното и освен ежедневните неща на всеки българин, как България ще заеме по-силна позиция в Европейския съюз, как нашите национални интереси да бъдат защитени. Това е важното и с това ще се занимаваме оттук нататък най-сетне”, заяви Станишев.   Той коментира темата дали вътрешната опозиция бламира лидера на партията Корнелия Нинова с връщането му в листата на партията, след като самият той не бе попаднал в нея в първоначалния ѝ вариант.   \"Не става въпрос за вътрешна опозиция. Но в някакъв смисъл председателят на Националния съвет се постави в такава позиция, че Националният съвет да бъде принуден да коригира нейното еднолично решение, защото всички знаем, че листата, която предложи тя, беше нейна лична. Даже Изпълнителното бюро я е видяло същата сутрин. Което се оказа неприемливо, защото беше важно да се дадат няколко знака.   Първо – че гласът на партията се чува. Беше проведен своеобразен референдум – хиляди организации, триста конференции се проведоха, те си подредиха вижданията и заявиха на Националния съвет какво искат. Беше неприемливо този глас да бъде игнориран.   Второ – да докажем, че БСП не са еднолична партия, каквато е ГЕРБ. Ние сме демократична партия, Националният съвет си влезе във функцията – на национален съвет, на висш ръководен орган на партията и го направи спокойно със сериозна дискусия и оттук нататък започваме работа\", каза още председателят на ПЕС.   Какво ще се случи със Станишев след евроизборите, какво ще се случи и къде ще бъде мястото му в БСП. \"Моето място в БСП... Никой, който иска да ме изчегърта, не може да го постигне. Защото за мен БСП е кауза. Баща ми е бил в тази партия, той е рискувал живота си за нея. Целият ми живот, осъзнат, още повече политически, е свързан неразривно с БСП. Винаги съм работил и ще работя за нашата партия, независимо в какво качество. Това, което обаче е важно да се разбере е: БСП може да спечели максимално доверие от хората, ако се докаже и покаже като категорична алтернатива на ГЕРБ – най-вече социална. Няма нужда да се състезаваме с консервативните и традиционалистките партии като ВМРО или другите патриоти на техен терен. Ние имаме наш терен. На стандарта на живот на хората, на справедливостта, на битката с неравенствата. Оттук ще дойде силният импулс за подкрепа на БСП от хората. Това трябва да преследваме и да покажем достоверност, стабилност, последователност в това\", добави Сергей Станишев.  ", "date": "2019.04.17", "title": "Сергей Станишев: Листата на БСП е избрана демократично, влизаме в битка"}
{"url": "http://epicenter.bg/article/Rumen-Gechev--Listata-na-BSP-startoviyat-izstrel--shte-praznuvame-na-26-may/180399/2/0", "text": "„Подреждането на Корнелия Нинова беше предварително. Нинова не беше бламирана, 90% от списъка ѝ беше приет на Националния съвет. Борисов бламира всеки ден Цветанов, дори му е забранил да се доближава на 100 метра от НС\", това каза в ефира на БТВ народният представител от БСП Румен Гечев   „Елена Йончева ще активира значителна част от електората. Тя е лицето, което се бори с корупцията. Не се вглъбявам толкова в мястото, на което съм в листата на БСП за евроизборите. Благодарен съм на позицията. Кандидатите са силни, а разликата между челните места е малка\", допълни проф. Гечев.  „Вярвам в победата ни на евроизборите, ще празнуваме вечерта на 26-ти май. Листата на БСП е единствената такава, която е избрана по напълно демократичен начин\", каза депутатът от БСП. По думите му тя е стартовият изстрел, оттам нататък думата ще имат избирателите.  „Бойко Борисов заяви преди време, че е кандидатствал в Държавна сигурност, но не са го приели. Вярвам, че е така, защото там се изискваха езици и висок интелект\", каза той по повод изказването на премиера, че в листата на БСП са се подредили \"ДС - шпионин, ДС - шпионин\". Гечев коментира и думите на Борисов за „пълзящата диктатура, която иска да наложи опозицията. „Това е новост в световната политика. Трябва да се изучава от научни центрове, не те вероятно още не са подготвени за това”, каза Гечев. ", "date": "2019.04.17", "title": "Румен Гечев: Листата на БСП е стартовият изстрел, ще празнуваме на 26 май"}
{"url": "http://epicenter.bg/article/Maykata-na-momchetata--nahapani-ot-rotvayleri--Beshe-uzhasyavashta-gledka/180401/2/0", "text": "Трите деца и възрастният мъж, които бяха нападнати от ротвайлери в село Железница, се прибраха в дома си за домашно лечение.   Инцидентът е от 10 април. Агресивните кучета не са бездомни, отглеждани са в кв. „Симеоново”.   „ Картината беше ужасяваща за мен. Като майка не пожелавам на никого да види, това, което аз видях”, каза в предаването „Тази сутрин” на  майката на момчетата Мартина Илиева. Момчетата са се прибрали окървавени след нападението от ротвайлерите. Най-жестоко нахапан – от главата до краката, е бил средният по възраст – Емануел.   Тя е благодарна на лекарите и сестрите от „Пирогов”, където се лекуват децата. Условията са били добри по нейна преценка.   Семейството живее във Великобритания, дошли са в България по време на ваканцията на децата, за да видят бабите и дядовците си. „Няма да им остане много добър спомен от тази ваканция, Може би нашите родители ще идват повече на гости в бъдеще. После децата сами ще решат дали искат да идват в България”, коментира бащата Валери Илиев.   В Англия няма бездомни кучета, няма дори бездомни котки, уточни майката на децата.   Семейство Илиеви има 6 деца – три момичета и три момичета. Заминали си за Великобритания преди пет години, защото в България е трудно да се отглеждат шест деца. Не виждам нещо да се е подобрило за тези пет години, даже става по-зле, смята Валери Илиев.   „ Трудно се гледат шест деца в България. В чужбина е по-лесно, имаме финансова възможност и да задоволим всичките им нужди. Образователната система е по-добра – учат това, което после ще работят. Имаме дъщеря със синдрома на  аун, за която тук беше много трудно да учи”, уточни Мартина Илиева.  ", "date": "2019.04.17", "title": "Майката на момчетата, нахапани от ротвайлери: Беше ужасяваща гледка"}
{"url": "http://epicenter.bg/article/Frenskiyat-poslanik--Ne-se-raboti-po-versiyata-za-terorizam-sled-pozhara-v--Notr-Dam-/180408/2/0", "text": "Посланикът на Франция Ерик Льобедел у нас заяви, че не се работи по версията за тероризъм след пожара в 8-вековната катедрала „Нотр Дам” в сърцето на столицата Париж.   Той обясни, че основната версия е непреднамерен пожар вследствие на строителните дейности, които са се случвали на върха на храма.   Разследването в момента тече и ще станат ясни точните причини след края му, добави още той пред bTV.   Льобедел обясни и че не е прекалено амбициозно заявлението на френския президент Еманюел Макрон, че за 5 години „Нотр Дам” ще бъде възстановена, тъй като ще се мобилизират всички сили в страната.   Френският посланик благодари за всички дарения, включително и за тези от България. Но според него ще са необходими много повече от събраните досега 800 милиона евро.   Той обясни, че трябва да се изчака да се направи оценка на щетите, защото някои от изгорелите греди са на 7 века, има и повредени произведения на изкуството и изгорели картини.   Катедралата е вечна и никога не сме си представяли, че нещо подобно може да се случи, нито французите, нито европейците и всички по света, каза Льобедел.   Но посланието е, че има надежда и ще се възстанови символът на Париж, добави посланикът. Според него трагедията ще обедини и френския народ.   ", "date": "2019.04.17", "title": "Френският посланик: Не се работи по версията за тероризъм след пожара в „Нотр Дам”"}
{"url": "http://epicenter.bg/article/Evrodeputatat-Eva-Maydel-povezhda-Golyamoto-balgarsko-horo-v-Bryuksel-za-treta-poredna-godina-/180414/2/0", "text": "„Хорото е една от най-българските традиции. То показва не само красотата на автентичния ни фолклор, но и талантливото лице на българските музиканти, изпълнители и творци. Започнато от Кристалина Георгиева през 2013 г., Голямото хоро се утвърди като празник, който привлича българи не само от цяла Белгия, но и съседните държави като Германия, Нидерландия и Люксембург.“ Това заяви евродепутатът от Групта на ГЕРБ/ЕНП Ева Майдел, която и тази година продължава традицията на Голямото хоро, както и другата традиция, съпътстваща събитието - обличането на символа на Брюксел – Манекен пис, в българска носия, съобщават от пресцентъра на ГЕРБ.  Според Ева Майдел денят за провеждане на Голямото хоро през 2019 –та е избран символично – това е денят на православния Великден - 28 април.  „Искахме да подчертаем уникалността на българските традиции и привързаността ни към християнски ценности. Вярвам, че България има нужда от позитивните послания на своите традиции, както и от по-добър имидж по света във всяка една социално-икономическа сфера. Затова през последните пет години с инициативи като Голямото хоро и Моята мечта за България работих за представяне на най-доброто лице на България.“, добавя българският евродепутат.  В Голямото хоро в Брюксел тази година ще се включат музиканти от Национално училище за фолклорни изкуства „Филип Кутев“ от Котел, ансамбъл \"Бизоне\" от Каварна, съставът от българи \"На Хорото в Брюксел\", както и Ансамбъл \"Здравец\" от Гент.  Голямото хоро е част от програмата на 13-ото издание на международния фестивал Balkan Trafik.   ", "date": "2019.04.17", "title": "Евродепутатът Ева Майдел повежда Голямото българско хоро в Брюксел за трета поредна година "}
{"url": "http://epicenter.bg/article/Zam-nachalnikat-na-otbranata-vitseadmiral-Emil-Eftimov-na-forum-za-usilvane-na-iztochniya-flang-na-NATO/180419/2/0", "text": "Заместник-началникът на отбраната вицеадмирал Емил Ефтимов взе участие в конференция на тема: „Усилване на източния фланг на НАТО - предизвикателства и стратегии за Балтийско-Черноморска свързаност“. Събитието се състоя на 16 април в гр. Букурещ, Румъния. Форумът бе организиран от Центъра за европейски политически анализи, под патронажа на президента на Румъния Клаус Йоханис. От страната-домакин участие взеха също началникът на отбраната генерал Николае Чука и представители на висшето военно ръководство, съобщават от пресцентъра на министерството на отбраната.  В кръглата маса, ръководена от президента на Центъра за европейски политически анализи Питър Доран, се включиха представители от България, Грузия, Молдова, Румъния, Турция, Украйна и неправителствени организации. Лекторите представиха актуална информация по ситуацията в региона и отделните теми, включени в програмата на конференцията. Обърнато бе внимание върху повишаването на военната мощ, както и на дефинирането на заплахите и предизвикателствата, пред които са изправени НАТО и страните в региона на Черно море. Разгледани бяха общата картина на сигурността, перспективите от гледна точка на отделните членове на Алианса и способностите за възпиране.  В хода на дискусиите вицеадмирал Ефтимов акцентира на механизмите на свързаност между България и Румъния в рамките на инициативите на НАТО. Също така засегна важността на информацията, с която разполагат съюзниците и страните от Черноморския регион и своевременното й споделяне за формирането на адекватна оценка на ситуацията и заплахите.  В рамките на форума бе обърнато внимание на съществуващите възможности за реализиране на национални, регионални и коалиционни стратегии за постигане на баланс и стабилност в Балтийския и Черноморския регион и на източния фланг на НАТО, както и потенциалното надграждане на цялостните усилия на съюза в тази посока.  ", "date": "2019.04.17", "title": "Зам.-началникът на отбраната вицеадмирал Емил Ефтимов на форум за усилване на източния фланг на НАТО"}
{"url": "http://epicenter.bg/article/Emil-Radev--Kiberataka-sreshtu-evropeyskite-izbori-bi-bila-udar-sreshtu-demokratsiyata-/180421/2/0", "text": "По време на последното пленарно заседание на Европейския парламент в Страсбург за настоящия мандат бе проведен дебат относно кибер сигурността на предстоящите Европейски избори в края на май. Участие в дебата взе българският евродепутат от ЕНП-ГЕРБ Емил Радев, който бе част от Комисията по граждански свободи, правосъдие и вътрешни работи. Това съобщиха от пресцентъра на ГЕРБ.  Емил Радев призова националните органи, които отговарят за сигурността на вота, да бъдат подготвени и да гарантират киберсигурността по време на изборния процес. Тези мерки според него следва да бъдат допълнени от усилия на европейско ниво чрез споделяне на информация за кибер заплахи и опит с тяхното спряване. В този контекст, той приветства наскоро проведената симулация, събрала на едно място представители на националните органи за кибер сигурност, Европейския парламент, Европейската комисия и Европейската агенция за кибер сигурност, и призова за извършването на такива симулации и на национално ниво, във всички държави-членки.  Тези мерки, според Емил Радев, са нужни, за да бъде гарантирано нормалното протичане на изборите за Европейски парламент, без тяхната легитимност да бъде поставена под въпрос заради кибератака преди или по време на вота. Той припомни, че в последните години са се случили редица кибер атаки, ръководени както от държавни, така и от недържавни участници, по време на изборния процес в САЩ, Франция и др. страни.  „Тези атаки са предназначени да сътворят хаос и да попречат на нормалното протичане на най-демократичния процес, да подкопаят доверието в неговото изпълнение и резултат, да създадат усещането, че демокрацията е лесно уязвима – с един клик и тя може да бъде псотавена на колене“, коментира българският представител.  В заключение Емил Радев бе категоричен, че ако изборите дори в една държава-член бъдат поставени под съмнение, това ще се отрази върху изборите в целия ЕС.  „Това би била недопустима победа за тези, които искат да разделят ЕС и да отслабят неговата сила, и ние не трябва да го допускаме“, заяви той.  ", "date": "2019.04.17", "title": "Емил Радев: Кибератака срещу европейските избори би била удар срещу демокрацията "}
{"url": "http://epicenter.bg/article/Rozova-Luna-i-yaycheno-palnolunie-ochakvame-v-petak/180427/10/99", "text": "Звездобройците по света могат да се насладят на астрономическо явление Розова Луна, съобщи в. \"Дейли мейл\", цитиран от Новини.бг  Въпреки името Луната няма да е точно такъв цвят. Наречена е така, защото по това време цъфти дивото цвете розов флокс, разпространено в САЩ и Канада.  Априлското пълнолуние се нарича също тревно или яйчено.  Пълнолунието ще бъде в 12,12 ч. британско лятно време, около 13 ч. за Франция, Италия и Испания и около 14 ч. за Източна Европа. В източните части на САЩ и Канада ще е в 7,12 ч., а в Китай - вечерта, като ще започне в 16 ч. следобед.  Това е четвъртото пълнолуние за годината.", "date": "2019.04.17", "title": "Розова Луна и яйчено пълнолуние очакваме в петък"}
{"url": "http://epicenter.bg/article/Dareniya-ot-800-miliona-evro-sa-sabrani-za-vazstanovyavaneto-na--quot-Notr-Dam-quot-/180397/7/0", "text": "Дарения от почти 800 милиона евро само за ден вече са събрани за възстановяването на опожарената катедрала \"Нотр Дам\" в Париж, съобщава \"Фигаро\".  Френският народ се мобилизира и дарения се стичат отвсякъде – от обикновени граждани, компании и различни видове организации. Половин милиард евро обаче идват от три от най-богатите фамилии във Франция – Пино, Арно и Бетенкур.  Пино дарява 100 милиона евро чрез инвестиционното си дружество \"Артемис\". 82-годишният Франсоа Пино е третият по богатство човек във Франция. Той управлява компанията \"Артемис\" от 2003 г. насам, като дружеството притежава марките \"Гучи\", \"Ив Сен Лоран\" и \"Бриони\". Пино е известев любител на изкуството и меценат.  Милиардерът Бернар Арно също обеща да даде 200 милиона евро за каузата чрез компанията си LVMH, която е собственик на марките \"Луи Вютон\", \"Живанши\" и др.  Още 200 милиона евро ще дойдат от семейство Бетенкур. Половината от тях от козметичния гигант \"Л’Ореал\", който е тяхна собственост, а останалата половина през тяхна фондация.  Президентът на Франция Еманюел Макрон и Фондацията за културно-историческото наследство на страната също стартираха набиране на средства за Нотр Дам. В 800-годишната си история, катедралата е претърпявала скъпи и мащабни реставрации. Наскоро и Кулата-стрела, която се срути в пожара на 15 април, бе възстановена именно с многомилионна кампания из цяла Франция.", "date": "2019.04.17", "title": "Дарения от 800 милиона евро са събрани за възстановяването на опожарената \"Нотр Дам\""}
{"url": "http://epicenter.bg/article/Mogerini--ES-otkazva-da-priznae-suvereniteta-na-Izrael-nad-Golanskite-vazvisheniya/180400/7/0", "text": "Европейският съюз отказва да признае суверенитета на Израел върху Голанските възвишения и смята за опасно желанието да се променят границите насилствено. Тази позиция изрази дипломат номер едно на ЕС Федерика Могерини по време на дебат с евродепутатите, провел се през последната пленарна сесия на Европарламента в Страсбург преди европейските избори, предаде Франс прес.  ЕС не признава суверенитета на Израел върху окупираните територии и тази позиция, повтаряна много пъти, се прилага и за Голанското плато\", анексирано през 1967 г. от еврейската държава.  \"Променянето на границите насилствено е опасна идея. Международните норми трябва да бъдат спазени\", подчерта Могерини.  Тя призова страните от ЕС да пратят отново военни кораби в Средиземно море, за да позволят на европейската операция \"София\" да изпълнява мисията си, насочена срещу трафика на оръжия и на петрол в Либия.   Върховният представител на Европейския съюз по външните въпроси и политиката за сигурност Федерика Могерини отново призова страните-членки на Общността да възобновят мисията „София“ в Средиземно море. „Тя е ефективно средство за възпиране на контрабандистите“, цитира германският национален ежедневник Die Zeit думите, които италианският дипломат изрече пред Европейския парламент в Страсбург, предаде агенция „Фокус“.   Освен това ЕС трябва да се бори с контрабандата на оръжие и петрол в Либия, допълни ръководителят на Европейската служба за външна дейност. „Винаги съм казвал, че корабите трябва да останат в международни води“, подчерта Могерини, като изрази надежди, че страните от ЕС ще преразгледат решението си за „София“. Мисията помогна да се намали броят на бежанците, идващи в Европа с повече от 80%.   От стартирането й през 2015 г. 45 000 души са били спасени, а около 150 други са били арестувани, припомни италианският дипломат.    Могерини предупреди, че конфликтът в Либия може да продължи дълго време поради незаконни доставки на оръжие в страната. Силите на генерал Халифа Хафтар започнаха офанзива срещу Триполи преди две седмици с цел установяване на контрол над столицата на северноафриканската страна.    От редакцията припомнят, че ЕС прекрати мисията „София“ през март тази година.", "date": "2019.04.17", "title": "Могерини: ЕС отказва да признае суверенитета на Израел над Голанските възвишения"}
{"url": "http://epicenter.bg/article/Hari-i-Megan-shte-narushat-kralskite-traditsii-za-izbor-na-detegledach/180450/10/0", "text": "Принц Хари и съпругата му Меган най-вероятно ще наемат американска детегледачка за най-новия член на британското кралско семейство. Британските медии пишат, че с това те ще нарушат традицията. Дори има слухове, че могат да наемат мъж, който да им помага в отглеждането на новороденото. 37-годишната херцогиня вече е ангажирала агенция за подбор на персонал, която да намери подходящия кандидат. Меган ясно обяснила, че предпочита бавачката да се чувства като член на семейството, а не просто като униформен служител. Годишната заплата на детегледачката ще бъде 70 000 британски лири.   Източник: Нова.тв", "date": "2019.04.17", "title": "Хари и Меган ще нарушат кралските традиции за избор на детегледач"}
{"url": "http://epicenter.bg/article/220-mladezhi-ot-pogranichnite-regioni-stanaha-chast-ot-3-iya-interaktiven-seminar-/180452/10/0", "text": "220 младежи от пограничните региони на Северна Македония станаха част от 3-ия интерактивен семинар на Фондация Българска Памет на тема „Иновации, прогрес и дигитален свят“ в Делчево. Събитието бе открито от д-р Милен Врабевски, председател на ФБП, Петър Атанасов, зам.-министър на образованието на РС Македония и Горан Трайковски, кмет на Община Делчево. Инициативата се реализира с финансирането на д-р Милен Врабевски.   „На първо място искам да подчертая, че е важно да сме заедно, защото заедно можем повече. Важно е и да знаем повече, защото натрупаните знания днес, раждат иновации утре, а иновациите са предпоставка за прогреса във всяко едно общество – общество чието бъдеще сте вие. Силно вярвам, че каквато и да е държавата, ние също сме част от нея и я правим успешна. Именно затова искаме да ви предадем своя опит и експертиза, защото искаме утре вие да сте онези, които я управлява. “ По време на семинара младежите ще се потопят в света на предприемачеството, дигиталните технологии, 3D програмирането, роботиката, виртуалната реалност и много други.   Семинарът в Делчево е част от дългогодишните инвестиции на д-р Милен Врабевски за професионални и образователни перспективи за сближаване на хората от двете страни на границата.Целта на инновативния форум е да насърчи младежите да усвоят компетенциите на XXI век за да бъдат конкурентни, гъвкави и успешни в обединена Европа.     В своето обръщение към младите хора по време на семинара, кметът на Делчево Горан Трайковски благодари на д-р Милен Врабевски за дарението, направено от него, за изграждане на фасадата и покривната конструкция на един от най- големите църковни храмове в западната ни съседка.   Д-р Врабевски и Горан Трайковски заедно посетиха църквата „Св. Кирил и Методий“ и проследиха напредъка на строителните работи. В продължение на 20 години църквата стоеше недовършена. На входа на църковния храм бе поставена табела в знак на благодарността на жителите на Делчево към Фондация Българска Памет за направеното дарение.      ", "date": "2019.04.17", "title": "220 младежи от пограничните региони станаха част от 3-ия интерактивен семинар "}
{"url": "http://epicenter.bg/article/Rodzhar-Uotars-prizova-Madona-da-ne-pee-na--quot-Evroviziya-quot--v-Izrael/180455/10/100", "text": "Музикантът и активист за правата на палестинците Роджър Уотърс призова Мадона да не пее на финала на конкурса \"Евровизия\" в Тел Авив на 18 май.   , написа съоснователят на емблематичната рок група Pink Floyd в статия, публикувана днес във в. \"Гардиън\", цитирана от БНР.   , пише още Уотърс.   Очаква се финала на музикалния конкурс Мадона да изпълни две песни срещу хонорар от 1,3 млн. долара, който ще бъде поет от израелския милиардер Силван Адамс.", "date": "2019.04.17", "title": "Роджър Уотърс призова Мадона да не пее на \"Евровизия\" в Израел"}
{"url": "http://epicenter.bg/article/Pozharat-v-Notr-Dam-obedini-razedinenana-frenska-natsiya/180395/7/0", "text": "„Зависи от нас да превърнем това бедствие във възможност да се обединим, да погледнем дълбоко в себе си какви сме и какво трябва да правим и да станем по-добри, отколкото сме. Зависи от нас да намерим нишката на нашия национален проект“, бяха думите на президента на Франция.   Макрон каза още, че жестокия пожар е извадил на преден план най-доброто в страната. „Това, което видяхме миналата нощ в Париж беше нашият капацитет да се мобилизираме и да се обединим“, заяви 41-годишният лидер в посланието си, отправено от кабинета му в Елисейския дворец.   „В хода на историята, Франция е видяла много градове, пристанища и църкви обхванати от пламъци. Но всеки път ние ги построяваме отново“, каза Макрон и допълни, че пожарът в Нотр Дам е показал, че „нашата история никога не спира.   Опустошителният пожар в историческата катедрала Нотр Дам в Париж обедини разединената френска нация, констатира австрийският национален ежедневник Die Presse в статия, посветена на събитията по понеделник вечер., цитирана о „Франция е страна, в която линията на конфликти в обществото и политиката излезе на преден план съвсем наскоро: нацията се раздели между ляво и дясно, между гнева на протестиращите жилетки и противниците на бунтовете, които белязаха демонстрациите им. Но сега, след катастрофалния пожар в Нотр Дам, мирът се завърна – или поне временно. Някои партии дори спряха предизборните си кампании за майското гласуване за Европейския парламент. Изправени пред лицето на подобна трагедия, левите и десните сключили свещен съюз“, коментират в редакцията на австрийския вестник. Нотр Дам е неделима част от историята на Франция, но сега тя се превърна в катедрала на плачещата Богородица, пише Етиен де Монтети в статия за националния ежедневник Le Figaro, цитиран от „Фокус“. Френският поет Шери Пеги възпява катедралата в своите стихове, описвайки я като млада жена, „безкрайно благородна... безкрайно хуманна... безкрайно радостна... безкрайно тъжна\". Както никога досега, тези думи на поета отекнаха в сърцата на французите този понеделник. Нотр Дам де Пари е неразделна част от историята на Франция. Колективната памет съхранява спомените за велики моменти, свързани с катедралата: кралски сватби, брилянтни изпълнения, коронацията на Наполеон I, химнът „Тебе, Господи, хвалим” в чест на победата от 1945 година. Достатъчно е да се види колко туристи се стичат към катедралата и тълпата от вярващи, които я посещават всеки петък, за да зърнат най-голямата светиня – трънения венец на Исус Христос, който Луи IX е донесъл във Франция. Целият свят се възхищава на гениалната работа на зидари и строители; вътре, хората се молят пред величествените стъклописи, сякаш очаквайки небесната светлина. А шедьовърът на готическата архитектура, разположен в сърцето на Париж, преживява всички войни и грабежи. Никога преди той не е получавал щети с такъв мащаб. От понеделник вечер емоциите преливат. Френският президент Еманюел Макрон отмени обръщението си към нацията. Каква реч може да се изнесе пред лицето на национална трагедия... Президентът беше наясно, че погледите на всички французи са обърнати към горящата катедрала. Тази трагедия напомня на септември 1914 г., когато в резултат на бомбардировките Реймската катедрала се превърна в „море от огън\". Но тогава имаше война. Французите наблюдаваха пламъците на катедралата от бреговете на Сена и телевизионните екрани. И когато видяха как кулата се срина, както вярващи, така и невярващи, любители на изкуството и такива, които не му обръщат внимание - всички преживяха общ шок: част от красотата, величието и душата на Франция загинаха в огъня. И това беше безкрайно тъжно. Маркус Кастор от Германския форум за история на изкуството определи основния приоритет в стъпките, които ще бъдат предприети след опустошителния пожар в историческата катедрала, отбелязва германският национален ежедневник Die Frankfurter Allgemeine Zeitung. „Първият приоритет ще бъде да анализираме статиката на сградата, да я укрепим да монтираме отново покрив\", подчерта Кастор. Експертът призна, че към настоящия момент е трудно да се прецени степента на щетите, които е понесла готическата църква. Съгласно думите му, по-голямата част от тях вероятно са причинени от водата, с която пожарникарите потушаваха пламъците, а не от самия огън.  \r\n \r\n \r\n \r\n", "date": "2019.04.17", "title": "Пожарът в Нотр Дам обедини разединената френска нация"}
{"url": "http://epicenter.bg/article/Turska-mediya--Baba-Vanga-e-predrekla-pozhara-v-Notr-Dam/180404/7/0", "text": "Баба Ванга е предсказала пожара в \"Нотр Дам\":  , твърди турската медия „Сабах“ като припомня най-важните й предсказания.   2019 г. ще донесе на Доналд Тръмп \"потайна болест\". Вследствие на заболяването силният човек в Белия дом ще претърпи мозъчна травма и ще оглушее.   Към 2033 г. се очаква да се стопят ледените шапки и да се повиши нивото на океаните. Това не пречи едно десетилетие по-късно световната икономика да е в \"много добро състояние\".    От фондация \"Ванга\" обявиха тиражираната новина за пълна фалшификация, пише в. \"България днес\". Всъщност баба Ванга е говорила пред свои последователи за енергията, която има катедралата, както и че в нея се съхранява духът на Светата дева, но никога не е пророкувала, че пожар ще изпепели катедралата.  , повече от 10 часа стотици пожарникари се бориха с огнения ад. Междувременно Руската православна църква обяви, че пожарът в \"Нотр Дам\" е страшна поличба, която тепърва ще се разбулва.  Унищожаване по непредпазливост чрез пожар - това е насоката на разследването на регионалната дирекция на полицията. Парижката прокуратура изключва умишлено престъпление към този момент.", "date": "2019.04.17", "title": "Турска медия: Баба Ванга е предрекла пожара в Нотр Дам"}
{"url": "http://epicenter.bg/article/Versiyata-na-vlastite--Pozharat-v--quot-Notr-Dam-quot--tragnal-ot-elektricheskata-mrezha-/180409/7/0", "text": "Причината за пожара, който опустоши катедралата \"Нотр Дам\" в Париж, е в електрическата мрежа. За това пише LeParisien, като се позовава на криминалисти, които работят на място.  Огнището на пожара според тях е било в основата на кулата-стрела, която падна по време на пожара и където са били извършвани реставрационни работи. Експертите засега не могат да уточнят какво точно се е случило, разследват се всички варианти - от късо съединение до кабелна повреда. Версията за умишлен палеж засега се изключва.  Според пожарникарите те не са били повикани навреме. Над 20 минути служители на катедралата се опитвали сами да открият и отстранят причината за задействането на противопожарната сигнализация. Повикали пожарната, едва когато огънят обхванал покрива на сградата.  Щетите, нанесени от огъня и водата засега не е възможно да бъдат оценени. Експертите ще могат да влязат на оглед едва когато това стане безопасно.  Междувременно бяха публикувани снимки от въздуха, които показват състоянието на храма от птичи поглед.  Серия снимки, направени от квадракоптер, публикува в Инстаграм руска гражданка с псевдоним Lana Sator.  ", "date": "2019.04.17", "title": "Версията на властите: Пожарът в \"Нотр Дам\" тръгнал от електрическата мрежа "}
{"url": "http://epicenter.bg/article/Nameriha-petela-s-moshtite-na-svettsite-varhu-kulata-strela-na--quot-Notr-Dam-quot-/180413/7/0", "text": "Реставраторите, изследващи парижката катедрала \"Нотр Дам\" след пожара, успяха да намерят металната фигура на петел, която украсяваше изгорялата кула-стрела и се смяташе за унищожена от огъня, съобщават АФП и БТА.   В петела се съхраняват мощи на Свети Дени и на Света Женвиев - покровители на Париж, както и парченце от Трънния венец. Идеята е реликвите на върха на кулата-стрела да пазят града от беди. Тъй като металната фигура е подсилена, още не е проверено дали реликвите са невредими. Галският петел е един от символите на Франция.  Кулата-стрела е била унищожена и през Френската революция. Тя е възстановена по време на мащабната реставрация на катедралата във втората половина на 19 век.    Много от светините в \"Парижката Света Богородица\" бяха спасени. Тръненият венец, туниката на Свети Луи, парче от кръста на Христос и пирон, с който е бил закован за него, реликварии и картини бяха изнесени с човешка верига от пожарникари, полицаи и служители на кметството. Ценностите от съкровищницата в катедралата също са спасени.  Монументалната \"Пиета\" на скулптура Никола Кусту, стояща зад олтара, също оцеля.  Трите големи кръгли витража от 13-и век са спасени. Двата по-големи - северният и южният са с диаметър 13 м.   Големият орган оцеля, но състоянието му ще стане ясно, когато изсъхне. Триметровите статуи на апостолите и евангелистите от покрива на катедралата - 16 на брой, миналата седмица бяха преместени за реставрация и оцеляха. ", "date": "2019.04.17", "title": "Намериха петела с мощите на светците върху кулата-стрела на \"Нотр Дам\""}
{"url": "http://epicenter.bg/article/Balgarin-e-zadarzhan-kray-Moskva-s-90-kg-amfetamin/180416/7/0", "text": "Български гражданин е задържан в района на Москва при операция на Федералната служба за сигурност срещу канал за доставка на наркотици от Холандия за Русия. В автомобила на българина са намерени 90 килограма амфетамини в течно състояние.   Засега няма информация за самоличността на българския гражданин.    Той е пътувал с автомобила си по маршрут Холандия – Германия – Полша – Украйна – Русия.    Наркотиците са открити в специално направен тайник в колата, съобщиха от пресцентъра на Федералната служба за сигурност, предаде БНР.    Установени и задържани са и получателите на пратката – граждани на Беларус и Русия. На адреса им - частен дом в Московска област, органите на реда са открили лабораторно оборудване и химикали за преработка на амфетамина в сухо състояние. Образувано е наказателно дело.", "date": "2019.04.17", "title": "Българин е задържан край Москва с 90 кг амфетамин"}
{"url": "http://epicenter.bg/article/23-minuti--v-koito-rabotnitsite-sa-opitali-sami-da-gasyat-pozhara--sa-se-okazali-fatalni-za-Notr-Dam/180425/7/0", "text": "23 минути са се оказали фатални за парижката катедрала Нотр Дам, предаде Би Би Си, цитирана от Новини.бг Представител на прокуратурата във френската столица, която е започнала да разследва пожара, е посичал, че сигналът за пожара в историческата сграда е бил подаден 23 минути след избухването на огнената стихия.   \"Пожарът е започнал в 18 часа и 50 минути (19 и 50 българско), а съответните служби са получили обаждане за инцидента в 19 часа и 13 минути (20 и 13 българско време). През това време работниците, реставрирали Храма на Парижката Света Богородица, са се опитвали да се справят с огъня сами\", разказал е още Реми Хайнц.  Пожарът е бил потушен след почти 12-часови усилия на около 400 огнеборци. Инцидентът е разтърсил много хора по света. Хиляди парижани и гости на главния град на западноевропейската държава вчера бяха излезли по улиците на френската столица и са пеели религиозни химни.   \"Акцията ни е акт на морална подкрепа на пожарникарите, които проявиха смелост и професионализъм\", е разказал участник в събитието.  Днес медии съобщиха, че към този момент даренията за реставрацията на храма възлизат на 995 млн. евро.", "date": "2019.04.17", "title": "23-те минути, в които работници опитвали сами да гасят пожара, се оказали фатални за Нотр Дам"}
{"url": "http://epicenter.bg/article/Eksperti--Vazstanovyavaneto-na-katedralata--quot-Notr-Dam-quot--shte-bade-dalgo--trudno-i-skapo/180438/7/0", "text": "Възстановяването на опустошената от пожара парижка катедрала \"Нотр Дам\" ще е съпътствано с много предизвикателства, съобщи Асошиейтед прес.    Затова приоритет е да бъде инсталиран временен покрив от метал или пластмаса, който да спира дъжда. След това инженери и архитекти ще започнат да оценяват пораженията. За щастие съществува пълна документация за сградата. Историци и археолози са направили подробни планове и много снимки, включително много детайлна триизмерна лазерна възстановка на интериора.    \"Катедралата трябва да бъде обезопасена, без да бъдат местени разпръснатите в нея отломки, които могат да дадат ценна информация, а и материал за реставраторите\", каза Дънкан Уилсън, ръководител на организацията за консервиране на паметници на културата \"Историческа Англия\".     \"Това е много трудоемко. Прилича на археологически разкопки\", добави Уилсън.   Въпреки опасенията в разгара на пожара, че цялата сграда може да бъде изгубена, конструкцията изглежда невредима. Двете правоъгълни кули са на мястото си, а огромният каменен свод остана върху дебелите стени и масивните контрафорси. Сградата, построена, за да бъде вечна, издържа на най-голямото изпитание.    Том Никсън, старши преподавател по средновековно изкуство и архитектура, каза, че каменният свод е бил като \"противопожарна преграда между силно запалимия покрив и силно запалимия интериор\", точно както са планирали средновековните строители.   Ако е така, целият свод ще трябва да бъде разрушен и изграден отново.   . Това означава, че стъклото, обковано с олово, може да се е изкривило, да е било отслабено, и ще трябва да бъде прегледано внимателно.   . Вероятно тя ще е с участието на експерти от много държави.   . Недостиг на такива специалисти има в цяла Европа, каза Франсис Мод, директор на архитектурно бюро в Лондон. Други големи проекти, като възстановяването на Уестминстърския дворец, също се сблъскват с този проблем.   Предстои важно решение - дали да бъде запазена катедралата както си беше преди пожара, или да бъде предпочетен по-творчески подход. За него влияние ще окажат финансови, политически и естетически съображения.   . Покривът беше от дъбови греди от столетни дървета. В Европа надали вече съществуват такива. Алтернативите могат да са различна конструкция с по-малки греди и дори метален покрив, който няма да допадне на пуристите.  Реставрираната сграда ще трябва да съответства на съвременните здравни стандарти и изисквания за безопасност.  Експертите са съгласни, че проектът ще отнеме години, ако не и десетилетия.    Източник: Нова.тв", "date": "2019.04.17", "title": "Експерти: Възстановяването на катедралата \"Нотр Дам\" ще бъде дълго, трудно и скъпо"}
{"url": "http://epicenter.bg/article/Rusiya-prizova-SASht-i-ES-da-zastavyat-Kosovo-da-prekrati-provokatsiite-sreshtu-Belgrad-/180439/7/97", "text": "Русия призовава САЩ и Европейския съюз да осъзнаят отговорността си за прилагането на решенията на Съвета за сигурност на ООН и да заставят косовските албанци да прекратят провокациите срещу Белград, заяви в сряда министърът на външните работни на Руската Федерация Сергей Лавров след края на преговорите със сръбския си колега Ивица Дачич, предават ТАСС и Агенция \"Фокус\".  „Призоваваме Вашингтон и Брюксел да повлияят на Прищина, да осъзнаят отговорността си за изпълнението на решенията на СС на ООН, в чието изготвяне Западът, включително САЩ и Европа, взеха непосредствено участие, и да заставят косовските албанци да прекратят провокационния и конфронтационен курс“, отбеляза той.  Лавров изрази съжалението си във връзка с това, че „колегите от ЕС, които, съгласно резолюциите на Общото събрание на ООН, играят ролята на посредник в диалога между Белград и Прищина, не се справят със своите функции“.  „Подписаните още през април 2013 година – преди шест години – задължения на Прищина да създаде Общност на сръбските общини в Косово се саботират и ЕС не може да направи нищо за това“, поясни руският министър, „А взетите през декември 2018 година решения от Прищина за създаване на косовска армия директно противоречат на Резолюция 1244, но това отново се случва при пасивната позиция на Европейския съюз, а от щабквартирата на НАТО идват само одобрителни оценки за този незаконен ход, нарушаващ решенията на СС на ООН“.  Лавров обърна внимание на това, че през ноември миналата година прищинските власти въвдоха 100-процентовите мита върху стоките от Сърбия и Босна и Херцеговина. „По същество това цели удушаването на косовските сърби“, резюмира министърът.  Той отбеляза още, че Москва ще продължи усилията по развитието на външнополитическата координация с Белград.  ", "date": "2019.04.17", "title": "Русия призова САЩ и ЕС да заставят Косово да прекрати провокациите срещу Белград "}
{"url": "http://epicenter.bg/article/ES-zaplashi-SASht-s-12-miliarda-dolara-mita-zaradi-subsidii-za--Boing--/180441/7/0", "text": "В сряда Европейският съюз представи широкообхватен списък от стоки, произведени в САЩ, от пчелен восък до автомобилни части, на които ще бъдат наложени мита в отговор на субсидидирането на Boeing, което заплашва да разпали отново трансатлантическата търговска война, предават AFP и Агенция \"Фокус\".  „Европейските компании трябва да могат се конкурират в справедливи и равни условия... Трябва да продължим да защитаваме равните условия за нашата индустрия“, заяви в изявление еврокомисарят по търговията Сесилия Малмстрьом.  Претенциите на Брюксел за „Боинг“ са в отговор на подобно искане на Вашингтон за 11 миларда долара компенсации за субсидиране на „Еърбъс“.  ", "date": "2019.04.17", "title": "ЕС заплаши САЩ с 12 милиарда долара мита заради субсидии за „Боинг“ "}
{"url": "http://epicenter.bg/article/Frantsiya-obyavyava-mezhdunaroden-konkurs-za-vazstanovyavaneto-na-Notr-Dam-/180444/7/0", "text": "Франция ще покани архитекти от целия свят да представят проектите си за възстановяването на катедралата Парижката Света Богородица, която пострада сериозно от пожар в понеделник. Това заяви френският премиер Едуар Филип в сряда, цитиран от AFP и Агенция \"Фокус\".  Целта е „да се построи нова кула на Нотр Дам, която е адаптирана към техниките и предизвикателствата на нашата ера“, каза той на пресконференция в Париж.  Даренията за пострадалата катедрала вече са на път да достигнат 1 милиард евро. Сенатори от партията на Републиканците предложиха проектозакон за данъчни облекчения за дарителите, допринесли за реставрацията на катедралата. Експерти обаче са обезпокоени за устойчивостта на сградата, предава БНР.  Редица европейски държави, сред които и България, предложиха помощта си. Това направи и руският президент Владимир Путин.  Трийсет души са били разпитани във връзка с разследването за причините на пожара. Разпитите ще продължат и днес.  Стотици християни се събраха снощи на молитвено бдение в близост до изгорелия храм.  ", "date": "2019.04.17", "title": "Франция обявява международен конкурс за възстановяването на Нотр Дам "}
{"url": "http://epicenter.bg/article/E/180445/7/0", "text": "Най-накрая истинска победа на гражданите на Европа с двойния стандарт при храните. Днес, на последното си пленарно заседание, Европейският парламент прие „Новия търговски механизъм за потребителите“, който обявява предлагането на храни от една и съща марка, но с различни съставки и качество, за нелоялна търговска практика.   \r\n Докладът относно по-доброто прилагане и модернизирането на правилата за защита на потребителите в ЕС беше гласуван днес съответно с 474 гласа „за“, 163 „против“ и 14 „въздържал се“. \r\n   \r\n Това е много сериозна крачка към забраната на двойните стандарти при храните в Европейския съюз, като се има предвид, че до края на 2017 г. и на национално ниво у нас, и на европейско се отричаше да има двоен стандарт, като тези категорични твърдения бяха подплатени с подходящите изследвания. \r\n   \r\n „Днес европейските институции показаха, че работят в интерес на гражданите, въпреки огромните икономически интереси на мултинационалните компании“, категорична е омбудсманът Мая Манолова. Тя обяви днешното гласуване като голяма победа за България. \r\n   \r\n „Благодаря на всички, които се включиха в битката срещу двойните стандарти при храните в ЕС. Показахме на Европа, че и ние можем да бъдем големи и да участваме активно в политиките на Съюза. Показахме и на българските граждани как институциите в България могат да работят заедно за една справедлива кауза – да защитят достойнството и интереса им\", каза Манолова. \r\n   \r\n Промените забраняват разпространението на храни и напитки от едни и същи марки с различен състав в рамките на ЕС и позволят налагането на санкции за нарушителите (не по-малко от 4% от годишния оборот на производителя). \r\n   \r\n Припомняме, че у нас от 2017 г. омбудсманът Мая Манолова провежда активна кампания в защита на гражданите срещу нелоялни търговски практики на разпространяване на продукти от едни и същи марки, но с по-ниско качество съставки. \r\n   \r\n Институцията на омбудсмана се бори от три години за припознаване на проблема както от българските институции, така и от европейските. Проведени са проучвания, изпратени са редица писма и декларации до европейския омбудсман, европейски комисари и председателя на Комисията Жан-Клод Юнкер. Последно Манолова изпрати писма и на колегите си омбудсмани от европейските страни да се обърнат към евродепутатите от техните страни да гласуват промени в законодателството, които да забранят двойните стандарти. Общественият защитник в качеството си на гражданин, заедно с редица български общественици, изпрати петиция до Комисията по петициите в ЕП в края на 2017 г., която успешно защити в началото на тази година. \r\n   \r\n През 2018 г. институцията организира и форум на високо равнище в рамките на българското европредседателство, на който еврокомисар Вера Юрова обяви края на двойните стандарти при храните чрез „Новия търговски механизъм за потребителите“. \r\n   \r\n", "date": "2019.04.17", "title": "Европейският парламент сложи край на двойните стандарти при храните в ЕС"}
{"url": "http://epicenter.bg/article/Partiyata--Brekzit--na-Naydzhal-Faradzh-e-favorit-za-evrovota-na-Ostrova-s-27--/180458/7/0", "text": "Новата партия на Найджъл Фарадж „Брекзит“ ще бъде с най-добър резултат на предстоящите през май евроизбори, сочи публикувано днес проучване, предават Ройтерс и БНР.  „Брекзит“ излиза начело с 27% от гласовете и води с пет пункта на опозиционната Лейбъристка партия. Управляващите консерватори на Тереза Мей са едва трети с 15 на сто, според резултатите от анкетата на „ЮГов“ по поръчка на „Ивнинг стандарт“. На четвърто място е Зелената партия с 10%.  Великобритания трябваше да напусне ЕС на 29 март, но Брекзит бе отложен за края на октомври, след като парламентът в Лондон три пъти отхвърли договорената от премиера Тереза Мей сделка.  Гласоподавателите в страните от 28-членния ЕС ще гласуват за нов Европарламент от 23 до 26 май.  Евродепутатът Найджъл Фарадж бе един от двигателите на Брекзит заедно със своята Партия на независимостта, която впоследствие напусна.  ", "date": "2019.04.17", "title": "Партията „Брекзит“ на Найджъл Фарадж е фаворит за евровота на Острова с 27% "}
{"url": "http://epicenter.bg/article/Konspiratsiya--Zhalta-zhiletka-se-razhozhda-iz-Notr-Dam-minuti-sled-nachaloto-na-pozhara--Video-/180461/7/0", "text": "Огънят, опустошил емблематичната катедрала \"Нотр Дам“ в Париж, безспорно е една от най-големите национални катастрофи за Франция. Ново видео от фаталните за паметника на културата моменти обаче, хвърля нова светлина върху цялата ситуация. На кадрите се вижда как мъж, облечен в черно и носещ светлоотразителна жилетка, се разхожда необезпокоявано по терасата на последния етаж в църквата минути след началото на огнената стихия. Жълта жилетка, пише БЛИЦ.   Спекулациите веднага тръгнаха из цялото интернет пространство - като добре смазана машина за пропаганда – \"Жълтите жилетки запалиха катедралата \"Нотр Дам“. И това е очаквано. А може би дори манипулирано. Движението на „Жълтите жилетки“, което за пети пореден месец не сприра да иска оставката на правителството и в частност на президента Еманюел Макрон, се разраства с всяка изминала седмица на протест по улиците на Париж. Макар на моменти участниците в шествията да са прекалено агресивни, техните искания всъщност са логични, а самото движение постепенно ескалира в проявата на първото в модерната история гражданско движение против аристокрацията. Такова, каквото де факто би могло да промени статуквото.   И това определено плаши мнозина. На този етап не бива да правим сравнения с палежа на Райхстага в Германия, чрез която операция под фалшив флаг Хитлер се бетонира на власт до смъртта си и края на най-кървавата в историята на човечеството война през 1945 година. Ала определено в кадрите нещо изглежда подозрително. Най-важно в случая е да си зададем прост въпрос. Ако наистина някой привърженик на \"жълтите жилетки“ е извършил палеж, то би ли той нахлузил светлоотразителна жилетка, докато го прави? Би ли рискувал цялата кауза, която толкова много обича, за едното показно. Защото ако записът е автентичен, то той буквално погребва \"жълтите жилетки“.   Отговорите на тези въпроси и заключенията от тях оставяме на читателите. Но е факт, че дори и в този ранен етап от разследването, има сведения, че пожарът в катедралата Нотр Дам в действителност е следствие на умишлен палеж. Въпросът, разбира се, е кой би спечелил най-много от подобно деяние? Жълтите жилетки или техните противници?", "date": "2019.04.17", "title": "Конспирация: Жълта жилетка се разхожда из Нотр Дам минути след началото на пожара (Снимка)"}
{"url": "http://epicenter.bg/article/Kandidatat-na-opozitsiyata-be-ofitsialno-obyaven-za-kmet-na-Istanbul-/180462/7/0", "text": "Турските изборни власти в сряда официално обявиха кандидата на опозицията Екрем Имамоглу за победител в проведените миналия месец избори в Истанбул, чиито резултати бяха оспорени от управляващата „Партия на справедливостта и развитието“, предават AFP и Агенция \"Фокус\".  Партията на президента Реджеп Тайип Ердоган все пак спечели най-много гласове на местните избори, състояли се на 31 март, но загуби Анкара и Истанбул от основната опозиционна Народно-републиканска партия.  Първоначално Екрем Имамоглу водеше с близо 16 000 гласа на бившия премиер от управляващата партия Бинали Йълдъръм. След обжалване от страна на управляващата повторно преброяване на бюлетините в редица секции преднината му намаля, но все пак остана над 14 000 гласа.  ", "date": "2019.04.17", "title": "Кандидатът на опозицията бе официално обявен за кмет на Истанбул "}
{"url": "http://epicenter.bg/article/Yaponiya-i-SASht-diryat-ot-sedmitsa-izcheznal-iztrebitel-F-35-/180463/7/0", "text": "Седмица след като японски изтребител Ф-35А се разби край североизточните брегове на Япония, военни на Вашингтон и Токио продължават да не могат да намерят останките от машината, за да запазят нейните ценни тайни, пише днес „Джапан тудей“, цитиран от БНР.  Японският самолет изчезна от радарите на 9 април над Тихия океан по време на тренировъчна мисия заедно с три други самолета на около 135 км източно от Мисава, о-в Хоншу.  Говорител на министерството на отрбаната на Япония заяви, че останки от опашката са били намерени, но все още се издирват останалата част от корпуса, както и пилотът.  „Средно два летателни апарата, включително хеликоптери, и два патрулни кораба са разположени денонощно в района“, заявиха от ведомството. На място е изпратен и безпилотен подводен апарат.  Отделно в акцията са включени военен самолет, както и кораб на американските ВВС.  „Ф-35А е самолет, който съдържа значителни тайни, които трябва да бъдат защитени“, каза японският министър на отбраната Такеши Ивая.  Според японския експерт по отбрана Такеши Хисада не е изключено Русия и Китай също да търсят отломките от стелт изтребителя.  ", "date": "2019.04.17", "title": "Япония и САЩ дирят от седмица изчезнал изтребител Ф-35 "}
{"url": "http://epicenter.bg/article/Germaniya-ulesnyava-ekstradiraneto-na-chuzhdentsi-bez-pravo-na-prebivavane-/180464/7/0", "text": "Германското правителство затяга мерките за незаконно пребиваващите в страната мигранти. Законопроект на вътрешния министър Хорст Зеехофер предвижда улеснени процедури при екстрадирането на чужденци без право на пребиваване в Германия, в т.ч. и в рамките на Дъблинското споразумение, предава БНР.  240 хиляди чужденци в момента пребивават в Германия без право на закрила. Повече от две трети от тях нямат лични документи и са с неизяснена самоличност. Новият законопроект трябва да улесни извеждането им от страната, а с това вътрешният министър Зеехофер да изпълни едно от основните си предизборни обещания за рестриктивна миграционна политика.  „Който няма право на пребиваване, трябва да напусне нашата страна. А ако се съпротивлява, държавата трябва да се наложи, защото законът е над всички“, заяви Зеехофер.  Текстовете бяха приети въпреки съпротивата на социалдемократите, коалиционен партньор в кабинета. Критика отправи и опозицията в лицето на либералите и Зелените, които се обявиха против предвидения временен арест за лица с неизяснена самоличност.  Рестриктивните мерки обаче бяха подкрепени от местната власт, която изнесе на плещите си миграционната вълна през 2015 г.  Кабинетът реши още да продължи срока за проверка на статута на пристигналите в Германия бежанци в периода 2015-2017 година. До сега бяха установени редица нарушения и пропуски при разглеждането на молбите за предоставяне на бежански статут.  ", "date": "2019.04.17", "title": "Германия улеснява екстрадирането на чужденци без право на пребиваване "}
{"url": "http://epicenter.bg/article/Benyamin-Netanyahu-poluchi-mandat-za-formirane-na-pravitelstvo-/180472/7/0", "text": "Израелският президент Реувен Ривлин възложи в сряда сформирането на правителствена коалиция въз основа на резултатите от парламентарните избори на 9 април на лидера на партията „Ликуд“ и сегашен премиер Бенямин Нетаняху, съобщи израелската държавна телевизия Kan, цитирана от TACC и Агенция \"Фокус\".  \"След консултации с лидери и представители на партии, които влизат в парламента, 65 парламентаристи (от 120 – бел.ред.) препоръчаха Вас\", каза Ривлин на Нетаняху след подписването на указ, с който му възлага да сформира бъдещия кабинет.  Церемонията се проведе в резиденцията на президента в Ерусалим.  На изборите миналия вторник партията на Нетаняху „Ликуд“ получи 36 места в 120-местния Кнесет (парламент).  Най-близкият конкурент на „Ликуд“ – центристкият блок „Кахол-Лаван“ (Синьо-бяло) на бившия началник на Генералния щаб Бени Ганц взе 35 мандата.  Ултрарелигиозните партии ШАС и „Яхадут ха-Тора“ („Обединен юдаизъм на Тората“) получиха съответно осем и седем места в парламента, а лявата „Авода“ – шест.  „Наш дом Израел“ на бившия министър на отбраната Авигдор Либерман взе 5 места, колкото и „Съюзът на десните партии“.  Президентът на Израел Реувен Ривлин след получаването на окончателните резултати от преброяването на гласовете проведе консултации с представители на партиите, влезли в Кнесета. Обичайно е да връчи мандата на председателя на партията с най-много депутатски мандати.  Претендентът за поста премиер има 42 дни, за да формира правителство. Както и се очакваше, Нетаняху бързо създаде дясна коалиция, подобна на тази, която се получи след изборите през 2015 година.  Така Бенямин Нетаняху ще оглави своето четвърто правителство поред от 2009 година и пето в кариерата си.  ", "date": "2019.04.17", "title": "Бенямин Нетаняху получи мандат за формиране на правителство "}
{"url": "http://epicenter.bg/article/Zastrelya-se-bivshiyat-prezident-na-Peru-/180473/7/0", "text": "Бившият президент на Перу Алан Гарсия се застреля, предават тв каналът America, цитиран от израелското рускоезично издание Мигнюз.  Съобщава се, че Гарсия се е прострелял в главата, минути преди да бъде арестуван от полицията по обвинения в корупция.  Бившият президент е бил веднага откаран в болница в столицата Лима, където е издъхнал въпреки усилията на лекарите да го спасят.  ", "date": "2019.04.17", "title": "Застреля се бившият президент на Перу "}
{"url": "http://epicenter.bg/article/Prof--Vladko-Panayotov--Evroparlamentat-ne-e-pansion-za-blagorodni-devitsi-/180466/11/34", "text": "    – Винаги съм смятал, че човек просто трябва да си върши добре работата и тя да е печеливша за всички, най-вече да е новаторска. Ще се намерят хора, които да те оценят и поставят на правилното място. Не е нужно да мислиш как да се покажеш, как театрално да изиграеш, че си велик… Работи и постигай резултати в своята област. Аз работих в пустинята Атакама почти 10 години, в които подготвях новите инсталации за извличане на мед, злато и други благородни метали, за пречистване на водите, което е особено ценно в пустинята. Бях сигурен, че никой никога няма да разбере, че съм бил в тази изолирана област на света. Работех от сутрин до вечер само с мисълта да не изложа страната си, защото лошите неща – за разлика от добрите – се разнасят с бързината на мълния. И затова, когато след много години президентът на Чили Себастиян Пинера ме награди с най-високото отличие на Република Чили – ордена „Бернардо О’ Хигинс“ за заслуги към индустрията на страната, разбрах, че нищо не е безследно. Същото стана и тук. Работех в „Горубсо“, честно казано, не следях нито Европа, нито събитията около нашето присъединяване. Щом трябва да се присъединяваме – значи трябва и толкоз. Моята работа беше да внедря новата безцианидна технология. Тя донесе над 3 милиона лв. годишен ефект, беше спряно токсичното заразяване на нашите реки. Именно работейки в Рудозем, ме поканиха от София за кандидат в първите евроизбори за България, с което особено се гордея. Целият процес на моето предлагане, избиране и перипетии е описан в първия том от мемоарите ми. Никакви политически борби, никакви конфликти – само нови технологии и идеи за България от Европа и обратно. Моят девиз беше „Работи за печеливша Европа, за да спечели и България“.    – Работата в Европарламента нито е лесна, нито е проста, нито е за забавление. Това е тежка, отговорна и всеобхващаща дейност, ако я вършиш истински. Хората виждат обикновено едната страна на монетата. Голям пропуск е, че не се показва другата страна – проблемите, непрекъснатата борба да се докажеш и да надделееш над другите с по-добри предложения, поправки в законите, внасяне на нови директиви и тяхното отстояване. Тази работа изисква непрекъснато запознаване с новостите в твоята област, предлагане и отстояване на нови идеи, работа с мощен екип от специалисти у нас и в Европа, да можеш да преодолееш и мнения, несъвместими с твоето, без да печелиш врагове, защото там това е гибелно. Това е работа от ранна сутрин до неизвестно кога през нощта – няма лимит. Личният авторитет там е решаващ – загубиш ли го, не ти възлагат нищо, подминават те и ти ставаш един приходящ чиновник, от който ползата е никаква. Но аз съм убеден, че такива случаи няма и няма да има сред нашите представители. Моята голяма заблуда в началото беше, че Европа се интересува от проблемите ни, че е готова да се включи в тяхното решаване веднага и с всички сили. Нищо подобно. Машината е изключително тромава. Европа може да помогне само след много дълго обяснение, доказване, търсене на подкрепа от другите партии. Нужно е време и здрави нерви.    – Не успях да реализирам проекта за борбата с емисиите от централите, добиващи ток от въглища. Аз съм привърженик на въглищата, отчитайки и особеностите на нашата страна. Емисиите не трябва да се съхраняват под земята, а трябва да се елиминират в безвредни съединения. За съжаление, патентите, в които залагах тези идеи и експериментите по тях, изискват много технологично време, докато бъдат признати – аз ги получих, когато моят срок свърши. Може би с новата Европейска комисия ще намерим общ език по този въпрос и ще направим нещо полезно за България, Европа и за света – включително и за САЩ.    – Лидерът трябва да е близко до хората и да ги обединява. Днес наблюдавам една студенина, едно високомерие у определени лидери на партии. Те не разбират хората, които ги обичат, не разбират и причините, поради които после пропадат, защото са поразени от вируса на своята величавост, нарцисизъм, самомнителност. Хората винаги ще търсят своя месия. Всяка нация намира своя лидер, брани го от хули и неприятности, защото разчита, че той ще намери решение на проблемите, специфични за всеки народ. Често пъти това се получава. Вижте Скандинавските страни, вижте Финландия.    – Смятам, че това беше една огромна грешка на ръководството на Европа. Трябваше да направи всичко възможно този процес да не се състои. Освен ако няма нещо, за което ние не се досещаме. Но аз съм работил с евродепутати от Кралството по много въпроси: и по водородните двигатели, и по вредните емисии, и по смяната на батериите и пр. Да, те са особени, те имат свой маниер, те имат особено чувство за достойнство и за справедливост. Но Европарламентът не е пансион за благородни девици – в името на общите цели приемаш тези особености. Техните бележки, както и мотивиращи изказвания са много важни и навременни. Те бяха един силен коректив. Дано да не се състои Брекзит и да останат в Европа. Да не забравяме все пак, че Великобритания е сред основателите на модерна Европа.    – Познавам добре Мария Габриел. Тя дойде след мен като евродепутат и съм следил първите й стъпки, цялото й развитие – беше ми интересно, аз имах парламентарен офис в Благоевград (общо в страната имах шест), а тя е от този район. Интересно ми беше какво ще е поведението на едно момиче от народа, защото за мен тя е точно такава. Трябва да кажа, че тя се захващаше с трудни задачи, навсякъде успяваше с много труд и удивително постоянство, което за нейната крехка фигура е просто фанстастично. Навсякъде тя будеше симпатии и подкрепа. Но бих искал да кажа няколко думи и за най-знаковите според мен евродепутати от първите два мандата. От десницата беше Емил Стоянов. Човекът, който не говореше много, но вършеше огромна работа. Той докара Панагюрското златно съкровище в Брюксел. Евродепутати, на които Европарламентът ставаше на крака, когато се изказваха или предлагаха изменения, са Илияна Йотова, Евгени Кирилов и Филиз Хюсменова. Те са блестящи оратори, говорещи на два или три езика, те водеха брилянтни спорове с най-големите капацитети. С тяхното мнение се съобразяваха всички без изключение. На тях България дължи много, проблемът е, че няма достатъчно публичност на тази дейност. Нека не ми се сърдят останалите евродепутати от този период – за всеки ще има място персонално в моята трета книга с най-добрите техни достижения.    – Забелязах, че конгресмените са хора практици, които не се трогват особено от романтични и голи изявления от типа „да подсигурим зеленото бъдеще на нашите деца и внуци“. И те обичат своите деца и внуци като всички нас, но искат и реална подкрепа за индустрията, действени нови технологии – качествени, евтини и печеливши. Ние трябва да се учим от тях на този подход – реализъм, достижения и пряка полза за хората. Излизането на САЩ от Парижкото споразумение е също една голяма грешка от европейска страна. Тя се състои в това, че на Щатите трябваше да се покаже печелившата и перспективна страна на това споразумение. Че то не е само една голяма бездънна яма, в която се хвърля огромно количество пари, а ползата не се вижда. Аз уважавам тяхното становище и съм убеден, че ако се намери решение, което да не ощетява индустрията, а да я прави по-печеливша и едновременно с това да се решават проблемите с емисиите, би могло да се предоговори Парижкото споразумение и САЩ да влязат в него. От това ще спечелят всички. А такова решение има. Стига новата Европейска Комисия да пожелае това. Тук България, българската наука и БАН могат да бъдат инициатори на този процес.    – Дали това е „дворцов преврат“, или „лошо изиграна пиеса“, аз не твърдя. А може би е естествен процес, който е трябвало да стане. Но за достоверната оценка, която пак ще е субективна, е изключително важно да се чуят участниците в този процес. Малцина са живите. Аз съм се постарал да се срещна с някои от тях в течение на 20-25 години. Това са: тогавашният министър-председател Георги Атанасов – той ръководеше процеса на Десети ноември; съпругата и дъщерята на тогавашния военен министър Добри Джуров; хора, които са участвали в пленума, както и със самия Тодор Живков. Картината е много сложна, както се казва, многопластова. Зад уж явни неща се крият процеси, за които не подозираме. Така че крайната оценка ще я даде времето и то не скоро.    – Диаметралните оценки за Тодор Живков бяха в миналото, продължават и сега. Аз не заемам позиция, аз не съм участник в тези процеси. Моите задачи в живота бяха съвсем различни. Но аз исках да знам в какво време съм живял. Нима всичко е било измислица, да не казвам лъжа. Тези хора, които са ръководили страната, знаели ли са, че релсите, по които се движим, водят до пропаст? Ако е така, какво са направили за да предотвратят катастрофата? Въобще, що за хора са ни ръководили? Това бяха моите въпроси. Какво беше това време – фарс, мит, напразна надежда или истински стремеж към нещо добро и хубаво? След моят разговор аз дълго мислих над чутото. Най-важното послание беше завоалирано: колко е важно да почувстваш повелята на времето и да си тръгнеш навреме, каквито и да са съблазните, каквито и да са уговорките и увещанията на другите. Да си тръгнеш навреме. Това не важи само за политиката, а за всяка дейност. Всичко друго е въпрос на лична преценка, която всеки може да си направи, четейки интервюто.    - Не само. Аз посетих и Потсдам, и срещата на „Тримата големи“. Не е възможно да знаеш съдбата на България и съдбата на Европа, ако не знаеш какви са били целите, мотивите и реалностите, пред които са били изправени хората, начертали световната история и то за дълги години напред. Разбира се, сега, когато имам една голяма част от фактологията на онова време в собствената си библиотека (филми, книги, мемоари – всичко от този период, което съм събирал от САЩ, Великобритания, Германия, Русия), мога да изразя възхищението си от президента Франклин Д. Рузвелт, който е имал дарбата да предчувства нещата, събитията и историята в един дълъг период от време. Неговите прогнози и виждания за света почти изцяло се сбъднаха. Иначе в краткосрочен план и Сталин, и Чърчил постигнаха това, което искаха в Ялта. Този разговор за мене е важен, поражда десетки въпроси. Не са много и хората, с които може да се говори – мой постоянен събеседник е историкът акад. Георги Марков – една уникална жива енциклопедия. Да е жив и здрав!    – Аз смятам, че за един политик най-важен е личният му авторитет, имидж или възприемането му от обществото. Няма значение дали това е у нас или в Европа. Ако народът те хареса, то той те харесва завинаги. Прощава неволните грешки и пропуски. Отминава с лека ръка чисто човешките залитания. Ако обича – обича, и никакви фалшиви новини не могат да пробият тази стена на обич. Интуитивно разграничава сеното от плявата. Не важи приказката „аз исках, но народът не ме разбра“. Народът всичко разбира. Така че политиците, ако са искрени, доброжелателни и отзивчиви към обикновения човек, те ще бъдат обичани и подкрепяни във всичко.    Член-кор. проф. д.т.н. инж. Владко Панайтов познава добре тънкостите на политическите игри в Европарламента, бил е евродепутат два мандата (2007 – 2014). През февруари 2018 г. президентът Румен Радев го удостои с орден „Св. св. Кирил и Методий“ за неговия значим принос в областта на науката и образованието и за утвърждаване авторитета на България по света. Неговата биография изобилства от научни постижения, технологични иновации и политико-социални каузи. Автор е на над 180 публикации, 42 изобретения, патенти и полезни модели, 7 монографии и 8 учебника и помагала. Но чарът му на общественик се подсилва от страстта му към музиката – в Брюксел той е разпознаваем като „водородния професор – виртуозен изпълнител на саксофон.  ", "date": "2019.04.17", "title": "Проф. Владко Панайотов: Европарламентът не е пансион за благородни девици "}
{"url": "http://epicenter.bg/article/Aleksey-Grivach--/180467/11/0", "text": "    - Ако трябва да използвам старата терминология, ще кажа, че политиката на сдържане на Русия се прилага отдавна. Използват се различни похвати. Да си спомним как бе спрян проектът „Южен поток“. Документите за него отговаряха напълно на европейското законодателство по времето, когато бяха подписани – през 2008 г. А прословутият трети енергиен пакет беше приет през 2009 г. Според римското право законът няма обратна сила, но въпреки това върху България бе оказан натиск да спре проекта. Но руският природен газ остана на европейския пазар. Нещо повече, увеличи дела си. През 2010 г. делът на руския природен газ на европейския пазар бе 23%, а миналата година – 36%.    - За сметка на търсенето на фона на намаляването на собствения   добив. А също и благодарение на по-високата конкурентоспособност в сравнение с алтернативните варианти на доставка на газ. Стана така, че опитите да се ограничи значението на руския газ за Русия се сблъскаха с реалността. Абсурдността на ситуацията е в това, че ограничавайки възможностите за доставки на газ от Русия, се създават условия за намаляване на конкуренцията. Ако обемите доставен руски газ се увеличават и се увеличават и доставките на втечнен природен газ (ВПГ), тогава ще има по-голяма конкуренция. За какво се бори Европейската комисия – да има по-малко конкуренция и европейският потребител да купува ВПГ на висока цена?! По-малко конкуренция означава по-висока цена. От това всъщност Русия ще спечели, защото няма как напълно да бъдат игнорирани доставките на руски природен газ, просто цената му ще бъде по-висока. Тук възниква въпросът на чия страна е Европейската комисия? Явно не на страната на европейските потребители.    - С горчива ирония мога да кажа, че България направи много за това „Турски поток“ да се състои. Ако беше се реализирал „Южен поток“ България сериозно би увеличила значението си като транзитьор на газ, защото би запазила позициите си на транзитьор за Турция и Гърция, но към тях би добавила и Централна Европа. Сега ситуацията се променя – Турция ще транзитира руски газ за България, има я и възможността за транзит към Централна Европа през България. Това е обективната картина, защото при цялото ми уважение, пазарът на Балканите е много малък.    - Да, това е така. В България частта на енергията, добивана от въглища също е голяма – 32%, в Гърция пък е голям делът на нефта, което също не е екологично, а също и доста по-скъпо в сравнение с газа. Но като цяло Балканите са малък пазар – 20 – 26 милиарда кубометра годишно. Но ако вземем целия регион на Югоизточна Европа заедно с Италия и Турция, това е вече съвсем друго нещо, това е една трета от европейския пазар. Има разлика между 5% и 30%. Ролята на Балканите е в транзита. Транзитът означава транспортни мощности и инфраструктура, нови инвестиции, възможности за газификация, за включване на нови потребители. Хъбът, за който говорите, е нещо хубаво, но хъб без потребители, без хранилища и без инфраструктура не е хъб. Транзитът в условията на конкурентна икономика създава допълнителни възможности. Няма такова нещо - газът идва отнякъде и там си остава. Газът, който идва от Турция утре може пак да бъде продаден на Турция, колкото и абсурдно на пръв поглед да изглежда това.    - Естествено, стопроцентни гаранции никой не може да даде. Инфраструктурата за транзитиране на руския газ се изгражда по европейското законодателство. „Газпром“ не е инвеститор в продължението на „Турски поток“, инвеститор е „Булгартрансгаз“. Като казвам, че никой не може да даде стопроцентни гаранции, ще обърна внимание както се случва със „Северен поток 2“. Говоря за третия енергиен пакет, който се използва за територията на ЕС, но сега решиха да го приложат и върху зоната от 12 мили около ЕС под водата. Но под водата няма потребители, на които да се дава повече избор, това е абсурд  ! Това е чисто политическа еквилибристика, която излиза скъпо на европейския потребител.    - Русия и Германия се разбраха, че транзитът през Украйна може да бъде продължен. Макар че ние нямаме много голямо доверие на Украйна като транзитьор, помним какво стана през 2009 г. Проблемът беше в транзита, не в Русия. Какво правите, когато един таксиметров шофьор ви мами, надува цената, пуши в колата, не ви помага да си свалите багажа? Търсите друг. Ние сме в същата ситуация. Добре, ако този шофьор е толкова важен за Запада от политическа гледна точка, ще остане. Но на конкурентна основа. А на нас непрекъснато ни се казва – дайте да увеличим таксите за транзит. Защо? Защото ни трябват повече пари. Това е случката с таксиметровия шофьор, който по време на пътуването ви иска десет пъти повече, защото е само той, друг няма. Тази ситуация е неприемлива. Затова се строят и други маршрути. Така таксиметровият шофьор ще стане по-дисциплиниран, ще спре да пуши и да надува цените. В края на тази година изтича договорът за транзитиране на газ през Украйна. Какво ще стане на 1 януари? Те ще престанат ли да транзитират газ, ако няма нов договор? Ние сме готови да подпишем нов договор, но на принципна, икономически обоснована основа. Украинският транзит в момента е три пъти по-скъп отколкото този през „Северен поток“. Очевидно е, че това е неикономическо решение, което не може да продължава.  ", "date": "2019.04.17", "title": "Алексей Гривач: В транзита на газ Украйна е като таксиметров шофьор, който пуши и надува цените!"}
{"url": "http://epicenter.bg/article/Shte-ima-dostatachno-balgarsko-agneshko-za-praznitsite--tsenata-ostava-sashtata-/180406/4/0", "text": "Ще има достатъчно българско агнешко за празниците, заяви пред БНР председателят на Националната овцевъдна и козевъдна асоциация Симеон Караколев.  „Всяка година успяваме да го осигурим. Въпросът е доколко търговците се възползват от някакви недобросъвестни практики, за да заблуждават потребителите“, каза той в предаването „Преди всички“ по програма \"Хоризонт\".  Тази година на българското месо ще се слага син печат за разпознаване от потребителите, а месото, което е внос, ще бъде с червена маркировка. Освен това, на щанда, където се продава агнешкото месо, задължително ще трябва да има табела с ясно упомената страна на произход, отглеждане и клане, подчерта Караколев.  По думите му въпреки тези мерки отново ще има заблуждаващи практики при част от търговците.  „В някои от веригите ще влизат много агнета с червен цвят. Това са животни, които влизат от Македония, и това са всички животни, които са върнати от гърците като брак“, посочи Симеон Караколев.  Според него няма да има промяна в цената на агнешкото месо спрямо миналогодишната.  Животновъдът посочи като голям проблем наддекларираните животни:  „Има колеги, които злоупотребяват със стотици, други – с хиляди. Има недостатъчен контрол. Това са пропуски в системата, от които умело се възползват доста хора“.  Според статистиката животните са 1,4 млн. Караколев беше категоричен, че бройката не е вярна, а животните са не повече от 1 млн. Със сигурност в системата има поне 200 хил. несъществуващи овце, добави той.  ", "date": "2019.04.17", "title": "Ще има достатъчно българско агнешко за празниците, цената остава същата "}
{"url": "http://epicenter.bg/article/Petya-Avramova--Chast-ot-patishtata-v-obhvata-na-tol-sistemata-shte-badat-s-nuleva-taksa/180411/4/0", "text": "Близо 33 млн. лв. с ДДС ще се инвестират в подобряване на състоянието на водоснабдителната и канализационната мрежа в област Ямбол. ВиК операторът вече кандидатства за финансиране на проекта от Оперативна програма „Околна среда 2014-2020 г.“.   Това каза в Ямбол вчера министърът на регионалното развитие и благоустройството Петя Аврамова, съобщиха от пресцентъра на МРРБ. В областния център тя участва в дискусия на тема регионално развитие и европейска солидарност.   Инвестиционното предложение включва инвестиции в двете агломерации в областта с над 10 000 е.ж. – Ямбол и Елхово. При изпълнението на проекта се предвижда да бъдат реконструирани външни довеждащи водопроводи и да се реконструира и разшири водопроводна мрежа с обща дължина 34,3 км. Над 8 км е дължината на канализационната мрежа, която ще се реконструира и разшири. Със средства от проекта ще се надгради и ГИС системата за нуждите на „ВиК“ ЕООД, гр. Ямбол.   Над 27 млн. лв. се инвестират в областта по управляваната от Министерството на регионалното развитие и благоустройството Оперативна програма „Региони в растеж“ 2014 – 2020 г. С тях се финансират 14 проекта, от които 11 за почти 21 млн. лв. са на общини. Три са на Министерствата на образованието и науката и на здравеопазването на стойност почти 6,5 млн. лв.   По програмата вече са изпълнени 5 проекта на община Елхово за енергийна ефективност – обновени са районни полицейски управления, читалище „Развитие 1893 г.“, сградата на общинската администрация, Етнографско - археологически музей и 11 жилищни сгради със 188 домакинства. В община Ямбол е изпълнен проект за енергийна ефективност на Професионалната гимназия по земеделие „Христо Ботев“ с капацитет 291 лица.   В Ямбол регионалният министър информира, че през тази година в региона предстои реализация на важни пътни проекти. Около 1,8 млн. лв. ще бъдат осигурени за доизграждане на източния обходен път на Ямбол. Ще се пристъпи и към доизграждане на южния обход, за който вече са приключени процедурите по отчуждаване на имоти. Стойността на проекта е за над 17 млн. лв., от които 12 млн. лв. за строителството на ж.п. надлез и 5 млн. лв. за изграждане на пътната отсечка.   Министър Аврамова подчерта, че за проекта ще се търси финансиране за поетапно изграждане. Предстои да започне ремонт и на пътя Елхово – Скалица. Приоритетно ще се ремонтират 5 км от шосето, които са в най-лошо състояние заради наличие на свлачища и слягания.    Поетапно ще се рехабилитират и участъци по 39 км трасе на пътя II-53-Ямбол-Калчево-Челник-Тамарино-Средец. Министърът потвърди подкрепата си за строителството на четирилентов път между Ямбол и Сливен и обособяване на икономическа зона около него.    Тази година ще бъде възложено прединвестиционно проучване. Очаква се проектът да кандидатства за европейско финансиране в следващия програмен период.   „ Ще продължим да търсим възможност за конструктивен диалог с всички превозвачи във връзка с тол системата, която ще заработи в тестови режим от 16 август, защото смятаме, че тази реформа трябва да бъде въведена в България“, коментира регионалният министър пред журналисти.    По думите й 67% от българските граждани подкрепят въвеждането й, защото в момента 2/3 от пътните такси за ремонт и пътно поддържане се събират от винетките за леки автомобили. Останалата 1/3 е от тежкотоварния трафик, който всъщност руши българските пътища.    „ Над 90% от въпросите, които ми задават хората във всички населени места, в които се срещам с тях, са за пътища. Всички искаме да караме по хубави пътища. Ще продължавам да търся конструктивен диалог, тази реформа, колкото и трудна да е, да бъде доведена до край“, коментира Аврамова. Според нея с темата е възможно да се спекулира по чисто политически причини.    На този етап е планирано само 50% от републиканската пътна мрежа, което е 10 800 км, да бъде включена в обхвата на тол системата. Част от тях ще бъдат с нулева ставка, което означава, че няма да се събират пътни такси, защото участъците не са в добро експлоатационно състояние. Останалите 10 хил. км републикански пътища ще бъдат без тол такса, както и още 20 хил. км общински пътища, за които не се изисква такава.    „ Никой от превозвачите в момента не може да даде точна справка за това колко пари ще плати при един курс на негов тежкотоварен автомобил през България, тъй като ние все още не сме представили актуалната пътна карта с платени отсечки“, коментира още Аврамова и добави, че всички сметки за един курс при това положение са некоректни.   Тя съобщи още, че на 2 април е направена техническа свързаност между тол системата и системата на Агенция „Митници“ и в момента тече синхронизиране на базата данни. Изгражда се и връзка със системата на МВР, където изискванията за сигурност налагат по-сложни процедури, но като техническо изпълнение и свързаност ще имаме готовност да въведем тол системата. Разчитаме на конструктивен диалог, в който да намерим най-вярното решение за България.  ", "date": "2019.04.17", "title": "Петя Аврамова: Част от пътищата в обхвата на тол системата ще бъдат с нулева такса"}
{"url": "http://epicenter.bg/article/Denitsa-Nikolova-shte-dade-start-na-rehabilitatsiyata-na-32-5-km-ot-patya-Dupnitsa---Klisura---Samokov/180418/4/0", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще даде старт на рехабилитацията на 32,5 км от второкласния път Дупница - Клисура - Самоков. Събитието ще се състои днес от 15.00 часа в гр. Дупница - на ул. „Самоковско шосе“, съобщиха от пресцентъра на МРРБ.   На символичната първа копка ще присъства и председателят на Управителния съвет на Агенция „Пътна инфраструктура“ Георги Терзийски, народни представители, кметове, представители на строителя, на надзора и др.   Проектът се финансира по ОП „Региони в растеж“ 2014-2020 г. чрез Европейския фонд за регионално развитие и националния бюджет. Отсечката е разделена на два лота 27 и 28.", "date": "2019.04.17", "title": "Деница Николова ще даде старт на рехабилитацията на 32,5 км от пътя Дупница - Клисура - Самоков"}
{"url": "http://epicenter.bg/article/Dachich--Belgrad-zapochna-stroitelstvoto-na-srabskiya-uchastak-ot--Turski-potok--/180429/4/0", "text": "Сърбия е започнала работа по строителството на сръбския участък на газопровода „Турски поток“, без да чака завършването на работата по българския участък. Това заяви днес министърът на външните работи Ивица Дачич на съвместна пресконференция с руския си колега Сергей Лавров в Москва, предаде ТАСС, цитирана от БНР.  „Ние няма да чакаме да бъде завършен българският участък. Вече сме започнали работа по строителството на сръбския участък на „Турски поток“, каза Дачич.  По-рано премиерката на Сърбия Ана Бърнабич заяви, че разрешение за начало на строителството на сръбския участък ще бъде издадено до края на април и скоро работата ще започне официално.  Сръбската енергийна агенция одобри на 5 март строителството на сръбския участък и началото на работата беше планирано за април.  Полагането на газопровода на сръбска територия от българската до унгарската граница е възложено на „Газтранс“ - съвместна компания на „Газпром“ и „Сърбиягаз“.  ", "date": "2019.04.17", "title": "Дачич: Белград започна строителството на сръбския участък от „Турски поток“ "}
{"url": "http://epicenter.bg/article/-quot-Evrohold-Balgariya-quot--shte-uchastva-samostoyatelno-v-pregovorite-za-balgarskite-aktivi-na--quot-ChEZ-Grup-quot-/180431/4/0", "text": "Най-големият публичен холдинг в България и една от водещите независими бизнес групи в Централна и Югоизточна Европа - \"Еврохолд България\" АД, получи ексклузивност за придобиването на активите на ЧЕЗ Груп в България, съобщиха от холдинга. От там, уточняват, че компанията участва самостоятелно в процедурата. \"Еврохолд\" ще финансира сделката със собствени средства и с подкрепата на водещи западноевропейски банки.   От холдинга посочват, че намерението за придобиването на активите на \"ЧЕЗ Груп\" в България е част от дългосрочната стратегия на \"Еврохолд\" за навлизане в нови регулирани бизнес сегменти, предлагащи големи възможности за растеж. В съответствие със своята корпоративна политика, дружеството няма да коментира слухове или спекулации на пазара, особено, когато това засяга трети страни.    \"Еврохолд\" е публична компания, чийто акции се търгуват на Българската и Варшавската фондова борса и като такава, тя спазва стриктно законовите разпоредби и правилата за разкриване и разпространение на корпоративна информация. В случай на чувствителна информация, свързана със сделката за активите на \"ЧЕЗ Груп в България\", която засяга акционерите и останалите заинтересовани от холдинга лица, компанията ще информира последните своевременно.  ", "date": "2019.04.17", "title": "\"Еврохолд България\" ще участва самостоятелно в преговорите за българските активи на \"ЧЕЗ Груп\""}
{"url": "http://epicenter.bg/article/Vasil-Velev--Nedostigat-na-rabotnitsi-e-vseobsht---lipsvat-i-kvalifitsirani--i-nekvalifitsirani-kadri/180432/4/0", "text": "Работодателските организации от години поставят проблема за недостига на специалисти в определени сектори на икономиката.   \"Заетите в икономиката намаляват, възможностите на икономиката намаляват, в същото време хората, които разчитат на бюджета, разчитат на тези, които вкарват в бюджета пари, заетите в икономиката. Тези, които разчитат на бюджета се увеличават\", очерта тенденциите председателят на Асоциацията на индустриалния капитал Васил Велев, който бе гост на предаването \"Нощен Хоризонт\" на БНР.   \"Много отдавна няма хора за никаква работа - и висококвалифицирани, и със средна квалификация, даже се търсят и хора без всякаква квалификация, и такива също не достигат. Има огромно разминаване между търсене и предлагане на умения и затова са нашите общи усилия с Министерството на образованието за реформа и в професионалното образование и във висшето образование\", допълни Васил Велев.   Общо 49 процента от висшистите се реализират на позиции, изискващи висше образование, уточни той.   \"Излиза, че повече от половината са учили нещо, което после не само като специалност няма да го ползват, а изобщо като степен на висше образование, в същото време икономиката се задъхва от недостиг на специалисти със средно професионално образование, които получават нелоши доходи и условията на труд вече не са това, за което си спомнят техните родители, в смисъл много по-добри са.\"   Учениците, които кандидатстват за висшите технически училища, са с много ниска подготовка по математика и е много трудно от тях да се създадат добри инженери, коментира председателят на Асоциацията на индустриалния капитал.   \"В същото време на пазара на труда, при това високо платени работни места, има незаети в огромно количество за инженерно-технически кадри. Ние смятаме, че една задължителна матура по математика при всички случаи ще помогне за това повече млади хора да открият в себе си заложби и да се насочат към техническото образование.\"   Васил Велев съобщи също, че от 2010 година досега делът на нелегалната икономика е намалял от 35 на 25%.    \"Има потенциал, възможност и потребност да продължи този процес, докато стигне приемливи средноевропейски нива и затова едно от средствата, които ние използваме - тези награди \"Икономика на светло\", с тях се насърчават, стимулират и отличават хора с принос, институции, нормативни актове и медии, които допринасят за този процес.\"   Животът прекалено се материализира и духовното избледнява, каза още Васил Велев в предаването \"Нощен Хоризонт\".   \"Разговорите по-често са за пари и тяхното нямане, отколкото за култура например, или пък за това как да се изкарат тези пари, които ги няма, а не как да се получат отнякъде.\"", "date": "2019.04.17", "title": "Васил Велев: Недостигът на работници е всеобщ - липсват и квалифицирани, и неквалифицирани кадри"}
{"url": "http://epicenter.bg/article/Rumen-Ovcharov--Dostavkite-na-gaz-za-Balgariya-sa-zastrasheni--/180447/4/0", "text": "  Това заяви бившият енергиен министър Румен Овчаров на Кръгла маса на енергийните експерти \"Развитие на газовите проекти на Балканите\", проведена в София.  Овчаров коментира геополитическата ситуация, свързана с доставките на руски природен газ за Европа. И припомни условията, които поставя Дания пред реализацията на „Северен поток 2“. Според бившия енергиен министър България трябва да има дългосрочни политики в областта на енергетиката, както и да търси съюзници.  Една от причините „Южен поток“ да не се случи, освен геополитическия натиск, бе, че неговите противници бяха обединени, а привържениците – не, припомни бившият енергиен министър.   Овчаров даде пример с позицията на еврокомисаря Марош Шефчович, който като словашки политик, чиято страна би загубила от транзитни такси, е бил остро против „Южен поток“. Така тези, които по икономически причини са били против проекта са се обединили с държавите като Полша, които по русофобски причини са били против реализацията му.   Затова пожела да търсим съюзници за изпълнението на енергийните си интереси по примера на това как България, Гърция, Сърбия и Румъния са се обединили, за да кандидатстват за домакинството на световното първенство по футбол през 2028 г. или световно през 2030 г.  „Когато става дума за енергетиката популярният израз, че „политиката е концентриран израз на икономиката“ важи наобратно. На първо място е геополитиката, на второ – политиката и едва след това идва икономиката“, каза Овчаров в изложението си на форума.  Той подчерта, че България има голям негативен опит в енергийната тема, предвид спирането не само на газопровода „Южен поток“, но и на петролопровода „Бургас – Александруполис“ и криволиченето при реализацията на АЕЦ „Белене“. Овчаров припомни, че от края на 80-те години България е транзитирала първо съветски, после руски газ за Турция, но сега същият този газ ще стига до нас от Турция. През 2009 г. от енергиен център на Балканите се превърнахме в центъра на кръгово движение, което всички заобикалят, каза той. Там, където беше България и „Южен поток“ сега е Турция и „Турски поток“ - в търговията с газ, в енергетиката, празно място няма, изтъкна Овчаров. Според него засега България върви по правилен път, говорейки за енергиен хъб и изпълнявайки изискванията на европейските директиви.", "date": "2019.04.17", "title": "Румен Овчаров: Без \"Турски поток\" доставките на газ за България са застрашени! "}
{"url": "http://epicenter.bg/article/Stopanskata-kamara-podgotvya-kolektiven-isk-sreshtu-naredbata-za-kasovite-aparati-/180454/4/0", "text": "Българската стопанска камара (БСК) ще заведе колективен иск срещу Наредба Н18 на Министерство на финансите, която наложи въвеждането на нови касови апарати. Към момента към иска са се присъединили над 170 фирми, съобщиха от работодателската организация, предава Дарикнюз.  Според наредбата всички компании, които не ползват фискален софтуер, бяха задължени от 1 април да сменят касовите си апарати.  В началото на месеца председателят на камарата Радосвет Радев изпрати писмо до премиера Бойко Борисов, министъра на финансите Владислав Горанов и Национална агенция за приходите, в което посочи, че е възможно стоките и услугите да поскъпнат заради новите изисквания в Наредба Н18 за касовите апарати.  По думите на Радев бизнесът ще плати пет пъти по-висока цена за прилагане на новите условия на наредбата от предварителната оценка на въздействието ѝ.  От Българска стопанска камара смятат, че липсва диалог между бизнеса и институциите относно спорните въпроси с фискалните устройства. Удължаването на част от сроковете по Наредба Н18, без това да е придружено с промени по същество, само отлага хаоса с няколко месеца, смятат от Стопанската камара.  От 1 април всички компании, които не използват софтуер по продажбите и са регистрирани по ДДС, вече трябва да използват нови касови апарати, съгласно изискванията на Наредба Н18 на Министерство на финансите.  Фирмите са задължени да издават касови бележки с QR код, който хората могат да сканират и да проверят дали тяхната покупка е отразена в сървърите на приходната агенция. За фирмите, които нямат регистрация по ДДС, условието е да въведат нови фискални устройства до края на юни.  ", "date": "2019.04.17", "title": "Стопанската камара подготвя колективен иск срещу наредбата за касовите апарати "}
{"url": "http://epicenter.bg/article/Ima-li-politicheski-prechki-pred-realizatsiyata-na--Turski-potok--/180457/4/0", "text": "Политически пречки за реализацията на проекта „Турски поток“ през България няма. Такова мнение изрази експертът Данила Бочкарев, старши сътрудник по енергийна сигурност в Eastwest Institute, на Кръгла маса на енергийните експерти \"Развитие на газовите проекти на Балканите\", проведена в София.  “В политическия пейзаж няма пречки, подобни на тези, които има “Северен поток” 2”, смята Бочкарев. Според него проблемите, с които би могъл да се сблъска този проект са по-скоро свързани с капацитета и изграждането на инфраструктурата през Балканите. По думите му приетата преди дни нова Газова директива в ЕС ще има въздействие върху инфраструктурата на Балканите. Доставките на руски природен газ за Европа биха намалили енергийната бедност, изтъкна експертът.  В момента са преминали всички тръжни процедури за „Турски проект“ през България, успешно е избран изпълнител на проекта, подчерта Димитър Щерев, старши експерт в „Булгартрансгаз“. Той обърна внимание, че в момента няма алтернатива на доставките на руски природен газ за България, като припомни ситуацията с т.нар. собствен добив. Проучванията в Черно море продължават, но засега няма търговско откритие – т.е. газ, който реално да може да се добива.  С продължението на „Турски поток“ България получава втори шанс да стане транзитьор на газ след спирането на „Южен поток“, изтъкна Димитър Щерев. Той посочи, че след намаляването на добивите на газ в Северно море за Европа се отваря дефицит от 60 – 70 млрд. куб. м газ.  И постави въпроса дали втечненият природен газ (ВПГ) може да покрие този дефицит. За някои страни – да, особено по крайбрежието, но за страните от вътрешността на континента това е по-трудно, защото съществуващите газопреносни мрежи не са подходящи и ще трябва да се строят нови.  Икономическият анализатор Йелица Путникович, главен редактор на сръбския Balkan magazin, посочи, че терминалите за ВПГ на Балканите имат малък капацитет и не са решение за покриване на енергийните нужди на страните от региона.  Бившият енергиен министър Румен Овчаров отбеляза, че тази година за пръв път в Европа цената на ВПГ е била с 30% по-ниска от тази на тръбния. Но обърна внимание, че причината за това е топлата зима в Европа и намаленото потребление в Далечния изток – фактори, които са временни.  А Щерев обясни защо тръбният газ все пак е по-евтин: „Има закони на термодинамиката – за да втечните 1000 кубометра газ, използвате енергията на 250 кубометра газ.“  Според Данила Бочкарев през февруари Русия е била най-големият доставчик на ВПГ за Европа.  На Кръглата маса на енергийните експерти бе засегната и темата за бъдещия „Източен поток“, който да доставя газ от Източното Средиземноморие и Кипър. Според Волкан Йоздемир, председател на Института за енергийни пазари и политики (EPPEN), без съгласието на Турция т.нар. кипърски залежи са хипотетични. Правят се гръмки изказвания, за да се използва този допълнителен лост за въздействие, посочи той.  Основният проблем на европейския газов пазар е политизирането на отношенията – руският природен газ е изгоден икономически, но дискриминиран политически, подчерта друг експерт – Алексей Гривач, зам.-директор на руския Фонд за национална енергийна сигурност. Това е нечестна конкуренция, защото всички решения на Брюксел са насочени към това да пречи на доставките на руски газ за ЕС, подчерта той. И припомни, че преди 50 години благодарение на доставките на природен газ от Съветския съюз Западна Европа е намалила зависимостта си от Близкия изток.  Йелица Путникович пък обърна внимание, че към кандидатката за ЕС Сърбия се поставят изисквания, които не са съществували за съседната й Хърватия.", "date": "2019.04.17", "title": "Има ли политически пречки пред реализацията на „Турски поток“? "}
{"url": "http://epicenter.bg/article/Novi-nad-17-kilograma-kokain-izpluvaha-kray-plazh-na-severnoto-ni-Chernomorie/180402/3/0", "text": "Ново над 17 килограма кокаин изплуваха във водите край северното ни Черноморие. Общото количество е 17,6 килограма и са открити вчера край плаж Болата в близост до нос Калиакра. Това стана ясно от съобщение на Прокуратурата, която вече е образувала досъдебно произвоство по случая.   \"Досъдебно производство за контрабанда на наркотици в особено големи размери, представляваща особено тежък случай, ръководи Окръжната прокуратура в Добрич, след като вчера около 17 часа следобед в морето пред плаж Болата на Калиакра е изплувал пакет с наркотици, вързан към спасителна жилетка\", съобщават от обвинението.   Сакът, който съдържа 16 пакета – всеки с тегло 1 кг и 100 г, е забелязан при обход на катер на Граничната полиция. Под ръководството на Окръжната прокуратура в Добрич са започнали незабавни действия по разследването. Намереният наркотик е реагирал на кокаин на полевия тест.   Назначени са експертизи, които трябва да установят дали изплувалият сак с кокаин край нос Калиакра е подобен на пакетите с кокаин, които бяха намерени край Тюленово и \"Слънчев ден\" край Варна. Пресцентърът на Апелативната прокуратура във Варна припомня, че количеството кокаин край Тюленово бе 170 кг, а край Варна – 25,430 кг, като високорисковото наркотично вещество е с изключителна чистота.   Действията по разследването продължават под надзора на Окръжната прокуратура в Добрич.", "date": "2019.04.17", "title": "Нови над 17 килограма кокаин изплуваха край плаж на северното ни Черноморие"}
{"url": "http://epicenter.bg/article/Prokuraturata-proveryava-zam-ministara-na-ikonomikata-Aleksandar-Manolev-/180415/3/0", "text": "По повод публикация в електронния сайт „Медиапул“ със заглавие: “Частна вила с минерален басейн по евро проект? Зам. Министър Манолев отрича“ и други публикации, на 15.04.2019 г. Върховна касационна прокуратура започна извършване на проверка предвид твърденията в публикациите за извършени престъпления, засягащи финансовите интереси на Европейския съюз от лице, заемащо висша публична длъжност - Александър Манолев – заместник министър на икономиката.  На основание чл. 145 ал.1 т.1 от Закона за съдебната власт, Върховна касационна прокуратура изиска от Държавен фонд „Земеделие“, заверено копие от проекта, финансиран по Програма за развитие на селските райони /ПРСР/, цитиран в публикациите – „Изграждане на жилищна сграда за гости в м.“Чинар куши“ гр. Сандански“.  В хода на проверката прокурор от Върховна касационна прокуратура ще снеме писмени обяснения от лица, имащи информация по случая, длъжностни лица от ДФЗ, работили по одобряването на заявлението за подпомагане, последващото оторизиране на плащанията, както и за спазване на задължението на бенефициента в срок от 5 години след сключване на договора да използва придобитите активи по предназначение и с оглед спазването на разпоредбата на чл. 43 ал.1 от Наредба № 30 от 11.08.2008г. за условията и реда за предоставяне на безвъзмездна финансова помощ по мярка „Разнообразяване към неземеделски дейности“ от ПРСР за периода 2007г. - 2013 г.  Върховна касационна прокуратура ще възложи и на органите на НАП действия по реда на ДОПК.  ", "date": "2019.04.17", "title": "Прокуратурата проверява зам.-министъра на икономиката Александър Манолев "}
{"url": "http://epicenter.bg/article/Dete-na-11-godini-e-bito-ot-uchitel-v-gabrovsko-uchilishte/180422/3/0", "text": "Дете на 11 години от габровското основно училище \"Св. св. Кирил и Методий\" е бито от учител, вследствие на което има наранявания. Инцидентът е станал вчера. Това съобщиха днес от ОД на МВР, предаде БТА.   Сигналът в полицията е подаден от 40-годишна жена, майка на момчето. Извършен е преглед в отделението по съдебна медицина в областната болница \"Д-р Тота Венкова\" и е назначена съдебно-медицинска експертиза на детето.    В районното полицейско управление в Габрово е започнало досъдебно производство по член 131, алинея 1 от Наказателния кодекс, който третира нанасяне на телесна повреда от длъжностно лице над малолетно лице.   Регионалното управление на образованието /РУО/ е известено за случая и в момента извършваме проверка, уведомили сме и отдела за закрила на детето, съобщи началникът Георги Маринов. По думите му директорът Илиана Илиева ще потърси дисциплинарна отговорност на учителя Калчев, който бил възпитател в училището.   Маринов съобщи, че днес в училището, наред с проверката на РУО, проверка по случая извършват и служители на районното полицейско управление.  ", "date": "2019.04.17", "title": "Дете на 11 години е бито от учител в габровско училище"}
{"url": "http://epicenter.bg/article/Eto-ya-novata-kokainova-nahodka-kray-rodnite-plazhove--SNIMKI-/180424/3/0", "text": "МВР показа как изглежда поредната пратка кокаин, която бе задържана край българския черноморски бряг. Тя бе открита от граничари вчера, а точното количество 17,923 кг.   Вчера към 15 часа гранични полицаи от ГПУ-Каварна извършват обход на морския бряг в района на местността Болата. От високата част на ската те забелязват близо до брега пакет със завързана за него спасителна жилетка, сходен на откритите на 09.04 чували с кокаин.    В хода на организираните от полицейските служители допълнителни действия, в 17.20 часа на плажа Болата е изваден плътен полиетиленов чувал със завързана около него със скоч и въже спасителна жилетка.    Извършен е оглед на местопроизшествие от разследващ полицай от РДГП Бургас. В чувала са установени 16 пакета с прахообразно вещество, което при полевия наркотест е реагирало на кокаин. Общото тегло на наркотика, измерено в ГПУ – Каварна е 17.923 кг. Това съобщиха от пресцентъра на МВР.   Под ръководството на Окръжната прокуратура в Добрич са започнали незабавни действия по разследването. Действията по разследването продължават в рамките на образуваното досъдебно производство под надзора на Окръжната прокуратура в Добрич.", "date": "2019.04.17", "title": "Ето я новата кокаинова находка край родните плажове (СНИМКИ)"}
{"url": "http://epicenter.bg/article/Lozan-Panov-na-forum-na-NPO-na-Tsvetan-Vasilev/180428/3/0", "text": "В одиозно събитие участва в момента председателят на ВКС Лозан Панов. Ден след като пропусна честванията за \"140 години Търновска конституция\", на които се събра целият магистратски елит, Панов уважи сбирка на съмнителни НПО-та в центъра на София, предаде Канал 3.   За правосъдие ще си говорят \"Правосъдие за всеки\" и \"БОЕЦ\", което е свързано с укриващия се в Сърбия Цветан Василев. Подборът на медиите и публиката пък се прави лично от Георги Георгиев от \"БОЕЦ\", който е известен най-вече с това, че посещава и се снима с Василев в Белград. В ролята на цензор Георгиев реши да не допусне журналисти от водещи вестници, интернет-сайтове и телевизии. И извика на помощ яки момчета от охраната.    Лозан Панов, който се оказа в епицентъра на скандала \"Апартаментгейт\", обяви, че няма никакво намерение да се оттегля от поста си. Той скочи и срещу идеята на правосъдния министър за промени в Закона за съдебната власт, според които тримата големи - главният прокурор, председателя на ВКС и председателят на ВАС, също да подлежат на разследване.  ", "date": "2019.04.17", "title": "Лозан Панов на форум на НПО на Цветан Василев"}
{"url": "http://epicenter.bg/article/Skandal--Lozan-Panov-uroni-prestizha-na-Balgariya--sravni-deystviyata-na-Hitler-s-dneshnata-vlast/180437/3/0", "text": "Председателят на Върховния касационен съд (ВКС) Лозан Панов си позволи политическо изказване, което уронва престижа на държавата.  На форум, организиран от съмнителните НПО-та \"Боец\" и \"Правосъдие за всеки\", съдия №1 в държавата заяви, че   Това е повече от скандално!  Панов, който във вторник бойкотира тържествените чествания във Велико Търново по повод 140-та годишнина от подписването на Търновската конституция, започна изказването си с коментар по утвърждаването на основния закон след Освобождението. Докато четеше предварително подготвения текст и при споменаването на руските освободители, Панов ги постави в кавички, съобщава \"Правен свят\".    \"Мpaĸoбecнитe вpeмeнa в бългapcĸoтo пpaвocъдиe тeпъpвa пpeдcтoят. Главният прокурор Coтиp Цaцapoв вeчe ce e пpицeлил в ĸpecлoтo нa глaвния cъдeбeн инcпeĸтop. Taзи инcтитyция щe ce пpeвъpнe в пopeднoтo cpeдищe нa oлигapxични интepecи, ĸaĸтo cтaнa c пpoĸypaтypaтa. Cпиcъци нa вpaгoвe и пpeдaтeли виcят пo вecтницитe, ĸceнoфoбиятa и oмpaзaтa ce пpeвъpнaxa в нaциoнaлнa пoлитиĸa\", каза Панов.    И направи препратка към нацистка Германия и Xитлep, който e нeнaвиждaл cъдиитe За да подкрепи тезата си, Панов разказа за конкретен казус за съдия, опонирал на фюрера. \"Жaбaтa, xвъpлeнa вeднaгa в гopeщa вoдa, изcĸaчa, нo aĸo я xвъpлят в cтyдeнa вoдa, ĸoятo пocтeпeннo ce зaгpявa, ocтaвa в нeя и yмиpa. Гopeщaтa вoдa, в ĸoятo e пoтoпeнa дъpжaвaтa, e близо дo тoчĸaтa нa ĸипeнe. Cлyчи ce и c неумелото съдействие нa ЕК\", смята Панов. Той е категоричен, че не трябва да се чака подкрепа отвън и напомни за приказката за неволята.  Лозан Панов обвини европейските институции, че имат лицемерно отношение към българските власти, като заради подкрепата им за отпадане на Мониторинговия механизъм над България, председателят на ВКС достигна до извода, че ЕК практически помагала за настаняване на фашисткия модел у нас.  \"   Лозан Панов нападна очаквано прокуратурата и Висшия съдебен съвет, на който е член.   \"Cтaвaмe cвидeтeли нa oжecтoчeнa бopбa зa пълнoтo пoдчинявaнe нa cъдa, нo имa мaгиcтpaти, ĸoитo вce oщe зaщитaвaт чecттa нa тoгaтa. Bъв BСС oбaчe тoзи пpoцec въpви ĸъм пpиĸлючвaнe. Hиĸoй нe мoжe дa ĸaжe ĸoгa зaгивa eднa пpaвoвa дъpжвa. Ho cъбитиятa в Бългapия oт пocлeднитe гoдини ми нaпoмнят cитyaциятa, в ĸoятo ce e paзвил нaциoнaлcoциaлизмът\", каза Панов в речта си.   Коментирайки критиките, че се е политизирал, Лозан Панов коментира, че нe мoжe дa ocтaнe aпoлитичeн, зaщoтo зaщитaтa нa пpaвoвaтa дъpжaвa e превърната в пoлитичecĸи въпpoc.   Впечатление направи, че на няколко пъти при четенето на речта си, а и по-късно при отговори на въпроси, Панов демонстрира изключително високомерие към съдийската общност.   \"Bъpxoвeнcтвoтo нa зaĸoнa и paздeлeниeтo нa влacтитe ca cилнo ĸoмпpoмeтиpaни. Нa ĸлючoви пoзиции ca xopa c ĸoнфлиĸт нa интepecи, който не искат да имат нищо общо със съседите си и за това си купуват oтдeлeн acaнcьop, мaĸap фopмaлнo дa ca изpaзитeли нa нapoднaтa вoля, ĸoятo дa въплътявaт в зaĸoнoви нopми\", каза Панов по повод последния скандал с имоти на политици, купени на цени под пазарната стойност. Самият той и съпругата му Елисавета Панова също са сред проверяваните.   Запитан преди форума дали ще подаде оставка заради това, председателят на ВКС отхвърли подобна идея. По време на форума Панов бе попитан дали ще оглави нов политически проект. Председателят на ВКС отговори, че се надява да изкара до край мандата си, освен, ако не се стигне до преждевременното му отстраняване заради системни нарушения.  Час по-рано известният с близостта си до Василев – Георги Георгиев от \"Боец\" обяви, че организацията, чиято основна цел е да защитава интереса на основния подсъдим за фалита на КТБ, щяла да издига кандидат за главен прокурор.", "date": "2019.04.17", "title": "Скандал! Лозан Панов урони престижа на България, сравни днешната власт с действията на Хитлер"}
{"url": "http://epicenter.bg/article/Zasileni-proverki-na-Patna-politsiya--Do-300-leva-globa--ako-dadesh-kolata-na-shofyor-bez-knizhka/180442/3/0", "text": "От 12 до 23 април полицията започва засилени проверки по всички пътища, съобщи Илия Георгиев, инспектор от Пътна полиция. Причината е, че само за няколко дни през април са загинали 12 души, предаде БГНЕС.   Акцент в проверката ще бъде наблюдението на мотоциклетистите и дали носят каски. Ще се обръща внимание на регистрационните табели.   Шофьорите на автомобили ще се следят дали са поставили колани или шофират пияни.   Глобата за нарушителите без колан е 50 лева и отнемане на 6 контролни точки. За несложена каска от страна на водача глобата е също 60 лева, за пътника – 50 лв.   „ Искам да поставя акцент, че водачът носи отговорност за поставянето на предпазния колан на пътниците, както и правилното превозване на деца в специалните столчета“, предупреди Георгиев.   Отговорност носят и собствениците на МПС-та, които предоставят колите си на лица без шофьорска книжка. За миналата година са засечени над 20 000 случая. Глобата за неправомерно предоставяне на автомобил е от 100 до 300 лева като се предвижда и прекратяване на регистрацията за срок от 6 месеца до 1 година.   Пешеходците също ще бъдат следени и глобявани за неправилно пресичане.   Успоредно с това ще има и засилени проверки за спазването на скоростните режими", "date": "2019.04.17", "title": "Засилени проверки на Пътна полиция: До 300 лева глоба, ако дадеш колата на шофьор без книжка"}
{"url": "http://epicenter.bg/article/Okrazhniyat-sad-v-Gabrovo-ostavi-v-aresta-trimata-tsigani--zadarzhani-za-poboya-nad-prodavach--VIDEO-/180468/3/0", "text": "Окръжният съд в Габрово остави в ареста тримата цигани, задържани за побоя над продавач в супермаркет, предаде Нова телевизия.  Нападението предизвика буря от недоволство и размирици в Габрово. Днес задържаните отново обявиха, че съжаляват за това, което се е случило.  Богатото им съдебно минало и рискът да се укрият бяха аргументите, с които магистратите ги оставиха зад решетките.  Тримата ще изчакат старта на делото в ареста във Велико Търново.  Те бяха преместени там заради напрежението в Габрово.  ", "date": "2019.04.17", "title": "Окръжният съд в Габрово остави в ареста тримата цигани, задържани за побоя над продавач (ВИДЕО)"}
{"url": "http://epicenter.bg/article/Ekskluzivno--Govori-bitiyat-reyndzhar-ot-Voyvodinovo-/180469/3/0", "text": "За боя във Войводиново, предизвикал протести и разрушаване на незаконни ромски къщи, за пръв път пред NOVA, разказва потърпевшият – ефрейтор Валентин Димов.  Военният, бит във Войводиново, не се е възстановил напълно и бъдещето му като снайперист в армията засега е неясно. Това разказа самият той в първото си интервю, след инцидента на Йордановден. Миролюба Бенатова представя версията на ефрейтор Димов.  За първи път от побоя насам, ефрейтор Валентин Димов се показва публично, за да разкаже спомените си за инцидента.  „На всеки може да се случи. Бях изненадан, не съм очаквал, че ще се стигне до физическа разправа. Нараняванията ми са счупване от едната страна. Три месеца ми трябваше, за да се възстановя. От скоро излизам свободно”, казва Димов.  Рейнджърът отказва да се върне на кръстовището, където се е случила срещата му с ромите. Предпочита площада пред общината, където дни наред имаше митинги в негова подкрепа.  „Мисля, че е удачно тук, защото голяма част от протестите се случиха тук. Не съм присъствал, за да не нагнетявам излишно напрежението, а и първите два месеца физически не изглеждах добре”, казва още той.  На въпрос дали е знаел, че има напрежение между българи и роми, ефрейтор Димов отговаря: „Не, правило ми е впечатление, че са повече от ромски произход, но по никакъв начин не съм знаел и не съм имал лоши впечатления до деня на инцидента”.  Ефрейтор Димов пътува по главната улица на селото, на връщане от хвърляне за кръста на Йордановден. Казва, че карал бавно и на отворен прозорец, като видял две момчета от махалата. Чул техни реплики, които го накарали да спре и да слезе от колата.  „Всичко започна с тяхно неправилно пресичане. Пресичаха пред автомобила. Движейки се, разминавайки се с тях, получих обидна реплика, насочена към мен. Беше обида, свързана с майка ми. Това ме накара да сляза от автомобила. Слязох и ги попитах с какво съм провокирал тези техни действия. Те ме напсуваха и това ме провокира да спра. Питах ги защо ме псуват, защо пресичат тук. От тяхна страна нямаше никакъв отговор. После всичко се разви много бързо. Няма други реплики от моя страна, няма никакви обиди, нищо”, коментира ефрейтор Валентин Димов.  „Едното момче беше встрани от мен, явно той е нанесъл първо удара. После си спомням как съм натиснат отгоре, съборен съм на земята, оттам ударите продължават с ръце и крака”, посочва още той.  Военният е категоричен, че не е удрял ромите с колата си, каквито коментари прочел. Обидил се и на твърденията, че не е бил ранен сериозно, че се крие и че е шофирал след употреба на алкохол. „Имам тест за алкохол, който е отрицателен”, посочва той.  „Това, което направих със слизането си, е, че потърсих обяснение защо се държат по този начин, оттам нататък всичко е извършено от тях. Това, което чувах докато бях на земята беше: оставете ме, оставете ме, искам да го довърша. Бях на земята и якето още беше върху мен, не съм видял кой го е казал”, коментира ефрейтор Димов.  „Имаше моменти, когато си мислех кога ще свърши всичко, да приключи боят. Реално аз бях неадекватен на земята, не можех да се защитавам и се надявах всичко да приключи”, допълни още той.  Запитан как е свършило всичко, Димов отговаря: „Точно това е момент, който ми се губи. Изправяйки се, аз се огледах дали са около мен, защото очаквах отново да бъда нападнат, но ги нямаше, не мога да си обясня как толкова бързо са се прибрали до къщите си”.  „В момента не мога да използвам пушката си и се надявам да се възстановя напълно и да мога да изпълнявам служебните си задължения. Мислил съм си за това, че ако не бях слезнал, нямаше да се стигне до това нещо. Не знам дали, ако се случи пак, бих реагирал по същия начин”, коментира още той.  ", "date": "2019.04.17", "title": "Ексклузивно! Говори битият рейнджър от Войводиново (ВИДЕО)"}
{"url": "http://epicenter.bg/article/Hamid-Hamid--Printsipno-podkrepyame-ideyata-na-Danail-Kirilov-za--trimata-golemi-quot--v-sadebnata-sistema/180446/2/0", "text": "Принципно подкрепяме идеята на Данаил Кирилов за „тримата големи“ в съдебната система, но това трябва да е с всички гаранции да няма политически разправии и да не се политизира въпросът. Това каза народният представител от ПГ на ДПС и заместник-председател на Правна комисия Хамид Хамид във връзка с предложението на правосъдния министър тримата големи в правосъдната система да мотат да бъдат разследвани, предаде Агенция „Фокус“.  „ПГ на ДПС не е обсъждала този въпрос. Когато видим готови предложения, ще се съберем и сериозно ще ги обсъдим. Това не е нова идея. Тази идея сме я коментирали и с г-н Кирилов и с членовете на Правна комисия, както и с представители на европейските институции. Засега е само идея. Няма конкретни текстове. Бихме желали да видим конкретни текстове и да започнем дебат по тях. Ние сме „за“ да има дебат по този въпрос. Трябва да изберем най-подходящия за България и най-добрия в Европа модел по този въпрос. Съгласни сме със същността на идеята, че не трябва да има несменяеми и недосегаеми хора както в политиката, така и в съдебната власт. Имаме готовност да участваме в този дебат, принципно подкрепяме идеята, но това трябва да е с всички гаранции да няма политически разправии и да не се политизира въпроса\", допълни още Хамид.  Във връзка с отхвърлянето на това предложение от страна на председателя на ВКС и мнението му, че ЕК стимулирала националсоциализма у нас, депутатът посочи, че няма самочувствието да коментира думите на „моралния стожер“ на обществото у нас.  „Само ще напомня, че господинът даже няма смелостта да застане пред парламента да защити собствения си доклад. Това е явно уважение един път към парламента, втори път към закона - да не си подадеш декларацията, когато си морален стожер на обществото, най-малко подхожда на един председател на тази институция в България“, каза още депутатът от ДПС.  ", "date": "2019.04.17", "title": "Хамид Хамид: Принципно подкрепяме идеята на Данаил Кирилов за „тримата големи\" в съдебната система"}
{"url": "http://epicenter.bg/article/s/180440/2/0", "text": "  Това стана ясно от програмата за предстоящото посещението на Светия Отец у нас.  Негово Светейшество Папа Франциск ще извърши апостолическо пътуване в България в периода 5-7 май 2019 г., за да поздрави българския народ и да даде на всеки българин своя благослов за мир и благоденствие.    Двамата ще проведат среща на четири очи  След това пред сградата на президентството ще се състои церемонията по официалното посрещане на папа Франциск в България. Следва среща на папата с президента Румен Радев на \"Дондуков“ 2. В първия ден от апостолическото си пътуване у нас Светият отец ще се срещне и с Негово Светейшество Българския патриарх Неофит и членове на Светия Синод в Синодалната палата.   По-късно   Фокус в програмата на папа Франциск на 6 май е посещението на град Раковски, където живее най-голямата католическа общност у нас. В църквата \"Пресвето сърце Исусово“ Светият отец ще отслужи света литургия с първо причастие на деца от цяла България, а среща с католическата общност ще се състои в църквата \"Свети Архангел Михаил“.   Деца в народни носии подаряват цветя на Светия Отец.    Министър-Председателят и Светия Отец се отправят към ВИП-залата, за официална среща на четири очи.     Негово Светейшество ще бъде посрещнат от Президента на Републиката на площада пред входа на Президентството, където програмата е следната: • Отдаване на почит към знамената  • Химни  • Почетна гвардия  • Представяне на делегациите    между двете страни. След края на разговорите Папа Франциск и Румен Радев ще дадат съвместно изявление, последвано от срещи на Светия отец с представители на дипломатическия корпус и гражданското общество.    пред иконостаса на олтара, посветен на светите братя Кирил и Методий.    Предвидена е и обиколка на площад \"Княз. Ал. I Батенберг\" с папамобила, която ще завърши с тържествено    за настаняване на бежанци и нуждаещи се от закрила, разположен във Враждебна. След това    Папата ще размени и послания за мир с представители на различните вероизповедания в България и среща с католическата общност в църквата \"Св. Архангел Михаил\" в гр. Раковски.       Като медиината организация предвижда още ситуиране на три центъра на територията на градовете София и Раковски, като основният ще се помещава в Националния дворец на културата (НДК), с вход B2. Ще има два помощни медийни центрове – на пл. Александър I Батенберг в София и в ОУ „Христо Смирненски“ в гр. Раковски.    както следва: по бюджета на Министерския съвет се отпускат 759 000 лв. За Министерството на вътрешните работи са предвидени 77 000 лв., а за Националната служба за охрана - 30 000 лв. Средствата се осигуряват чрез преструктуриране на разходите/трансферите по централния бюджет за настоящата година.     ", "date": "2019.04.17", "title": "Папа Франциск с първата  в София Света литургия, ще отправи послание за мир към цял свят "}
{"url": "http://epicenter.bg/article/Hristian-Mitev--Vatreshnoemotsionalen-problem-na-Lozan-Panov-e-dali-se-pritesnyava-ot-razsledvane-/180448/2/0", "text": "С изказването си срещу въвеждането на контрол над тримата големи в съдебната власт шефът на ВКС Лозан Панов се противопоставя на Европейската комисия, констатира в парламента зам.-шефът на правната комисия Христиан Митев от Обединените патриоти.  \"Учудвам се как, г-н Панов, като човек, който изповядва европейски либерални ценности, казва, че ЕК действа националсоциалистически?!\", реагира юристът от НФСБ пред Канал 3.  \"Смятам, че е абсолютно недопустимо да се дават такива оценки на ЕК като орган на ЕС. И не е работа на който и да е магистрат да прави подобни политически оценки. Това са оценки, които може би правят и е редно да се правят от политици, а не от магистрати\", разкритикува шефа на ВКС депутатът от правната комисия. Митев обясни, че идеята да има механизъм за разследване на шефовете на ВКС, ВАС и главния прокурор, е стара.  По думите му, не става въпрос за директно прекратяване на мандат, а само ако разследването събере доказателства за нарушение, въз основа на което би могло да се прекратят предсрочно правомощията. Идеята е да не са недосегаеми, обясни той евентуалните поправки в съдебния закон, които първо ще бъдат подложени на широко обществено обсъждане.  Попитан дали пък Лозан Панов не е против въвеждането на контрол над тримата големи, защото се страхува да бъде разследван, Христиан Митев заяви, че това си е негова работа.  \"Това си е негов проблем - вътрешноемоционален и психологически, аз не съм психолог да облекча г-н Панов в разсъжденията и мислите му\", отсече депутатът от НФСБ.  За разлика от шефа на ВКС, главният прокурор вчера подкрепи идеята на Данаил Кирилов по препоръка на ЕК и коментира, че тя вече е била обсъждана и по-рано.  ", "date": "2019.04.17", "title": "Христиан Митев: Вътрешноемоционален проблем на Лозан Панов е дали се притеснява от разследване "}
{"url": "http://epicenter.bg/article/Poslanikat-na-Irlandiya-gostuva-na-kmeta-na-Kardzhali/180449/2/0", "text": "Посланикът на Ирландия Н.Пр. Майкъл Форбс гостува днес на кмета на община Кърджали инж. Хасан Азис. Пред градоначалника той е споделил, че идва в Кърджали, за да се запознае с икономическото развитие на района, възможностите за инвестиции, големите проекти, реализирани в общината, туристическия потенциал, историческите обекти.   Инж. Азис разказа за реализираните през последните години големи проекти с европейско и национално финансиране, сред които Пазара на производителите, “Водно огледало“, Парк „Арпезос”, т.н.“Воден цикъл“, който включва и изграждане на пречиствателна станция. Това съобщиха от пресцентъра на общината.   Гостът е проявил интерес към проектите за социализация и консервация на Перперикон. От своя страна инж. Азис го е информирал, че предстои изграждане на посетителски център в подножието му, а в близките дни в столицата ще се представи изготвения макет на обекта, който по-късно ще бъде експониран в Кърджали.    Кметът е запознал дипломата с проекта за индустриална зона, изработен с европейско финансиране и условията за инвестиции в общината.   Инж.Азис подчерта, че Кърджали е известен като „столица на толерантността“, заради специфичния етнически и религиозен състав на населението, което съжителства мирно от столетия, че има добър диалог като кмет с представителите на различните религиозни общности , които приема като представители на официални институции.", "date": "2019.04.17", "title": "Посланикът на Ирландия гостува на кмета на Кърджали"}
{"url": "http://epicenter.bg/article/Denitsa-Zlateva--Tselta-na-BSP-e-pobeda-na-evrovota-i-predsrochni-parlamentarni-izbori/180451/2/0", "text": "Политическата цел, която сме си поставили, е победа на предстоящите европейски избори и след това - предсрочни парламентарни избори. Това заяви в Русе Деница Златева - заместник-председател на Националния съвет на БСП, предаде БТА.   По думите й за БСП ще е победа, ако има дори и един глас повече от ГЕРБ.   В отговор на въпрос Златева заяви, че цялата партия е готова да понесе отговорността, \"както винаги сме я носили\".   Тя коментира, че евроизборите в голяма степен, освен че са политически и партийни, са и мажоритарни. По думите й право на българския гражданин и на избирателя е кой кандидат да подкрепи от листата на партията, която предпочита.   Според нея участието на всеки един от кандидатите на БСП, както и челото й, ще доведе до желаната победа.   Златева днес се срещна със студенти в Русенския университет. Тя заяви, че от крайдунавския град се поставя началото на \"предкампанията\" за предстоящите европейски избори.  ", "date": "2019.04.17", "title": "Деница Златева: Целта на БСП е победа на евровота и предсрочни парламентарни избори"}
{"url": "http://epicenter.bg/article/Radev--Tryabva-da-imame-gotovi-infrastrukturni-proekti--za-da-ne-propuskame-golemite-chuzhdi-investitsii/180453/2/0", "text": "Държавата Катар има воля и интерес да инвестира в българската транспортна инфраструктура, но е необходимо страната ни да подготви и представи убедително инвестиционните си проекти. Без конкретни технически параметри, финансови анализи и срокове не можем да привлечем големи международни инвеститори.   Това заяви президентът Румен Радев на среща на „Дондуков“ 2 с народни представители от Комисията по регионална политика, благоустройство и местно самоуправление и от Комисията по транспорт, информационни технологии и съобщения към Народното събрание, съобщиха от прессекретариата на държавния глава.  Държавният глава запозна депутатите с резултатите от официалното си посещение в Катар, където беше по покана на емира Шейх Тамим бин Хамад Ал-Тани от 10 до 12 април т. г.  \"По време на разговорите ми в Доха с емира, с министър-председателя, с министъра на транспорта на Катар и с изпълнителния директор на Катарската инвестиционна агенция беше повдигната отново темата за партньорство при изграждане на пътната инфраструктура в България по направление „Север-Юг“, посочи Румен Радев.  Президентът изтъкна отличните връзки на политическо ниво между България и Катар, включително добри лични контакти, и подчерта заявената готовност на арабската държава да инвестира в автомагистрала „Русе-Свиленград“ и тунела под връх Шипка.  „Катар проявява интерес и ще вложи средства, но само ако българската държава предостави актуални проекти, готови за реализация“, заяви президентът. Той призова депутатите в координация с изпълнителната власт за по-експедитивни и ефективни действия, за да се постигне необходимия напредък.  Движеща сила за реализацията на обсъжданите проекти имат правителството и парламентът, ангажирам се да съдействам на най-високо политическо ниво готовите ни предложения да бъдат представени на катарската страна, заяви Румен Радев.  Народните представители се ангажираха да инициират съвместно заседание на двете комисии, като поканят представители на всички отговорни институции за дебат по темата.  ", "date": "2019.04.17", "title": "Президентът Радев запозна депутати с резултатите от официалното си посещение в Катар"}
{"url": "http://epicenter.bg/article/Tsatsarov-dva-chasa-diskutira-s-uchenitsi-osnovite-na-pravnata-uredba-na-darzhavata-/180456/2/0", "text": "Главният прокурор Сотир Цацаров се срещна с учениците и преподавателите от 91 НЕГ„Проф. Константин Гълъбов“ в София. Поводът беше 140-годишнина от приемането на Търновската конституция, а покана за среща бе отправена от домакините.  Г-н Цацаров представи пред учениците историческите факти, свързани с приемането на Търновската конституция през 1879 г. Главният прокурор представи подробно и последвалите нови основни закони на държавата през 1947 г. , 1971 г.и 1991 г. В продължение на два часа последва открита дискусия.  Сред въпросите, поставени от учениците, бяха предимствата и недостатъците на президентска и парламентарна република, балансът между гражданските права и обществения ред, разделението на властите, справедливостта при определяне на наказанията в наказателния процес, каква е професията на магистрата и др.  В края на срещата г-н Цацаров подари на всеки от своите домакини книгата „500 мисли на бележити българи“ на издателство „Българска история“. От своя страна те му поднесоха книгата на Платон „Държавата“.  ", "date": "2019.04.17", "title": "Цацаров два часа дискутира с ученици основите на правната уредба на държавата (СНИМКИ)"}
{"url": "http://epicenter.bg/article/Aleksandar-Manolev-podade-ostavka-kato-zamestnik-ministar-na-ikonomikata-/180460/2/0", "text": "Заместник - министърът на икономиката Александър Манолев подаде оставка пред министър-председателя Бойко Борисов. Това съобщиха от правителствената информационна служба.  Като мотив за решението си Манолев изтъква стартиралата проверка на Върховна касационна прокуратура по повод медийни публикации и желанието му това по никакъв начин да не засяга работата на правителството.  Друг аргумент, посочен от Манолев е солидарността с колегите му, които са спазили моралния стандарт в управлението и са напуснали постовете си само заради съмнения.  „Сигурен съм, че в документите няма нищо срещу мен, но не мога да подложа семейството си отново на това. Благодаря за доверието. Решението ми е лично“, допълва още Александър Манолев.  Оставката му е приета от премиера Бойко Борисов.  ", "date": "2019.04.17", "title": "Александър Манолев подаде оставка като заместник-министър на икономиката "}
{"url": "http://epicenter.bg/article/Tomislav-Donchev--Darzhavata-tryabva-da-pravorazdava--bez-da-smazva-nikogo/180465/2/0", "text": "\"Никога не съм късал връзка с реалността и дано не ми се случи, това е много опасно за политик. Случва се често на политиците да разсъждават в розово. Вярно е, че за първи път се сблъсках с викове \"оставка\" в лицето, но сам си го причиних. В дебелите книги пише да не ходиш никъде, където ще те освиркат. Аз съм мъжко момче и предпочитам да си контактувам с хората, не страхливо и малодушно да се крия някъде. Не се получи разговор в този момент, но не само с мен, проблемът е комплексен, не може да бъде решен само от една служба, дори претендирам, че няма как да бъде решен от институциите, трябва и общественици.\"  Така коментира той поста си във Фейсбук, озаглавен \"Оставка\" в предаването \"Лице в лице\" по бТВ вицепремиерът Томислав Дончев.  \"Чувствителността е много по-висока. Габровци не са расисти, не са и ксеноофоби, пролемът не е в това, че някой е с по-тъмен цвят на кожата. Това е гняв, бунт срещу усещането за по-особени права, които притежава някой, там чувствителността е много по-обострена. Успях да си говоря с някои хора, които казват: \"Аз плащам данъци, а някои не плащат\", този гняв е до голяма степен справедлив. Хората искат мерки и по отношение на обществения ред, със злоупотребите със социални плащания, такива мерки вече се вземат. Няма да стане само с една мярка. Това означава по-активни действени органи на МВР, социалните плащания трябва да бъдат обвързани с посещенията на децата в клас. Държавата трябва да си влезе в силата и да събира глоби\", коментира отново ситуацията в Габрово Дончев.  Той заяви, че хората няма как да не са гневни, като посочи, че предложението на кметицата Таня Христова - който не може да си плати глобата, да полага обществено полезен труд, е много добро.  \"Оставката не е обект на такъв драматизъм. Не съм се вкопчил в дадена позиция, това е служба свързана с някакъв дълг. Оставката може да изглежда и като бягство от отговорност, имах успешна кариера, не е драма да се върна и да се занимавам с други неща, но съм поел ангажименти и трябва да ги изпълнявам.\", обясни той дали е бил готов наистина да попаде оставка.  \"Имам един апратамент в Габрово, много съм мобилен и не съм по недвижимите имоти. Темата с имотите не е само битов сканадал, има по-голям политически магнитут. По отношение на тези хора, които имат иеди и тези, се появи основно съмнение, никой не е в състояние да чуе идеята или тезата, затова мерките, които се взеха са вярната стъпка. Когато връзката на доверието се скъса, няма да се получи нищо\", заяви вицепремиерът по повод \"Апартаментгейт\".  Наа въпрос дали има конфликт между него и Цветан Цветанов и дали има борба за лидерство в ГЕРБ, Дончев каза: \"При нас вътрешно разделение няма, ясно е кой е лидерът, лидерската темапри нас не стои. Нямам конфликт с Цветанов, ние всички сме различни, което е нормалното и правилното.\"  „Държавата трябва да правораздава, без да се стреми да смаже някого. Целта е да се опита да предпази някого от зловредното влияние на друг. Има дефицит по темата справедливост. Когато има такова усещане, че държавата не е способна да я осигури на гражданите си, всичко останало няма смисъл“, категоричен е Дончев.  По нов начин трябва да се уреди въпроса как държавата финансира иновациите, координация няма между министерствата, всеки финансира на парче, обясни част от тезата си за промяна в икономическия ред Томислав Дончев.    „Аз искам да сме по-добри от другите“, каза още той.", "date": "2019.04.17", "title": "Томислав Дончев: Оставката е бягство от отговорност, аз съм поел ангажименти "}
{"url": "http://epicenter.bg/article/Aleksandar-Manolev--Lovat-na-veshtitsi-pridobi-plasheshti-razmeri-/180470/2/0", "text": "Зам.-министърът на икономиката Александър Манолев, който днес подаде оставка заради проверката, която Върховна касационна прокуратура стартира по повод появили се в медиите публикации, свързани със злоупотреба с евросредства, обясни с емоционален пост във Фейсбук решението си да се оттегли от поста.  \"Преди няколко месеца ми казаха, че обикалят с папки за мен медии и ми готвят нова атака. Подминах го – след всичко, което се опитаха да причинят на семейството ми си мислех, че няма с какво да ме изненадат. Но отново надскочиха себе си\", пише Манолев, цитиран от Канал 3.  \"Който иска факти и документи – ще му ги предоставя. За останалите – да вярват на каквото и на когото искат. Ловът на вещици придоби плашещи размери. И вече не става дума за мен, а за семейството ми. В тази ситуация аз ще съм този, който ще направи крачка назад\", добавя Манолев. Той благодари на всички, гласували за него на предходните парламентарни избори.  \"Съжалявам, че днес трябва да направя това действие, но наистина не бях готов за всичко това\", посочва в заключение Манолев.  Днес депозирах своята оставка като заместник-министър на икономиката. Едно закъсняло действие, което трябваше да направя още преди година, когато името ми се забърка в измислени скандали, защото пречех на някой да заема поста министър на транспорта.  Преди няколко месеца ми казаха, че обикалят с папки за мен медии и ми готвят нова атака. Подминах го – след всичко, което се опитаха да причинят на семейството ми си мислех, че няма с какво да ме изненадат. Но отново надскочиха себе си. Възпитавали са ме да се боря и да не се предавам. Но искам това да е за неща, които съм направил или в които съм се провалил. Да защитавам работата си, решенията си, позициите си. А не да се обясняваш дали някога си познавал някого, дали притежаваш нещо, дали си честен, дали си почтен… Неща, които цял живот съм вярвал, че се показват с действия, а не се обясняват на думи. Народът е казал – да те поставят в ситуация да обясняваш, че нямаш сестра. Стига толкова.  Който иска факти и документи – ще му ги предоставя. За останалите – да вярват на каквото и на когото искат. Ловът на вещици придоби плашещи размери. И вече не става дума за мен, а за семейството ми. В тази ситуация аз ще съм този, който ще направи крачка назад.  И нещо, което знам, че няма да стигне до съзнанието на тези, които трябва и все пак съм длъжен да го кажа. Не си даваме сметка колко много постигна държавата за тези 10 г. в икономически план. Най-накрая започнахме да преодоляваме ниските нива, от които започнахме. Дано не допуснем да загубим всичко това като вкараме държавата в политическа криза, защото виждам, че това е целта, която преследват.  Успех на колегите ми от ГЕРБ и останалите коалиционни партньори. Вярвам, че с всички съм имал добър диалог и свършихме много, за да върви държавата във възходящ план. Благодаря на министър-председателя за доверието. И най-важното – благодаря на всички тези хора, които гласуваха лично за мен на предходните парламентарни избори. Съжалявам, че днес трябва да направя това действие, но наистина не бях готов за всичко това.   ", "date": "2019.04.17", "title": "Александър Манолев: Ловът на вещици придоби плашещи размери "}
