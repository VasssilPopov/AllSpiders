{"url": "http://epicenter.bg/article/Ministar-Goranov--Ne-sam-zaplashval-prof--Plochev--Iskam-ostavkata-mu-/147635/2/0", "text": "\" Изявлението му е по повод твърденията на шефа на Здравната каса проф. Камен Плочев, че чрез негов близък приятел е получил заплашително обаждане да си подаде оставката, иначе няма да си намери място в държавна болница и цялата държавна машина ще бъде изправена срещу него. Сутринта в ефира на БиТиВи проф. Камен Плочев заяви: \"Директно мен никой не ме е заплашвал. Мой приятел ми се обади обаче и ми каза, че с него е разговаряно и трябва да ми предаде, че ако не си подам оставката, държавната машина ще се задейства и аз никога повече няма да си намеря работа. Този мой приятел е използван за посредник. Този човек ми е най-добрият приятел. Въздържам се да кажа кой е този човек и откъде идват предупрежденията. Не искам да коментирам\", каза още проф. Плочев.   \"Заплахите идват от най-високите места в управлението на държавата. Не искам да коментирам засега. Н . Ако се стигне до оставка на проф. Плочев, тогава ще изнеса всичко, което знам. Може да се каже, че този човек, който е заплашвал, е над министър. Има желание да управлява държавата. Не е премиерът, разбира се. Преди това същият човек е звънял на Плочев да се запознават.  ”, заяви също в студиото депутатът от БСП Славчо Велков, който беше дошъл като приятел на проф. Плочев.   \"В петък министър Ананиев поиска от мен също да убедя проф. Плочев да си подаде оставката и да не се стига да здравната комисия в парламента. Целта бе всичко да стане преди да се върне премиера и да започнат разместванията\", разкри Велков. Той подчерта, че ако се стигне до гласуване на оставката на проф. Плочев в парламента, тя едва ли ще мине, защото само преди няколко месеца той бе избран с внушителните 205 гласа. \"Във всички парламентарни групи има много разумни хора, лекари, които няма да допуснат това\", подчерта Велков.  ", "date": "2018.02.19", "title": "Министър Горанов: Не съм заплашвал проф. Плочев. Искам оставката му!"}
{"url": "http://epicenter.bg/article/Karakachanov--Mozhehme-da-vzemem-MiG-29-ot-FRG--no-sme-parvi-natovtsi-i-otkazahme/147565/2/0", "text": "Преди години България е имала предложение от Федерална република Германия да получи цяла ескадрила наследени от ГДР МиГ-29 на символичната цена от 1 евро за самолет, но нашата страна не е приела. Това заяви военният министър Красимир Каракачанов в Карлово, предаде БТВ. От думите му стана ясно, че това е станало преди около 10 години, когато са били купени транспортните „Кугър” и „Спартан”. Машините останаха без части в края на миналата година и това създаде нужда спешно правителството да отпуска пари за тях. „Ние сме ги отказали, защото сме първи натовци и купихме нещо, което стои в хангарите. А поляците с най-голямо удоволствие си позволиха същия този подарък от Федералната република и сега още ги ползват. Това е сметката в армията“, каза още Красимир Каракачанов. Той коментира, че покупката на нови изтребители ще струва около 1,3-1,5 млрд. лв. и не бива да се бърза. Според него техниката не лети, защото, когато са сключвани договорите никой не си е направил усилието в тях да пише, че поддръжката на това въоръжение трябва да става в България. По думите му именно това е едно от условията, които сега се поставят по отношение на самолетите.", "date": "2018.02.19", "title": "Красимир Каракачанов: Можехме да вземем МиГ-29 от ФРГ, но сме първи натовци и отказахме"}
{"url": "http://epicenter.bg/article/Slavcho-Velkov-i-prof--Plochev--Zam-ministar-Zheni-Nacheva-komandva-v-Zdravnata-kasa-/147569/2/0", "text": "\"Написах писмо, в което обясних, че има възможност да не можем да заплатим до края на годината към 200 млн.на нашите западни партньори. Така рискуваме български граждани да не могат да се лекуват планово в чужбина. Нямам никакво намерение да подавам оставка. На 2 февруари съм уведомил министъра за този проблем и не съм го прескочил\".   Това обяви в сутрешния блок на БТВ проф. Камен Плочев, директор на НЗОК. Заедно с него гост беше и депутатът от БСП Славчо Велков. Двамата коментираха разразилия се скандал около Здравната каса.   \"Аз съм тук в качеството си на човек, който познава много добре проф. Плочев от 45 години. Наричаме се братя. Не съм в качеството си на депутат\", разкри Велков. \"Аз съм този, който посъветва проф. Плочев да не си подава оставката. Министър Кирил Ананиев не е принципал на Касата. Проф. Плочев е избран от парламента. Той е предупреждавал неколкократно не само министър Ананиев, но и неговите заместници\", добави народният-представител.   \"Директно мен никой не ме е заплашвал. Мой приятел ми се обади обаче и ми каза, че с него е разговаряно и трябва да ми предаде, че ако не си подам оставката, държавната машина ще се задейства и аз никога повече няма да си намеря работа. Този мой приятел е използван за посредник. Този човек ми е най-добрият приятел. Въздържам се да кажа кой е този човек и откъде идват предупрежденията. Не искам да коментирам\", каза още проф. Плочев.   \"Заплахите идват от най-високите места в управлението на държавата. Не искам да коментирам засега. Н . Ако се стигне до оставка на проф. Плочев, тогава ще изнеса всичко, което знам. Може да се каже, че този човек, който е заплашвал, е над министър. Има желание да управлява държавата. Не е премиерът, разбира се. Преди това същият човек е звънял на Плочев да се запознават.  ”, допълни още Велков.   \"В петък министър Ананиев поиска от мен също да убедя проф. Плочев да си подаде оставката и да не се стига да здравната комисия в парламента. Целта бе всичко да стане преди да се върне премиера и да започнат разместванията\", разкри Велков. Той подчерта, че ако се стигне до гласуване на оставката на проф. Плочев в парламента, тя едва ли ще мине, защото само преди няколко месеца той бе избран с внушителните 205 гласа. \"Във всички парламентарни групи има много разумни хора, лекари, които няма да допуснат това\", подчерта Велков.   Стигна се до там, че ми докара един човек и ми каза „Уволняваш си главния секретар и назначаваш този човек”, аз онемях”, разказа Камен Плочев. Той допълни, че Начева самоволно викала хора в кабинета си, „взимала цифри, натъкмяват се в Здравното министерство, а не в Здравната каса”.   „Като член на надзора тя има право да надзирава дейността, а не да се меси в оперативната работа. Аз не съм дирекция към министерството, аз съм независима институция. Само парламентът може да ми въздейства и да ме махне”, категоричен е Плочев.    „И тя тогава се позова именно на това, че парламентът я избира нея”, допълни Велков. Начева е председател на Надзорния съвет на касата. Аз съм председател на независима институция и нямам нищо общо с изпълнителната власт, подчерта Плочев.   Съвсем различно е с министър-председателя. С него разговаряхме и той ми обясни,  . Премиерът много умно и разумно ми говореше как законодателно да се промени това.  , увери проф. Плочев.   \"  Министър Ананиев е предупреден на 2 февруари. Ако, заради този проблем почине някой български гражданин, аз ще искам оставката на министър Ананиев\", закани се Велков.     ", "date": "2018.02.19", "title": "Проф. Плочев: Предупредиха ме, че ако не подам оставка, срещу мен ще се задейства държавната машина"}
{"url": "http://epicenter.bg/article/Tsvetanov-v-Lovech--Po-vreme-na-izbori-GERB-vinagi-dava-primer-s-uvazhenieto-si-kam-oponentite/147602/2/0", "text": "Във всяка една предизборна кампания, както и в живота, не трябва да има агресия. Ако запалиш искрата на политическото противопоставяне в малките населени места, след края на изборите хората там губят нормалните си отношения. Тази кампания ГЕРБ беше сред хората, чухме техните желания, като демонстрирахме и необходимото уважение към позициите на политическите опоненти. Това е нашата сила.   Така коментира пред медиите в Ловеч провелите се вчера частични местни избори зам.-председателят на ГЕРБ и председател на ПГ на партията Цветан Цветанов.   „В с. Любенец – Новозагорско, спечелихме още на първия тур. В още няколко населени места отиваме на втори. Уверен съм, че тази неделя на балотажа ще се поздравим с окончателния успех“, каза още Цветанов.   По думите на зам.-председателя на ГЕРБ партията е дала пример с поведението си през изминалата кампания. „Бяхме непрекъснато с хората, чухме проблемите им и се ангажирахме да ги решим. На всяка една от предизборните срещи неизменно присъстваше представител на наши политически опоненти. Ние се отнесохме с нужното уважение към тяхното мнение и разговорите, които се получиха, имаха изключително градивен характер“, коментира Цветанов и допълни, че благодарение на този си подход не се е стигнало до агресия или разрив в отношенията между хората в малките населени места. „Това е силата на ГЕРБ“, категоричен бе Цветанов.", "date": "2018.02.19", "title": "Цветанов в Ловеч: По време на избори ГЕРБ винаги дава пример с уважението си към опонентите"}
{"url": "http://epicenter.bg/article/Dvudnevna-konferentsiya-na-nachalnika-na-otbranata-general-leytenant-Andrey-Botsev-zapochva-utre-v-Sofiya/147603/2/0", "text": "  Годишната конференция на началника на отбраната генерал-лейтенант Андрей Боцев ще се проведе на 20 и 21 февруари 2018 г. Темата на форума е: „Предизвикателствата пред системата за отбрана на страната и използването на Въоръжените сили при развитие на военно-политическа криза“.   На конференцията ще присъстват заместник министър-председателят по обществения ред и сигурността и министър на отбраната Красимир Каракачанов, народни представители, висшият команден състав, ръководители и представители на държавни институции, генерали и офицери от видовете Въоръжени сили, директори на дирекции в Министерството на отбраната, началници и командири на структури на пряко подчинение на министъра на отбраната.   През втория работен ден, 21 февруари, началникът на отбраната генерал-лейтенант Андрей Боцев ще представи анализ на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2017 г. Поканен е да присъства президентът и върховен главнокомандващ въоръжените сили на Република България Румен Радев.  ", "date": "2018.02.19", "title": "Двудневна конференция на началника на отбраната генерал-лейтенант Андрей Боцев започва утре в София"}
{"url": "http://epicenter.bg/article/Korneliya-Ninova-Balgarskiyat-narod-nikoga-nyama-da-te-zabravi--Apostole/147605/2/0", "text": "\"Макар и толкова млад, Левски  ни остави много мъдри завети - България да бъде “чиста и свята република”, а българският народ - “равноправен на другите европейски народи”.   Това каза председателят на НС на БСП Корнелия Нинова  по повод 145-та годишнина от смъртта на Апостола в Карлово   \"За мен няма по-силни думи от тези, изречени от Апостола пред съда, попитан: “Как е името ти, как е името на баща ти, откъде си, какво е занятието ти, на колко си години? Той отговаря - Васил, на баща ми – Иван, от Карлово съм [и] съм на двадесет и шест-двадесет и седем години, занятието ми е да облекчавам положението на българите и обикалях, за да им давам упование”, добави Нинова.   \"Българският народ никога няма да те забрави, Апостоле. И днес той търси упование и черпи вяра от твоя идеал за свободна и независима България. Поклон и пред българката майка, родила и отгледала такова чедо\", каза още лидерът на левицата, която се поклони и пред паметника на Гина Кунчева.", "date": "2018.02.19", "title": "Корнелия Нинова: Българският народ никога няма да те забрави, Апостоле!"}
{"url": "http://epicenter.bg/article/Kiril-Dobrev--Levski-e-istinskiyat-obedinitel-na-natsiyata/147606/2/0", "text": "„Днес е модерно да се говори- как, кой и защо е обединител на нацията. Е, Левски е истинският обединител. Българин, надскочил времето, родолюбец с кауза.” Това каза зам.-председателят на БСП Кирил Добрев, който се включи в отбелязването на 145-та  годишнина от смъртта на Васил Левски.   „Човекът, който казва: “Играем с живота на 7 милиона българи - трябва зряло, отговорно да се постъпва”. Човек, посветил живота си за свободата на България... “всичко, което съм сторил, сторих го за отечеството”, допълни Кирил Добрев.   Той, заедно народния представител Кристина Сидорова и представители на левицата в Ловеч, поднесоха цветя пред паметника на Апостола при Къкринското ханче.", "date": "2018.02.19", "title": "Кирил Добрев: Левски е истинският обединител на нацията (снимки)"}
{"url": "http://epicenter.bg/article/Volen-Siderov-iska-parlamentarna-komisiya-da-izyasni-istinata-za-smartta-na-Levski--video-/147609/2/0", "text": "Лидерът на \"Атака\" Волен Сидеров ще предложи анкетна комисия в Народното събрание, която да изясни истината за т. нар. „съдебен процес“ срещу Васил Левски, на който той е осъден на смърт от османската власт за криминално престъпление.   Това обяви Сидеров пред журналисти и пред събралите се симпатизанти на \"Атака\" пред паметника на Левски в София да почетат паметта на Апостола на свободата. Сидеров отбеляза, че вече е установено документално, че убийството на слугата Стойчо в една ловешка къща не е извършено от Левски. Има достатъчно документи, има Османски отдел в Народната библиотека, всичко това трябва да бъде проучено от една компетентна комисия, посочи той.   Сидеров съобщи, че ще предложи депутата Станислав Станилов за неин председател. Специалната отоманска комисия, в която участват и българи за съжаление, издава смъртна присъда на Левски въз основа на едно единствено свидетелство на неграмотен човек - някой си Вутьо, че Левски е убил слугата Стойчо, посочи лидерът на \"Атака\". Левски всъщност е осъден за криминално престъпление по чл. 174 от тогавашния турски наказателен кодекс, а не за това, че прави комитети и организация за революция, отбеляза той.   Сидеров посочи, че за комитетите и комитетската дейност тогавашната османска власт е предвиждала заточение. В същото време, виждайки, че това е предводителят на всички тези комитетски дела, те са бързали тихомълком, без много шум, такава е била директивата - да се направи процес тук, не в Цариград, а в София, която тогава дори не е столица на вилаета, и да завърши със смъртна присъда, коментира Сидеров.   \"Искаме да се преразгледа този процес, Левски да бъде оневинен, че е убиец, защото, ако си спомняте, когато се искаше канонизирането му, от църквата имаше контрааргумент, че той е извършил убийство, заяви лидерът на \"Атака\". По думите му това петно, лепнато върху паметта на Левски, трябва да бъде изчистено. От партия \"Атака\" поднесоха венец на паметника на Васил Левски в столицата по повод 145 години от неговата гибел. Много хора, сред които ученици, се редят на опашка в дъжда, за да положат цветя и да почетат паметта на Апостола на свободата.", "date": "2018.02.19", "title": "Сидеров настоява за анкетна комисия в парламента, която да оневи Левски като убиец (видео)"}
{"url": "http://epicenter.bg/article/19-godishniyat-mladezh-upotrebil-marihuana-i-pregazil-bremenna-zhena-e-na-svoboda--i-oshte-ne-e-obvinen/147575/3/0", "text": "  19-годишният Пламен Георгиев, който блъсна снаха и свекърва във врачанското село Търнава и уби по-младата жена, не е задържан и все още не е обвинен, съобщава    Катастрофата стана на 12 февруари, когато 35-годишната Миглена и 58-годишната й свекърва Румяна бяха пометени в гръб на тротоара от младежа, седнал зад волана на лек автомобил \"Пежо\". Алкохолната проба на Пламен Георгиев бе отрицателна, но пробата за наркотици се оказа положителна за марихуана.   Шофьорът бе задържан за 24 часа, но след това е освободен и все още няма повдигнато обвинение срещу него, съобщиха от прокуратурата. Тепърва се чакат съдебно-медицинската експертиза на починалата жена, както и автотехническата експертиза. Има заведено досъдебно производство за причиняване на смърт по непредпазливост. Пламен Георгиев не е осъждан до този момент.   Седмица след инцидента, близките на загиналата Миглена, която е била бременна с третото си дете, се опасяват, че 19-годишният младеж, който е син на полицай, няма да бъде наказан, предаде Нова телевизия. Те искат справедливост и ще излязат на протест.   \"Притеснява ме, че баща му е полицай, дядо му също работеше в полицията. Имат си хора и ще гледат някак да го измъкнат. Страх ме е и за децата. Те оттук ходят на училище\", каза съпругът на Миглена - Павел.   Кметът на село Търнава Габриела Раловска обясни, че има и други инциденти на главния път и то със смъртни случаи. От общината са настоявали за „полегнали полицаи”, засилено полицейско присъствие, както и камери за видеонаблюдение.  ", "date": "2018.02.19", "title": "19-годишният младеж употребил марихуана и прегазил бременна жена е на свобода, и още не е обвинен"}
{"url": "http://epicenter.bg/article/KNSB--2325-lv--tryabvat-na-chetirichlenno-domakinstvo-za-da-zhivee-normalno/147596/4/0", "text": "  2325 лева е необходимата сума за издръжка на четиричленно домакинство в страната. Това стана ясно по време на пресконференция в КНСБ, на която бяха представени данните за последното четиримесечие на миналата година на Института за синдикални и социални изследвания на КНСБ. 581 лв. е издръжката на един човек в четиричленно домакинство, съобщава news.bg.   Средствата са необходими за покриване на разходите за храна, поддръжка на жилището, здравеопазване, образование, транспорт, почивка спрямо средните български стандарти. Основен принос за повишаването на издръжката имат хранителните стоки с ръст от 3,9% на годишна база, при нехранителните стоки ръстът се задържа на относително по-ниски нива 1,1%. За софиянци издръжката за четиричленно семейство е 3023 лв. или с 30% по-висока от тази в страната. 756 лв. са необходими за издръжката на един човек в София. Така, за да формира подобен доход е необходима заплата от 1512 лв., но реално получаваните средства са с 24% по-ниски или 1151 лв. по данни на НСИ.   От КНСБ отчитат бързо доближаване на цените до средните ценови равнища в ЕС. Така хранителните стоки у нас достигат 71% от средното равнище в ЕС, тези за електроенергия 64,6%, до 66.5% са разходите за транспорт. Но за разлика от цените доходите на хората не достигат средноевропейските. Така у нас средните доходи са с пет пъти по-ниски от тези във Франция и Холандия и шест пъти по-ниско от Германия.   27.1% от домакинствата или 1,955 млн. лица са с общ доход до 314 лв., каквато е официалната линия на бедност. Спрямо миналата година се отчита намаление с 80 хиляди души.   45.1% от домакинствата са с общ доход на едно лице от линията на бедност до необходимите средства за живот или около 3,253 хил. лица или намаление с 252 хил. лица.   27.8% от домакинствата са общ доход на едно лице над издръжката на живот 581 лв., а това представлява около 2 млн. лица.      ", "date": "2018.02.19", "title": "КНСБ: 2325 лв. трябват на четиричленно домакинство за да живее нормално"}
{"url": "http://epicenter.bg/article/Prof-Dr--Yanko-Yanev/147563/11/0", "text": "- Задавате сложен въпрос, който има много отговори. Разпределенеието на съвременните енергоресурси, въглища, нефт, газ, слънце и вятър, уран и геотермален потенциал и др. е далеч от равномерно. Има страни облагодетелствани с енергоресурси, а други - онеправдани и бедни. България е от бедните на енергоресурси страни и затова голямата част от енергоресурсите (газ, нефт, висококачествени въглища, уран и др.) ние внасяме. Това извежда сигурността на доставките като основен приоритет за България. За да може България, от една страна да изпълни задълженията си по опазване на климата и най вече по запазване на чистотата на въздуха, ние следва да се насочим към нисковъглеродни източници, а това са възобновяемите вода, вятър и слънце и разбира се ядрена енергия. За съжаление вятърът и слънцето са екологични (донякъде, защото трябва да включим и екологичните проблеми с тяхното производство и закриване!!),  но доста ненадеждни, а като се включат всички неотчетени разходи при експлоатацията, и скъпи. Ядрената енергия е най-мощният нисковъглероден източник, познат на човечеството, най високо технологичния но и най политически задължаващ, със потенциални геополитически аспекти. Сега достъп до ядрени технологии имат  30 страни и ние сме една от тях. Поне 60 имат желанието, но не разполагат нито с необходимата инфраструктура, нито със знание и опит.   - Мечтата на мнозина да развием нисковъглеродна енергийна система, изцяло базирана на възобновяеми източници на енергия като слънце, вятър, биомаса, приливи и геотермия, на практика се оказва не само неизпълнима, но и вредна за много страни. Ако Австрия или Норвегиа могат  да произведедат от 60 до 95% от електроенергията от водни централи, ние не можем, а Обединените Арабски Емирства въобще и киловатчас не могат. Такава политика е вредна и води към енергийни кризи и даже катастрофи ако не се вземат разумните решения. Има и такива които смятат че света следва да произвежда 60 и повече процента от електроенергията от АЕЦ, или да се построят 7000 нови реактори. Това съще е бълнуване. АЕЦ участва и ще участват в енергийните системи на в развитите държави. Даже Австралия сериозно разглежда бъдещето си с използване на ядрвна енергия. През октомври миналата година Чехия прие държавен план за стратегическо развитие на ядрената енергетика до 2050 година, Полша и Словакия - също, Унгария вече избра проект и сериозно върви към неговото осъществяване. България поне засега няма утвърдена цялостна  политика за използване ядрена енергия. Нещо повече, няма разбиране за това че ядрената енергетика и допускането на България до ядрени технологии е елемент от националната сигурност, който или не се разбира или се пренебрегва. Засега декарбонизацията на енергийната система и опазването на климата в адаптируеми граници е в политическа задача и борба на интереси. България е малък замърсител и несъществен играч. Но това че ние можем да декарбонизираме на 100% енергийната си ситема е факт и за това е необходимо да развиваме ядрена енергетика.   - Гледам внимателно телевизионните предавания, прочетох внимателно доклада на БАН, чета и сайтове, които публикуват информация по проекта.  Ако питате защо се интересувам, то отговорът е много прост. Аз работя в  ядреата област 44 години, в които съм бил и научен работник и университетски преподавател, и председател на Комитета за Атомна Енергия, и член на Държавната Комисия за Енергийно Регулиране, и Координатор на Програмата за Атомна Енергия на МААЕ, Ръководител на системата ИНИС и Програмата за Управление на Ядрените знания. В момента чета лекции в няколко водещи университета и провеждам обучение по Лидерство и Мениджмент в Адрената Енергетика. В 2006 година с екип на МААЕ, ръководен от д-р Рогнер, направихме пълен анализ на енергийната система на България за оценка на загубите от абсолютно незаконното спиране на 3 и 4 блок на Козлодуй. Жалко, че този доклад на Агенцията не получи гласност, остана неизвестен, а лицензиите на блоковете бяха незаконно анулирани и модернизираните 3 и 4 блок спряни с унищожителни загуби за страната. През август мииналата година БУЛАТОМ отправи покана до Виенския Център за Ядрена Компетентност (VINCC), който ръководя,  да направи оценка на възможностите за довършване на проекта АЕЦ Белене ако такива изобщо има. Докладът беше изработен и международно рецензиран от пет международно признати специалисти от водещи университети от Швеция и Япония, Департамента по Енергетика на САЩ, Института за Климатични Изменения и Европейската комисия. С доклада бяха запознати министъра на Енергетиката, Комисията по Енергетика иа редица специалисти у нас и в чужбина. Отзвукът от доклада определено заинтересува потенциални инвеститори, доколкото за инвеститорите най важен е рискът на проекта.   - Това не нещо ново, поне за специалистите. Има обаче разни енергийни шарлатани които спекулират с потенциала наречен “инстлирани мощности” а други реално биха възпрепятствали всичко ново само да продължат да експлоатират стари, опасни  и замърсяващи централи за да печелят. Ако прочетете внимателно заключенията на NERA , отразени в доклада на HSBC oт 2012 година, необходимостта от базова мощност е ясно отразена. Нещо повече - възможностите да се появи друг голям и потенциално конкурентен проект в региона са малки, което прави АЕЦ Белене потенциално икономически перспективен проект. Разбира се, това ще стане известно, когато се вземе решение за разблокирване на проекта, избор на инвеститор, строител и т.н. Всичко останало е или спекулация, или некомпетентен брътвеж. Върху това решение ще се отразява и опита с ВЕИ-тата,  които построихме, които за съжаление не дават 24/7 наличност на диспечируема енергия, а често създават затруднения при управлението на енергосистемата. Плащанията към тях ще продължат още дълги години, ако не бъдат искарани на пазара и да продават на пазарни цени, без умопомрачаващи субсидии. Друг е въпросът дали за електроенергията е необходим “пазар” или електичеството е неразривна част от инфраструктурата на страната. Ако пазарът спре или “играчите” не играят, тогава кой ще отговаря за това че държавата ще спре?  Сигурността на доставките е другото име за стабилна енергийна инфраструктура и т.н.пзарен подход рано или късно или ще се провали, или ще бъде развит на базата на сигурност и безопасност.   - Аз вече отговорих, защо е възможна подобна мощност, още повече че и съседите ни се подвеждат под общия напън да се инвестира в слънчеви и вятърни генератори, които имат политическата подкрепа в това число и сериозни държавни субсидии. Все пак не бива да се забравя, че базовите мощности изграждат инфраструктурата на енергийната система и редица държави, като започнем от САЩ, вече оценяват това.   . - Не виждам причини проекта за нова ядрена мощност в България да бъде спрян или оспорван. Поне 6-7 държави в ЕС ( Франция, Унгария, Чехия, Финландия, Полша, Литва, даже Холандия) разглеждат и подготвят строителство на нови АЕЦ. Проектът анд АЕЦ Белене е 3+ по отношение на безопасност, вече построен с успех на други места, с доказани възможности. Проектът беше разгледан и одобрен от ЕК и ако е необходимо това може да се препотвърди. Друг въпрос е как местни неслучили се политици и “специалисти” ще използват проекта, за да се засветят, да създават паника и най вече зловреден шум в средствата за масова информация. Но това е част от съдбата на всеки голям проект и към това следва да се отнасяме с необходимото внимание. - Изцяло частни ядрени проекти  няма, не е имало и едва ли ще има. Мнозина се заблуждават от това че в някои държави в компаниите, управляващи АЕЦ има и частни капитали. Участието на държавате е задължително и от законова гледна точка а и от това че ядрените проекти са мега-проекти, които освен икономическата страна, имат и значителна политическа  компонента, която без държавате не може да се случи. Погледнете за пример САЩ. Строителството на най новите АЕЦ се извършва от енергийни компании с обществено и частно участие а правителството предоставя финансови гаранции. Струва си да се информираме по-добре за ролята на държавата, което ние оценяваме като потенциален риск за успеха на проекта.   - Аз бих бил по внимателен към такова сравнение в.т.ч. бих посъветвал Росатом да не бърза да ни предлага подобни схеми. Да се пренасят механично условията, договоренностите и споразуменията от един проект към друг е направилно макар че някои идеи могат да се ползват, но внимателно. Първо България не е Унгария, второ ние имаме невероятно предимство, защото проектът ние е години напред пред Пакш 2. Имаме готова лицензирана площадка, на практика готов и лицензиран проект, ядрено оборудване на площадката и редица други. Не на последно е и определен интерс у нашите съседи да станат потенциални купувачи на електроенергия. Знаете, че Австрия има конституционна забрана срещу ядрената енергия, а това не е позитивно за един голям ядрен енергиен проект в съседство. С едно изречение - да полезно е да ползваме опит от други проекти на да правим подобни сравнения според мен не е нужно. Ние можем да постигнем далеч по добри параметри от Пакш 2 стига проекта да се управлява от компетентен екип.     - България е в добра позиция по отношение на декарбонизацията на енергийният сектор особен ако се вземе очевидно необходимото решение да се довърши АЕЦ Белене. По скоро необходимостта от нова ядрена мощност идва от енергийните нужди на страната след 10-15 години, когато риска да не работят мощности и в Марица Изток или Козлодуй е значителен. Енергийните проекти са стратегически за всяка държава и тези решения се вземат години напред. Енергийната независимот е елемент от суверенитета на всяка държава и това не трябва да се забравя или забавя. В доклада, разработан от Виенския Център, който беше  и международно рецензиран, са оценени всички потенциални рискове на този проект. Един от най малките е рискът от довършване на този проект. Има други рискове, които изискват сериозно внимание и разработване на стратегии за тяхното управление и контрол. Според нас най сериозен е политическият риск. У нас почти няма тема с дългосрочен ефект, която да се приема от всички, а енергетиката е област където решенията се вземат десет и повече години в аванс. Самият факт, че ядрената енергетика е елемент от националната сигурност, следва да обедини всички отговорни институции; парламент, президент, премиер, министри и др. При вземането на подбно стратегическо решение АЕЦ на площадката на Белене би изпреварил апетитите на Турция да заеме водеща роля в региона, но ще отвори и други възможности за българските ядрени специалисти и организации с опит да реализират своя потенциал. Проектът е потенциално интересен за различни инвеститори и може да донесе огромни ползи за България. Част от проекта може да се продаде и на борсата. Аз например, според възможностите си, бих участвал в подобна инвестиция, а и много други също биха участвали. За съжаление ще кажа, че разни антиядрени псевдо-специалисти, самопроизвели се професори( изгонени от Козлодуй, от САЩ, от КИАЕМЦ) и неслучили се политици започнаха и ще продължават да злепоставят страната и да произвеждат тонове дезинформация и откровенни лъжи за проекта Белене. За да се преборим с лъжците и некадърните е необходимо ясно парламентарно решение с огромно мнозинство от дясно, от ляво и от центъра, което да създаде необходимата политическа среда за един дългосрочен и стратегически ядрен проект. Би било добре ако индустрията и извън парламентарните формации и гражданското общество ясно покажат, че искат стабилна страна с достъпна и стабилна цена на електроенергията за десетилетия напред. И може би е добре правителството заедно с  БАН и Софийския Университет да определят кръг от специалисти ( наши и чужди) с доказан авторитет в ядрената наука и технология, енергетика и околна реда, които да съветват правителството. Примери как да се мобилизира и организира експертния потенциал има от Англия, ОАЕ, САЩ и др. Иначе рискуваме псевдоекспертите и политическите мекерета да съсипят проекта с лъжи, инсценирани протести и др. за които ще пристигнат и “видни” европейски протестери. Понякога медиите предпочитат да покажат “троловете” вместо специалистите които разбират какво говорят. За мнозина важи правилото “човека да ухапе куче’, но това е света в който живеем. А проекта е жизнеспособен и може би затова мобилизира антиядрените политикани и псевдоексперти.   - Моят съвет е прост. Вземете решение за бъдещето на проекта. Отлагането на това решение е вредно за страната и рано или късно ще даде своето отражение. Не става дума за икономика или загуба на инвестиция. Загубата вече е каширана. Става дума за това дали България ще остане сериозен член на кръга от ядрени държави или ще продължи с една залязваща ядрена програма с всички рискове за безопасността и надеждната екслоатация. На България и е необходимо ново поколение от инжинери и ядрени специалисти, което може да бъде изградено с един такъв проект. Този проект ще върне много от нашите млади инжинери зад граница и ще задържи много тук в България.  Накрая бих им цитирал Сократ; “          ", "date": "2018.02.19", "title": "Проф.д-р Янко Янев: АЕЦ \"Белене\" е потенциално икономически перспективен проект"}
{"url": "http://epicenter.bg/article/-quot-Tri-bilborda-izvan-grada-quot--na-Martin-Makdona-e-golemiyat-pobeditel-na-BAFTA/147583/6/0", "text": "на режисьора  е големият  сред отличените от   ( ), предаде Асошиейтед прес. за съкрушена майка, която търси справедливост и настоява да се сложи край на тормоза, неравенството и посегателствата, бе удостоен с пет награди на БАФТА на церемонията в Роял Албърт Хол  , включително за най-добър британски филм и за най-добра актриса - Франсис Макдорманд в главната роля, а Сам Рокуел получи наградата за най-добър актьор в поддържаща роля. 53-годишният мексиканец  спечели наградата на британската филмова академия за най-добър режисьор за филма \"Формата на водата\".  бе удостоен с наградата за най-добър актьор за ролята на  във филма \"Най-мрачният час\". На червения килим и в залата се виждаха много жени, облечени в черно, включително актрисите  , в израз на солидарност с пострадалите от сексуален тормоз и дискриминация. Почетни гости бяха   и  му  . Херцогинята на  бе облечена с тъмнозелена рокля с черен колан. Призивът за черни тоалети постави Катрин в деликатно положение, тъй като кралското семейство се стреми да не изразява политически позиции, посочва Асошиейтед прес.   Източник: Дарик", "date": "2018.02.19", "title": "\"Три билборда извън града\" на Мартин Макдона е големият победител на БАФТА"}
{"url": "http://epicenter.bg/article/Bil-Geyts-nastoya--Superbogatite-kato-men-tryabva-da-plashtat-po-visoki-danatsi/147571/7/0", "text": "  Основателят на софтуерния гигант Microsoft Бил Гейтс обяви, че супербогатите хора като него трябва да плащат по-високи данъци, съобщава CNN, цитирани от    \"Аз трябва да плащам по-високи данъци\", подчерта Гейтс, който е вторият най-богат човек в света след собственика на \"Амазон\" Джеф Безос.   \"Платих повече данъци, над 10 млрд. долара, в сравнение с всеки друг, но правителството трябва да изисква хората в моята позиция да плащат значително по-високи данъци\", настоя Гейтс, чието богатство се оценява на над 90 млрд. долара.   Гейтс също така разкритикува данъчната реформа на американския президент Доналд Тръмп и заяви, че хората от групата с най-високи доходи ще имат най-голяма полза от нея.   \"Хората, които са по-богати, ще получат много повече ползи от средната класа или онези, които са бедни, а така това противоречи на общата тенденция, която бихте искали да видите, където социалните помощи стават все повече, а хората на върха плащат по-високи данъци\", коментира още мултимилиардерът.  ", "date": "2018.02.19", "title": "Бил Гейтс настоя: Супербогатите като мен трябва да плащат по-високи данъци"}
{"url": "http://epicenter.bg/article/Iznenadvashto-pochina-legendata-na-balgarskiya-futbol-Pavel-Panov/147576/8/0", "text": "  Изненадващо легендата на Левски и българския футбол Павел Панов почина на 67-годишна възраст. Само преди няколко дни бившият нападател беше на VIII конгрес на БФС. Той беше технически директор на БФС, като отговаряше за всички треньори на националните юношески отбори, съобщава    Според запознати на Панов му е прилошало, докато е гледал мачът между Левски и Ботев (Пловдив) в неделя вечерта. Близките му извикали линейка, но той починал, преди да му бъде оказана помощ.   Играл е за Септември (София) (1963-1967), Спартак (София) (1967-1968), Левски (София) (1969-1981), Хасково и Арис (Солун) (Гърция). Легендата на Левски има общо 381 мача и 176 гола за \"сините\". Панов е на третото място във вечната класация по мачове за клуба и на второ по голове.   Той е ставал шампион на България през 1970, 1974, 1977 и 1979 година, като и четирите титли печели с Левски.   Панов е петкратен носител на купата на страната със \"сините\"- през 1970, 1971, 1976, 1977 и 1979 година. Има 309 мача (301 за Левски и 8 за Спартак) и 136 гола (131 за Левски и 5 за Спартак) в \"А\" група.   Голмайстор на първенството през 1977 г. с 20 гола за Левски.   Футболист № 1 на България през 1977 година.   Има 44 мача (7 като капитан) и 13 гола за националния отбор, с който участва на СП-1974 в Германия (играе 3 мача), а последният му мач е на 6 юни 1979 г. срещу Англия 0:3 в София.   За \"Б\" националния отбор има 3 мача и 1 гол, за младежкия има 31 мача и 14 гола, а за юношеския национален отбор има 28 мача и 11 гола. Европейски юношески шампион през 1969 година.   \"Заслужил майстор на спорта\" от 1975 г. Има 36 мача и 22 гола в евротурнирите: 9 мача и 3 гола за КЕШ, 13 мача с 9 гола за КНК и 14 мача с 10 гола за УЕФА. Притежава отлична техника, дрибъл, верен поглед върху играта, пас и точен завършващ удар. Перфектен изпълнител на свободни удари.   Помощник-треньор в Левски, начело на \"сините\" през 1986–1987 и от 1989 до 1990 г. Треньор на Иваняу национале, Нигерия – шампион, младежкия национален отбор през 1992-1993 г., Ботев (Пловдив), Септември, Локомотив (София) и Родопа. Легендарният нападател на \"сините\" поема столичните \"железничари\" през пролетта на 2000 г., сменяйки на поста Георги Петков, но е уволнен през есента на същата година след слабия старт на Локомотив в първенството. Назначен е за председател на Спортно-техническата комисия към Управителния съвет на Левски. През юни 2006 г. става треньор на Родопа, а мястото му в УС на Левски е заето от друг бивш играч на \"сините\" - Кирил Ивков.  ", "date": "2018.02.19", "title": "Изненадващо почина легендата на българския футбол Павел Панов"}
{"url": "http://epicenter.bg/article/Noseshe-li-politicheska-deklaratsiya-toaletat-na-Keyt-Midaltan-na-BAFTA---Snimki-/147579/10/84", "text": "36-годишната бременна съпруга на принц Уилям взе соломоновско решение по отношение на тоалета си на церемонията на наградите БАФТА.   \r\n \r\n \r\n \r\n \r\n \r\n", "date": "2018.02.19", "title": "Носеше ли политическо послание тоалетът на Кейт Мидълтън на БАФТА? (Снимки)"}
{"url": "http://epicenter.bg/article/Retsepti-za-Velikite-posti-/147587/9/25", "text": "Великденските пости продължават седем седмици и приключват ден преди Великден, който тази година се пада на 8 април.   От днес, понеделник след Сирни Заговедни, от менюто се изключат месните и млечните продукти.      Начин на приготвяне: Бобът се намачква с помощта на вилица. На ситно се нарязват сварените картофи, краставички, зелето и лукът. Всички изброени продукти се омешват и овкусяват.     Лукът, чесънът и копривата се задушават в мазнина. Разстила се в тавичка и се покрива с чушки и ориз. Подправя се на вкус. Залива се с вряща вода. Пече се на умерена фурна до готовност.      Необходими продукти: Начин на приготвяне: Нахутът се накисва за денонощие, след това се оставя да поври до готовност. В друг съд се запича лукът със зелето и подправките. Прибавя се нахутът със сухите чушки. Премества се в тава и се запича във фурната.     \r\n \r\n Необходими продукти: \r\n 1 чушка \r\n 300 г грах \r\n 250 г зелен боб \r\n 2 картофa \r\n 2 тиквички \r\n сол \r\n магданоз \r\n   \r\n Приготвяне: \r\n Зеленчуците се порцират. Попарват се в литър гореща вода. Оставя се да ври около 20 минути, след което се пасира. \r\n   \r\n   \r\n \r\n Необходими продукти \r\n Начин на приготвяне \r\n Лукът и чесънът се нарязват. В тенджера се сипват 2-3 ч.ч. вода. Добавят се зеленчуците и се варят 15-20 минути. Посоляват се и се пасират. Супата се поднася поръсена с бял пипер и крутони. \r\n   \r\n  ", "date": "2018.02.19", "title": "Вкусни рецепти за Великденските пости "}
{"url": "http://epicenter.bg/article/Shef-Viktor-Angelov-slozhi-kray-na-intrigite/147636/9/0", "text": "  „Приветствам ви с добре дошли в ресторанта на  . Както може да видите и сами - това не е декор, това не е студио, това е истински ресторант!”, с неприкрита гордост в очите посрещна любопитните журналисти водещият на най-новото кулинарно предаване в родния ефир шеф Виктор Ангелов.   Известният на всички готвач накара половин България да страда, напускайки позицията си на член на журито на „Мастър Шеф”, но новината, че поема главна роля в новото реалити успокои донякъде разбитите сърца.   „И, за да приключим с интригите – за последните няколко години аз имам усещането за прекрасно свършена работа! Време беше да се завърна при професионалистите. Вие знаете какво имам предвид”, по специфичния си начин шеф Ангелов приключи темата за своя трансфер, след което разкри и повече подробности за новото реалити.   Два отбора от девет мъже и девет жени ще се борят за финалната награда от 100 000 лв. и място в неговия ресторант. Най-важната им задача ще бъде вечерята, по време на която те ще доказват своите умения, изпълнявайки истински поръчки от гостите на ресторанта.   Дневните предизвикателства също ще внасят допълнително напрежение между тях. Предаването ще е всяка седмица във вторник, сряда и четвъртък. Първият ден ще завършва с избирането на един номиниран за изгонване от загубилия отбор. Във втория ден в ада ще отива още един номиниран, а на третия ще става ясно кой от тях двамата си тръгва. Докато най-добрият победи.   „Въпросът, който задавахме на всички беше: Колко добър смяташ, че си? Търсехме задължително хора със самочувствие” - допълни картината продуцентът Нико Тупарев. – Но за тези хора, по формат, шеф Ангелов ще е Господ! Той е Зевс!”   Идеята на предаването със сигурност е интересна и не случайно в Щатите то върви вече 17-и сезон. Любопитни са и участниците, които у нас ще се вихрят в него. Сред тях има завършили престижната кулинарна академия Le Cordon Bleu, такива, които са работили на места с две и три звезди Мишлен, собственици на ресторанти в България, главни готвачи и др.   Тук кухнята, където 18-е участника ще мерят бързина и сръчност, умения и техники, ножове и черпаци е открита, просторна и , разбира се, професионално оборудвана. Ресторантът, в който гостите ще дегустират своята храна пък е уютен, топъл и приятен. Стените вече са декорирани с красиви картини, има и отделен бар.   Ние като първи гости имаме възможността да опитаме и част от специалното меню на Виктор Ангелов. В него присъстват миди „Сен Жак” на тиган с рагу от гъби, агнешки котлети с билкови трохи, полента и рататуй, както и уникално бине суфле (бухтичка) с малиново кули. И, ако вече сте почнали да преглъщате, бъдете сигурни, че най-големите изкушения тепърва започват.   Стартът на   България е на 27 февруари от девет вечерта часа по Нова телевизия.", "date": "2018.02.19", "title": "Шеф Виктор Ангелов сложи край на интригите"}
{"url": "http://epicenter.bg/article/Kristian-Vigenin--Strahat-v-Makedoniya-e-izcheznal--otvorena-e-nova-stranitsa/147564/2/0", "text": "„При посещението на президента Румен Радев в Македония преобладаваше прагматизъм и усещането, че се е отворила нова страница в отношенията с Македония след ратифицирането на договора между двете страни.” Това заяви в „Денят започва” на БНТ Кристиан Вигенин, депутат от БСП, бивш външен министър и участник в делегацията.  „Видяхме промяна. Страхът в Македония е изчезнал.  Хората искат да разширят сътрудничеството с България.  Стокообменът вече се е увеличил с над 10% в двете посоки. Това показва, че договорът има преки последици в реалния живот на хората”, каза още Вигенин.  „Това беше първата визита на президента в Македония в рамките на българското европредседателство. Двамата президенти се договориха заедно да посрещнат парада тук на 6 май. Ето как въпроси, които години наред са тровили отношенията ни, намират решения”, подчерта Вигенин. Той открои посрещането в Бигорския манастир като „впечатляващо”. „Това показа, че сближаването между двете страни не е упражнение на елитите. То произтича и от желанията на хората ”, подчерта той.  „Поставянето на темата Западни Балкани в дневния ред на ЕС вече е сериозна стъпка. Как да им помогнем? Първата е преодоляване на скептицизма. Прогресът може да убеди страните, че има смисъл”, коментира Вигенин и темата за българското европредседателство. По думите му интеграцията на страните от региона има полза и за България. „Най-прекият път към Западна Европа минава през Западните Балкани”, даде той пример с изграждането на коридор №8.    Вигенин коментира и изявлението на президента Радев, че ролята на България в срещата ЕС-Турция не е на домакин, който разнася шербет. „Когато става въпрос за толкова потенциално важни срещи, е много важно България да не бъде територия, а да има своята роля. Затова е важно институциите да действат в синхрон, да имат обща стратегия. Образното изразяване е стил на президента. Той постави пръст в проблема. Не бива да се реагира нервно. Когато говорим за сигурност и перспективите на страната, трябва да намерим начин да работим заедно. Примерът е Република Македония”, заключи Вигенин. ", "date": "2018.02.19", "title": "Кристиан Вигенин: Страхът в Македония е изчезнал, отворена е нова страница"}
{"url": "http://epicenter.bg/article/Prof--Gencho-Nachev-/147566/2/0", "text": "\"По отношение на гражданските права в ЕС, то няма опасност да откажат лечение, защото има споразумение с фондовете. Задлъжнели сме най-много на Германия, Франция и Италия\". Това заяви в ефира на \"Здравей, България\" директорът на УМБАЛ \"Св. Екатерина\" проф. Генчо Начев.   \"Този проблем не е от вчера. Разразява се един скандал или спор. Не бих искал да се ангажирам с мнение относно имало ли е заплахи. Това са клюки, защото просто се говори нещо. Мисля, че с дискутиране на този проблем няма да постигнем нищо. По-добре да говорим за това, което се случва. Да се говори за актуализация на бюджет през февруари е невъзможно. Плочев е трябвало да постави въпроса, но чрез съгласуване между него, министерството на здравеопазването, на финансите и Касата\", заяви Начев.   \"Парламентът не може да реши въпроса, преди да е минало всичко през Министерски съвет. Парламентът ратифицира, не решава такива неща. Министерският съвет решава бюджета. Проблемът е мениджърски според мен\", каза той.   \"Разговарял съм с Плочев. Той просто е искал да помогне, но не е това начинът, смята Начев и добави, че каквото и да се налее като пари, то те не се изразходват ефективно. \"Трябва да се спрат течовете и плащането за неща, които не са извършени и да се въведе доплащане от страна на гражданите в някакъв процент, дори и съвсем минимален\", каза той и обясни, че когато на българина му се бърка в джоба, той няма да позволи да пишат, че му правят интервенция, която реално не извършват, а така се повишава контролът.", "date": "2018.02.19", "title": "Проф. Генчо Начев: Да се говори за актуализация на бюджета през февруари е невъзможно!"}
{"url": "http://epicenter.bg/article/Prevalyavaniya-shte-ima-pochti-v-tsyalata-strana-na-nyakoi-mesta-dazhdat-shte-preminava-v-snyag/147567/2/0", "text": "  Днес превалявания ще има почти в цялата страна, а още сутринта дъждът в Северна и високите полета на Западна България ще се примесва със сняг. Ще духа слаб, в Дунавската равнина и Източна България умерен вятър от изток-североизток. Температурите ще са почти без дневен ход – предимно между 0° и 5°, по-високи ще са в крайните югозападни райони. Това съобщи за Агенция \"Фокус\" Христо Христов, дежурен синоптик в Националния институт по метеорология и хидрология (НИМХ) към Българската академия на науките (БАН).   Над Черноморието ще бъде облачно на места с превалявания от дъжд, в северните райони за кратко примесващи се със сняг. Ще духа умерен, след обяд временно и силен североизточен вятър. Максимални температури на въздуха – между 4° и 7°. Температурата на морската вода е между 6° и 8°. След обед вълнението на морето ще се усили до 3-4 бала.   Над планините ще бъде облачно с валежи от сняг. Ще духа до умерен, по откритите части на Стара планина и временно силен източен вятър. Температурите ще се понижават и максималната на височина 1200 метра ще е около 1°, на 2000 метра – около минус 4°.   Атмосферното налягане е малко по-високо от средното за месец февруари и през деня ще се зъдържи почти без промяна.  ", "date": "2018.02.19", "title": "Превалявания ще има почти в цялата страна, на някои места дъждът ще преминава в сняг"}
{"url": "http://epicenter.bg/article/Zapochvat-Velikite-posti/147568/2/0", "text": "  Великденските пости продължават седем седмици и приключват ден преди Великден, който тази година се пада на 8 април.   Великденските пости започват частично на Месни заговезни.   От следващия ден, който е понеделник, от менюто се изключат месото и месните продукти. Една седмица по-късно, на Сирни заговезни се заговява за последно с яйца, мляко и млечни продукти.   И от понеделник започва същинското постене.   40-дневните пости символизират времето, което Христос прекарва в пустинята в подготовка за саможертвата си. Затова се смята, че лишавайки се от блажна храна човек пречиства тялото и душата си. Не бива постенето да се разбира като механично лишаване от определен вид храна и напитки.   Великите пости са време за размисъл, за осмисляне на живота, преоценка на свършеното. Време да се покае човек за лошите си постъпки, да потърси нов път към възвишеното и към себе си.    Източник: БГНЕС    ", "date": "2018.02.19", "title": "Започват Великите пости"}
{"url": "http://epicenter.bg/article/Ekaterina-Zaharieva--Balgariya-nyama-da-e-samo-teritoriya-za-sreshtata-ES-Turtsiya/147570/2/0", "text": "На срещата ЕС-Турция България няма да бъде само територия за нейното провеждане. Самият факт, че такава среща ще се проведе, вече е успех за българското европредседателство. Това заяви вицепремиерът и министър на външните работи Екатерина Захариева в студиото на \"Денят започва\" на БНТ.  В никакъв случай нито на тази среща, нито на съветите, нито на Срещата на върха през май България не е само територия. За месец и половина председателство е ясно за гражданите, че страната ни върши добре ролята си на председател.  Важно за просперитета е да имаме добри отношения с Турция, призова Захариева. По сумите ѝ по време на нашето председателство трябва да бъде взето решението за втория транш между ЕС и Турция, свързан с бежанската вълна. Първият е 3 млрд. евро. Ангажиментът е за 3+3 млрд. Захариева съобщи, че 85% е намалял натиска по границата в  резултат на подписването на това споразумение. България и Румъния са покрили критериите за приемане в Шенген, категорична бе Захариева. Според нея не е лоша идеята на румънския й колега въпросът да се обсъди в рамките на Съвета на ЕС, за да се чуят аргументите.   „Много пъти сме коментирали как да нормализираме отношенията на Западните Балкани. България показа, че се движи добре в председателството, като и помага за отношенията между страните. Стратегията за Западните Балкани е един много сериозен документ, който ще даде перспектива за дългосрочни връзки с държавите. Самият ЕС трябва да бъде готов за страните от Западните Балкани, след като изпълнят всички критерии\", допълни Захариева по темата за Западните Балкани. \"Нека да бъдем реалисти, много работа, организираност и ангажименти трябва да се извършат преди присъединяването им в ЕС\", заяви Екатерина Захариева. Дипломат №1 коментира и напрежението между премиера и президента: „Не е добре това за България. Не мисля, че МС е причината. Ние искаме да имаме добър тон с президентската институция”. Тя даде за пример съгласуването на назначенията и на посещението.  „Гледах интервюто с премиера още веднъж и се учудих какво предизвика реакцията на президента”, каза още Захариева.   Очаквайте подробности", "date": "2018.02.19", "title": "Екатерина Захариева: България няма да е само територия за срещата ЕС-Турция"}
{"url": "http://epicenter.bg/article/Mizeriya-v-uchilishte--V-Gradezhnitsa-ima-samo-vanshna-toaletna--Video-/147574/2/0", "text": "  Децата в тетевенското село Градежница учат в мизерни условия. През 2018 г. тоалетната в училището е външна. Сигнала за това е получен в рубриката „Аз, репортерът” на БиТиВи.   В училище „Васил Априлов” дограмата е стара, мазилката е изпочупена, има и проблеми с покрива.   Няма вътрешна тоалетна, а само външна. За да я ползват, ученици и учители трябва да заобикалят цялото училище.   „Не е нормално в XXI век да има външна тоалетна”, заяви директорът на училището Ива Лазарова.   По думите ѝ до този момент проект за изграждане на вътрешна тоалетна няма. Селото няма канализация и се изискват много средства, за да се направи, отбеляза тя.   По думите на директорката върви нормален учебен процес, а децата, които живеят по-близо, ходят до тоалетна до домовете си.   Кметът на селото и учител в училището Свилен Чернин иска отговор къде отиват средствата на децата по делегирания бюджет. Той е сигнализирал прокуратурата, Министерския съвет и Министерството на образованието.   През есента на 2017 г., когато започна да се подготвя бюджета за 2018 г., бяхме изправени пред избора да планираме пари за нова тоалетна или да извършим належащ ремонт на другата част на покрива, и избрахме покрива, обясни зам.-кметът на община Тетевен Борис Врабевски.   По думите му има изготвена сметка и изграждането на нова тоалетна би струвало 40 000 лева.   По повод обвиненията, че потъват пари, той отбеляза, че тече вътрешна проверка, тъй като училището е втотостепенен ръководител с бюджетни средства и ги разходва по собствена преценка. Проверката все още не е приключила.    ", "date": "2018.02.19", "title": "Мизерия в училище! В Градежница деца и учители ползват външна тоалетна (Видео)"}
{"url": "http://epicenter.bg/article/Borisov--Imame-mnogo-seriozni-namereniya-za-investitsii-v-Kabo-Verde--osobeno-v-sferata-na-turizma/147578/2/0", "text": "  Имаме много сериозни намерения за инвестиции в Кабо Верде в сферата на бизнеса, особено на туризма. Това каза премиерът Бойко Борисов след среща с премиера на Кабо Верде Жузе Юлисеш де Пина Корея е Силва, предаде репортер на Агенция „Фокус“.   „И в момента има студенти от Кабо Верде, надяваме се повече студенти да завършват висшето си образование в България“, посочи той. „Кабо Верде има много близки отношения с ЕС и ЕНП. Тя е истинска демократична страна в тази част на света“, обясни Бойко Борисов.   „Страната е пример как би могло в един момент да се спре с непрекъснатите помощи за Африка, а в същото време миграционният поток оттам, особено през Либия-Италия, придобива огромни размери“, подчерта той.   „С подобна политика може хората от Африка, с наша помощ и инвестиции в образование и икономика, да се задържат на своя континент. Това са над 300 млн. души, които „чукат на вратата ни“, ако не се вземат мерки“, заяви Бойко Борисов. „Надявам се в следващите месеци и години да работим активно в тази посока“, каза още той.   Бихме искали да работим в посока на привличане на повече инвестиции от България. Заинтересовани и отворени сме да приемем български инвеститори в различни сфери, особено в сферата на туризма. Това каза премиерът на Кабо Верде Жузе Юлисеш де Пина Корея е Силва след среща с премиера Бойко Борисов.   „Туризмът представлява 25% от БВП на Кабо Верде, имаме годишно нарастване с около 20%“, изтъкна той. „Кабо Верде се приготвя да функционира като трамплин за европейските страни към Африканския континент, за европейски бизнес инвестиции“, заяви премиерът.   „Предлагаме стабилност, доверие и предвидимост, така че е много нисък рискът за хората, които решат да инвестират в страната ни“, обясни той. „Инвеститорите не биха били неприятно изненадани и не би трябвало да се страхуват за инвестициите си“, коментира премиерът на Кабо Верде. „Подчертаваме този свой интерес, защото други европейски държави вече инвестират в Кабо Верде и постигат печалба“, каза още той.    ", "date": "2018.02.19", "title": "Борисов: Имаме много сериозни намерения за инвестиции в Кабо Верде, особено в сферата на туризма"}
{"url": "http://epicenter.bg/article/Vezhdi-Rashidov-se-pokloni-pred-pametta-na-Apostola/147580/2/0", "text": "  Вежди Рашидов се поклони днес пред паметта на Апостола на свободата.   Поднесе цветя на паметника на Васил Левски в София.   Той изчака реда си на опашката заедно с ученици от 148 -мо 170-то училище \" Васил Левски\" в София.  ", "date": "2018.02.19", "title": "Вежди Рашидов се поклони пред паметта на Апостола"}
{"url": "http://epicenter.bg/article/Tadarakov--Borisov-i-Radev-tryabva-da-se-prizemyat--inache-podobni--quot-tsirkove-quot--shte-ima-i-zanapred/147581/2/0", "text": "\"Сега определено не е моментът да се разиграва театър от страна на премиер и президент. Задочният сблъсък, до който двамата стигнаха не ме изненадва изобщо, но България има нужда от стабилно правителство, особено по време на европредседателството\". Това коментира в сутрешния блок на Bulgaria ON Air бизнесменът проф. Димитър Тадаръков по повод острите обвинения, които Борисов и Радев отправиха един към друг в края на миналата седмица.   Припомняме ви, че до тях се стигна след интервю на министър-председателя Бойко Борисов, в което той обвини началника на кабинета на президента Румен Радев - Иво Христов, че е основен виновник за напрежението между правителството и президентската институция. След това президентът реагира и припомни, че Борисов е получил \"коледен подарък\" с пълната, безрезервна подкрепа от Ахмед Доган.   Според проф. Тадаръков една подобна ситуация несъмнено би могла да отключи провеждането на предсрочни избори в страната. По думите му, ако Борисов и Радев не се приземят и не намерят общ език, на който да се разберат и да работят в името на народа, ситуацията няма да се промени и подобни \"циркове\" ще продължат и занапред.", "date": "2018.02.19", "title": "Тадаръков: Борисов и Радев трябва да се приземят, иначе подобни \"циркове\" ще има и занапред"}
{"url": "http://epicenter.bg/article/Komisiyata-sreshtu-diskriminatsiya--Emil-Koshlukov-e-zhertva-na-ezika-na-omrazata/147585/2/48", "text": "Комисията за защита от дискриминация (КЗД) разпространи декларация в защита на програмния директор на БНТ1 Емил Кошлуков.   В документа, публикуван на сайта на КЗД, се казва, че той е станал обект на език на омразата и на дискриминационно отношение “заради изказано мнение и заявена ценностна позиция”. Програмният директор на БНТ 1 е изведен специално като пример за потъпкани човешки права. Позицията е по повод средния пръст, който директорът показа в ефир по време и заради който му се наложи да се извини на зрителите.   Комисията срещу дискриминацията защитава Кошлуков от публичната критика в социалните мрежи – “ad hominem атаки с обидно и унизяващо достойнството съдържание от страна на определени политически групи и среди срещу личността на програмния директор на БНТ”.       Комисията за защита от дискриминация (КЗД) с тревога констатира ескалация на езика на омразата и дискриминационно отношение заради изказано мнение и заявена ценностна позиция. Като национална контактна точка на ОССЕ за престъпленията от омраза КЗД призовава обществеността, институциите, партиите и организациите да спазват високите правозащитни стандарти за цивилизована демократична дискусия и публична критика.   Фундаментален принцип, залегнал както в българската Конституция, така и в Конвенцията за правата на човека и Хартата на основните права на ЕС, е правото на свободно изразяване на мнение. То обаче не е абсолютно и носи със себе си ограничения, особено в случаите, в които това право нарушава правата на другите. Именно това се случва със словото на омразата, което представлява категорична заплаха за достойнството на конкретни личности и цели социални групи. Забраната за враждебно говорене е регламентирана в множество български и международни законови актове, а борбата с нея е обект на многобройни документи и препоръки, които нямат правнообвързващ характер.   Констатацията на КЗД за зачестилата употреба на езика на омразата произтича от редица примери в последно време, при които публичното говорене и действие, в т.ч. и в социалните мрежи, ескалира до недопустими крайности, дискриминационни прояви и език на омразата, които могат да предизвикат ограничаване на участието на гражданите в демократичната дискусия в обществото.   Сред примерите за подобни прояви КЗД посочва предстоящото провеждане на станалия традиционен „Луковмарш“, който често се превръща в трибуна на езика на омразата, особено с насоченост срещу представители на еврейската и други общности. Друг пример за достигането на екстремни позиции е свързан с дебатите около Истанбулската конвенция. В иначе нормалния разговор и полемики по този важен въпрос, се чуха много крайни позиции, които прекрачиха границата на демократичната дискусия и се трансформираха в език на омразата спрямо определени уязвими групи.   Уместни тук са думите на Умберто Еко: \"Ние трябва да определим границите на толерантността и за да направим това, ние първо трябва да знаем, какво не може да бъде толерирано.\"   В този смисъл КЗД с притеснение отбелязва и зачестилите прояви на ad hominem атаки, целящи да обидят, унизят и засегнат достойнството на личности, които изразяват мнение и отстояват определена позиция в обществото.   Отново във връзка с Истанбулската конвенция обект на нападки от такова естество станаха редица общественици, политици и дори представители на Светия синод. Без значение дали изразяват позиция „ЗА“ или „ПРОТИВ“ Конвенцията, различни представители на обществеността са обект на груби нападки и критики заради изразената им принципна позиция по този въпрос. Особено остра е реакцията, включително с включване на физическа разправа и посегателство срещу представители на неправителствени организации, които имат феминистки и правозащитен характер.   Друг актуален пример за прекрачване на границите на демократичната дискусия и легитимната публична критика са появилите се, особено в социалните мрежи, ad hominem атаки с обидно и унизяващо достойнството съдържание, от страна на определени политически групи и среди срещу личността на програмния директор на БНТ заради изразено от него мнение за състоянието и бъдещето на обществената медия. В горепосочените примери легитимните обществени дебати и спорове около дадени позиции се изместват и отиват в посока на личностни нападки, език на омразата и крайности. С това се измества фокусът на разговора и той от дебат по важни за обществото теми (Истанбулска конвенция, БНТ и др.) се трансформира в агресивни персонални нападки срещу хора заради личността им и позициите им, които създават враждебна, застрашителна среда и нарушават правата им. А проблематиката на правата на човека и тяхната защита съставлява една от най-значимите теми на политическата реч за демократичните общества и правовата държава. Затова особено важно е хората, като част от това общество, да осъзнаят, че с дела и думи са отговорни за гарантирането на човешките права. Тази максима трябва да обуславя светоусещането ни всеки ден.   Комисията за защита от дискриминация призовава участници във всяка една обществена дискусия към спазване на демократичните норми на общуване, към зачитане на правото на мнение, свободата на съвестта и словото. Езикът на омразата е недопустим в публичната комуникация и ескалирането на напрежение в обществото трябва да бъде избягвано. Призоваваме всички публични фигури към това да търсим заедно национално помирение. Защото, както казва Ален дьо Беноа, френски философ и политолог: „Най-големият израз на демокрация не означава нито най-голямата свобода, нито най-голямата равнопоставеност, а най-голямата степен на участие.”   Някъде бе казано, че „правата на човека са като Природата, защото могат да бъдат погазени; и като дух, защото не могат да бъдат унищожени. Като времето, което е еднакво за всички – бедни и богати, стари и млади, бели и черни, високи и ниски”.", "date": "2018.02.19", "title": "Комисията срещу дискриминация: Емил Кошлуков е жертва на езика на омразата"}
{"url": "http://epicenter.bg/article/--Barometar-Balgariya--/147591/2/48", "text": "Нивата на одобрение към дейността на министър-председателя и вицепремиерите и министерския съвет като цяло са устойчиви, което личи от данните на четири поредни изследвания на „Барометър България“.   Българското правителство излъчва стабилност. Фактът, че страната ни е поела Европредседателството очевидно засилва усещането у българите, че в държавата се работи и върви напред.   Доверието в правителството се подхранва и от ръста в доходите. Възнагражденията в страната продължават да растат, като през декември миналата година средната брутна месечна заплата достига 1123 лв., което е увеличение от 11% спрямо същия период на 2016 г. Това показват данните на Националния статистически институт (НСИ) за четвъртото тримесечие на 2017 г. Така средното нетно месечно възнаграждение през декември става 875,9 лв. Безработицата беше сведена до практически статическо отчитате, а бизнес субектите се сблъскват с непознат феномен за България - липса на каквато и да е работна ръка.   Неуспешният вот на недоверие към правителството, внесен от БСП, както и дебатите по него, определено не са повлияли негативно на отношението на избирателите към властта. Несбъднатите заплахи от страна друга опозиционна партия ДПС, че Европа нямало да погледне с добро око на участие на националисти във властта, също привнася положителен акцент към дейността на управляващите.   Към средата на февруари 2018 г. 43% от анкетираните заявяват, че одобряват дейността на кабинета, с което се запазват нивата от декември 2017 г., но е значително повече от одобряващите работата на правителството в началото на мандата (месец май 2017 г.).   Министър-председателят Бойко Борисов има одобрението на 36% - с процент повече, сравнено с последния месец на миналата година. Вицепремиерите Екатерина Захариева, Валери Симеонов, Красимир Каракачанов и Томислав Дончев получават доверието съответно на 22%, 13%, 34% и 27% от участниците в анкетата. Сравнено с декември 2017 г. се наблюдава спад от 4 пункта в доверието към Екатерина Захариева, с 1% се повишава доверието към Валери Симеонов и с 2% към Красимир Каракачанов, а при Томислав Дончев няма промяна.   По отношение на позицията си дали подкрепят или не т.нар. Истанбулска конвенция (съответно ГЕРБ и Патриоти), то може да се заяви, че определено представителите на Обединените патриоти трупат точки заради твърдата си позиция срещу ратификацията на документа. Това обяснява и спадът в доверието към вицепремиера Захариева, която е един от най-големите защитници на приемането на Истанбулска конвенция.   Тук следва да се отбележи, че анкетата ни е направена преди министър-председателят да обяви, че ГЕРБ оттегля предложението си за ратификация на конвенцията от Народното събрание. При предното си проучване „Барометър България“ тества нагласите към този спорен документ и данните красноречиво сочат, че обществото ни има дълбоки резерви към приемането на Истанбулската конвенция. Против приемането се обявиха 63%. Като цяло нивата на доверие в правителството сочат, че управляващата коалиция е стабилна и има добра спойка между политическите субекти в нея. Повишаването на доверието към заместник министър председателя Красимир Каракачанов, който е и военен министър, безусловно се държи на амбицията му за реформа в отбраната, както и на категоричната позиция на Патриотите по обществено значими теми като Истанбулската конвенция, втория лифт на курорта Банско и развитието на туризма въобще, което би довело до създаване на нови работни места и съживяване на цели региони от страната.   Не бива да се забравя, че Каракачанов е единственият политик в кабинета с доказан на последните президентски избори личен резултат от близо 600 хиляди гласа. Вотът на недоверие по темата корупция, внесен от БСП, не мина в пленарна зала, като бе отхвърлен от депутатите. Очевидно корупцията, като основание за искането на левицата, не бе удачният избор на тема. Както отрази в предното си изследване „Барометър България“, българските граждани подреждат корупцията на пето по важност място като основен въпрос за обществото ни. Българите много повече ги вълнуват проблеми като доходите, социалните въпроси, проблемите с бюрокрацията и здравеопазването.", "date": "2018.02.19", "title": "„Барометър“: 43% одобряват кабинета \"Борисов 3\""}
{"url": "http://epicenter.bg/article/Petr-Kelner-e-noviyat-sobstvenik-na-Nova-televiziya/147593/2/0", "text": "Медийната група на Нова Телевизия има нов собственик - PPF Group, инвестиционната компания, контролирана от чешкия милиардер Петр Келнер. Дружеството е подписало споразумението за придобиване на 95% от капитала на медийната група Nova.   Придобиването трябва да стане факт до няколко месеца при одобрение на сделката от регулаторните органи. \"PPF е много доволна от подписването на споразумението за придобиване на Nova Group. Радваме се от възможностите за разширяване на бизнеса ни и неговата дигитална трансформация. Ще се радваме да работим заедно с Дидие (Щосел, директор на Nova Broadcasting Group, б.р.) и целия екип, така че да направим Нова още по-успешна в бъдеще\", казва Робърт Севела, инвестиционен директор на PPF.   Досегашният собственик на Nova Broadcasting Group -    \"В синхрон с текущата стратегическа трансформация от традиционен национален телевизионен доставчик в глобална дигитална развлекателна платформа, MTG подписа споразумение за продажба на 95% дял в Nova Broadcasting Group в България на PPF Group\", се казва в съобщението на компанията.   Приходите от сделката ще бъдат вложени в инвестиции в медийната компания Nordic Entertainment и в глобалния дигитален развлекателен бизнес на MTG.   Nova Broadcasting Group е най-голямата комерсиална медийна група, като притежава общо 7 ТВ канала и 19 онлайн бизнеса. В групата влизат каналите Кино Нова, Нова Спорт, Диема, Диема Фемили и Диема Спорт и Спорт 2, наред с основния политематичен национален канал Нова ТВ.   \"Превърнахме Нова в най-голямата комерсиална медийна група в България, която има 33 процента комерсиален дял от зрителите и притежава някои от водещите дигитални брандове в страната. Под отличното ръководство на Дидие Щосел и управленския му екип, Нова се разви много бързо във водеща на пазара група за дигитиално развлеченеи\", се казва в позиция на президента и главен изпълнителен директор на MTG Йорген Мадсен Линдеман.   \"Инвестициите на MTG са фокусирани върху Nordic Entertainment, Studios и глобалните развлекателни дигитални подразделения, поради което намерихме нов дом за българските си служители при партньор, който ще инвестира в бъдещето на Nova. Пожелаваме на Дидие и на целия екип на Nova все по-продължителен успех\", допълва още Линдеман.", "date": "2018.02.19", "title": "Петр Келнер е новият собственик на Нова телевизия"}
{"url": "http://epicenter.bg/article/Valeri-Simeonov--Nikoy-ne-mozhe-da-garantira--che-na-sledvashtite-izbori-shte-se-yavim-s-VMRO-v-koalitsiya/147589/2/48", "text": "Никой не може да гарантира, че на следващите избори ще се явим в коалиция - при това напрежение по-скоро няма да се явим. Това каза вицепремиерът и лидер на НФСБ Валери Симеонов в предаването „Свободна зона с Георги Коритаров“ по ТВ „Европа“.   „Като във всяка коалиция не винаги нещата вървят гладко. В случая има натрупани, наслоени напрежения от месеци. Те са натрупани не толкова в идеен план, защото ние с Атака и ВМРО сме идейно почти еднакви партии, с очертано патриотичен профил и поставяне на първо място интересите на държавата. В реалната политика, както в случая в Народното събрание има едни натрупани напрежения, които не знам защо колегата Каракачанов не желае да бъдат решени. Ситуацията в момента е изцяло в полза на ВМРО, от гледна точка на тяхното хиперактивно и истерично присъствие в медиите от сутрин до вечер“, каза вицепремиерът Симеонов.   По думите му постоянно всички действия и постижения на „Обединени патриоти“ се представят като постижения на ВМРО. Той отбеляза, че ВМРО е най-малката партия в коалицията, но с най-сериозни претенции по отношение на представяне на избори. Според него присъствието на депутати от ВМРО в медиите е ход за гарантиране на по-добро представяне при евентуално самостоятелно явяване на избори.   Пред \"24 часа\" Валери Симеонов допълва, че напрежението между трите патриотични формации във властта тръгва от парламентарната група, \" където има едно хиперактивно поведение на представителите на ВМРО, които обсебват цялото медийно пространство благодарение на много нечистоплътна пиарка\". Вицепремиерът посочва още: \"Аз имам защитни рефлекси и не ми се ще тази коалиция да се срине заради звездната болест на част от колегите от ВМРО и на лидера им, която ги обхваща напоследък\". Председателят на НФСБ е недоволен, че за тези 9 месеца откакто са на власт, всички постижения на Обединени патриоти са представяли пред обществото като заслуга на ВМРО. Критиката му към Каракачанов е толкова силна, че стига до обидни крайности: „Ние вече 2-3 седмици не можем да се съберем, понеже е много зает. В една коалиция трябва да има колегиалност, разбиране, уважение. Не може, когато светне лампата, от другите групи, не от НФСБ, да се задейства условния рефлекс от опита на Павлов. На кучето на Павлов, което веднага започва да слюноотделя и минава през трупове, за да се добере до камерата, казва Валери Симеонов. Така, че колкото и да му е неприятно на Каракачанов, трябва най-сетене да си влязат в кошарата, която им е определена“, посочва още вицепремиерът.   Попитан дали трябва страната ни да се намеси в конфликта за името на Македония, пред тв камерите Симеонов посочи: „Не е нужно да бъдем намесени в решаването на този въпрос с името. Можем да имаме позиция, но в никой случай не трябва да го поставяме като толкова значим проблем за приемането на Македония в ЕС. Това си е проблем на Гърция“, коментира Симеонов.   Според него Договора за добросъседство с Македония е постижение, за което той не си е мечтал. В тази връзка вицепремиерът поздрави министър-председателя Бойко Борисов за водената от него външна политика.   Валери Симеонов за пореден път декларира, че Истанбулската конвенция няма да влезе в парламентарната зала.    ", "date": "2018.02.19", "title": "Валери Симеонов: Никой не може да гарантира, че на следващите избори ще се явим с ВМРО в коалиция"}
{"url": "http://epicenter.bg/article/Iliyana-Yotova--Levski-ne-e-za-politicheska-upotreba/147594/2/0", "text": "  Каквото и да кажем за Левски ще е малко. Той е не само водач на националната революция. Неговите завети трябва да препрочитаме всеки ден, да разбираме посланията му. Това заяви вицепрезидентът Илияна Йотова пред журналисти, съобщиха от прессекретариата на държавния глава.   Пред паметника на Васил Левски в София вицепрезидентът участва в отбелязването на 145 години от гибелта на Апостола с рецитал на деца, членове на клубовете „Млади възрожденци“.   „Всеки един от заветите му трябва да пазим дълбоко в сърцето си. Портретът му е в нашите кабинети, но не го гледаме в очите и не мерим своите действия спрямо неговите. За съжаление, често пъти използваме Апостола за политическа употреба. Чуваме заветите му в речи на държавници и политици, но след това не се изпълняват“, отбеляза Илияна Йотова. По думите й в последно време се наблюдават много опити за пренаписване на историята. „Левски е категорично доказателство, че България не получава даром свободата си, колкото и някои да се опитват да ни внушават обратното“, посочи вицепрезидентът.   „Левски създаде не само идеите за национално освобождение, а човешките идеи за равенство и права. На днешния ден е изключително важно да си припомним тези негови завети, защото е жалко, че в XXI век трябва отново да се борим за човешки права“, подчерта още Илияна Йотова.  ", "date": "2018.02.19", "title": "Илияна Йотова: Левски не е за политическа употреба"}
{"url": "http://epicenter.bg/article/Tsvetanov-se-vklyuchi-v-chestvaniyata-po-sluchay-145-godini-ot-gibelta-na-Levski-v-Lovech/147595/2/0", "text": "Много са хората, които носят Левски в сърцето си и всеки допринася по свой начин заветът на Апостола да се предава на поколенията. Това заяви председателят на ПГ на ГЕРБ и зам.-председател на партията Цветан Цветанов, който участва в честванията в Ловеч по случай 145 години от смъртта на Васил Левски. Цветанов се включи в серия от възпоменателни церемонии и се поклони пред делото и паметта на Апостола на свободата.   Зам.-председателят на ГЕРБ наблюдава възстановка на срещата на Левски и Никола Цвятков с турските заптиета, предшестваща залавянето на Апостола рано сутринта на 27 декември 1872 г. Събитието събра стотици българи от цялата страна, сред които и кметът на Ловеч Корнелия Маринова, народните представители от ГЕРБ Иван Миховски и Калин Василев, както и областният управител на Ловеч Георги Терзийски.   По-късно в Къкринското ханче Цветан Цветанов, заедно с гостите, към които се присъедини и кметът на Велико Търново Даниел Панов, поднесоха цветя пред паметника на Апостола на свободата и наблюдаваха възстановка на неговото залавяне. Във възстановките, които се правят за първи път от 70-те години на миналия век, участваха 25 човека, членове на регионалните клубове на Национално дружество „Традиция“ от Плевен, Троян и Ловеч.", "date": "2018.02.19", "title": "Цветанов се включи в честванията по случай 145 години от гибелта на Левски в Ловеч"}
{"url": "http://epicenter.bg/article/Borisov-posreshtna-Orban-v-rezidentsiya--Boyana---snimki-/147597/2/48", "text": "Премиерът Бойко Борисов посрещна унгарския си колега Виктор Орбан в резиденция „Бояна“.   Премиерът на Унгария е на работно посещение у нас.   Двамата ще обсъдят развитието на двустранните отношения, възможностите за взаимодействие между Българското председателство на Съвета на Европейския съюз и Унгарското председателство на Вишеградска група, както и актуални европейски теми.   В резиденция \"Бояна\" двамата премиери ще се срещнат в рамките на работното посещение на Виктор Орбан. Това е втората визита на унгарския премиер в България, който беше тук през 2016 г., когато инспектира охраната на българо-турската граница.   Очаква се една от основните теми в разговора между двамата да е именно охраната на външните граници на ЕС и справянето с миграционната криза. Знаете твърдата позиция, която зае Унгария още през 2015 г., когато издигна ограда по границата със Сърбия. Оттогава досега Унгария прие редица мерки против миграцията. Страната е изключително критикувана през последните седмици заради проектозакон, който ще таксува с 25% неправителствени организации, работещи с мигранти, както и възможността МВР да закрива такива НПО-та.   Очаква се двамата да обсъдят и интеграцията на страните от Западните Балкани в ЕС - една от основните теми на Българското европредседателство. В реч от вчера Орбан вече заяви, че след Брекзит ЕС трябва да се разшири именно в посока Западните Балкани.   Самият Орбан в момента влиза в предизборна кампания за предстоящите избори на 8 април, припомня БНТ. В остра реч той заяви, че страните от Централна Европа вървят в посока, противоположна на тази на Западна Европа, и призова за създаването на глобален съюз срещу миграцията. Очакванията са, че неговата партия \"Фидес\" за пореден път ще спечели изборите.   Унгария в момента председателства Вишеградската група, в която влизат още Полша, Чехия и Словакия. Именно тези четири страни са основният противник на плановете на ЕК за въвеждането на задължителна квотна система за преразпределяне на мигранти. Виктор Орбан отдавна настоява за засилване на охраната по външните граници на ЕС и невъзможност мигрантите да се придвижват свободно.   Двамата с премиера са в доста добри отношения и неведнъж Бойко Борисов и българското правителство са получавали много добра оценка от Унгария именно по отношение охраната на българо-турската граница.", "date": "2018.02.19", "title": "Борисов посрещна Орбан в резиденция „Бояна“ (снимки)"}
{"url": "http://epicenter.bg/article/TETs--Republika--v-Pernik-sprya-rabota-zaradi-pozhar/147599/2/0", "text": "  Пернишката ТЕЦ „Република” спря временно работа заради пожар, съобщи изпълнителният директор на „Топлофикация” Любомир Спасов, цитиран от БиТиВи.   На снимки в социалните мрежи се виждат черни пушеци, които излизат от централата.   При превключване на изводи извън територията на централата, са се запалили кабели.   По първоначални данни огънят вече е потушен, но е изключила защитата на основните съоръжения, поради което централата временно е спряла работа.   До няколко часа подаването на топлоенергия в града трябва да бъде възстановено.          ", "date": "2018.02.19", "title": "ТЕЦ „Република” в Перник спря работа заради пожар"}
{"url": "http://epicenter.bg/article/Ivana-stava-bulka-na-50/147592/10/100", "text": "Мегазвездата на попфолка Ивана стяга сватба за предстоящия си 50-годишен юбилей догодина, пише в. \"Телеграф\".   Певицата на народа се е сгодила преди броени дни, а щастливата новина разкри самата тя, публикувайки в социалната мрежа фотос на годежния пръстен придружен с любовно послание.   - написа тя в социалната мрежа.   Фотото предизвика бурни реакции сред феновете на Ивана, които са категорични, че кандидат-съпругът е мистериозният бизнесмен, с когото спрягаха певицата преди време.   Заедно с любовното послание, Ивана обяви, че песента „Твое копие“, която бе свалена от YouTube, вече е налична.   Певицата сподели и пост на текстописката Йелена Трифунович, която преди месец я обвини в кражба, а сега публично се извинява на нашенката, пожелавайки и щастие и успех в бъдещите начинания.  Източник: новини.бг", "date": "2018.02.19", "title": "Ивана става булка на 50"}
{"url": "http://epicenter.bg/article/Mis-Angliya-napusna-armiyata-sled-12-g--seksualen-i-verbalen-tormoz-/147601/10/99", "text": "Бившата Мис Англия Катрина Ходж, известна като Бойното Барби, напусна военните след 12-годишен сексуален и вербален тормоз, пише в. \"Телеграф\", цитирайки \"Дейли Мирър\".   30-годишната Ходж е в редиците на британските въоръжени сили от 17-годишна. Тя разказа пред изданието, че тормозът започнал след като получила похвали за храбростта си в Ирак, когато била само на 18 години.   През 2009 г. Ходж спечелила конкурса за красота \"Мис Англия\", което предизвикало още повече атаки срещу нея. Войниците наричали красавицата уличница, пишели писма срещу нея и я нападали в столовата. А когато нейните началници разбрали за тормоза, те не направили нищо, за да го спрат.   Атаките срещу Ходж продължили и 12 години по-късно тя все още е обиждана от стои колеги в социалните мрежи. Когато се присъединила към армията, Катрина получила прякора \"\"Бойното Барби\", след като първия ден се появила с токчета, изкуствени мигли и розов куфар, пълен с дрехи.   Година по-късно красавицата доказала, че не отстъпва на мъжете, след като спасила живота на петима свои другари по време на 7-месечния си престрой в Ирак. Тогава командирът й я похвалил за храбростта, която проявила, и дори я предложил за награда, но тогава започнал тормозът. Майката на две деца сподели, че е решила да разкаже за преживяванията си, за да окуражи и други жени в армията.   \"Това бяха 12 години в ада и повече няма да търпя това положение\", признава Ходж. Тя добави, че за нея \"не е приемливо жените да бъдат унижавани през 2018 г.\". Източник: Новини.бг", "date": "2018.02.19", "title": "Мис Англия напусна армията след 12 г. сексуален и вербален тормоз  "}
{"url": "http://epicenter.bg/article/Silvestar-Staloun/147610/10/99", "text": "Късно снощи в социалните мрежи се появи слух, че Силвестър Сталоун е починал. По-късно се оказа, че информацията е фалшива. Първоизточникът на новината пък е уебсайт, известен със създаването и споделянето на измами за смъртта на знаменитости.  Подобен слух вече се е появявал в социалните медии. Това се случи преди година и половина, когато се твърдеше, че Слай е починал от рак на простатата.  Снощи потребителите на Twitter започнаха да се питат помежду си дали информацията отново е лъжа и дали любимата им звезда е добре. Ето какво пише един от тях:    Друг добавя:      Припомняме, че преди 18 месеца актьорът сам публикува опровержение на информацията, че е починал. Вероятно ще направи същото и сега, за да спре спекулациите със здравословното си състояние.", "date": "2018.02.19", "title": "Фалшиви новини отново вкараха в гроба Силвестър Сталоун (Видео)"}
{"url": "http://epicenter.bg/article/-Mis-Balgariya--2017-Tamara-Georgieva--Ne-sam-emigrirala--tova-e-lazha--Ne-byagam-ot-nishto-i-nikogo-/147615/10/0", "text": "Актуалната \"Мис България\" Тамара Георгиева тушира слуховете, че е емигрирала в Испания с половинката си – бизнесменът Стивън Роуз.   Тя по традиция използва профила си във Фейсбук за да се защити от множеството твърдения по свой адрес.  , изповяда се тя, цитирана от „Монитор“. Само преди месец, отново в социалната мрежа, тя се закани да съди медиите, които съобщиха, че е оперирала носа си. Макар последните й снимки да подсказват някаква промяна във външния й вид, тя отрича всякакви нови интервенции по себе си. ", "date": "2018.02.19", "title": "”Мис България” 2017 Тамара Георгиева: Не съм емигрирала, това е лъжа! Не бягам от нищо и никого!"}
{"url": "http://epicenter.bg/article/Veneta-Raykova-otide-na-restorant-s-Tisho--Imam-nay-strahotniya-bivsh-saprug-/147625/10/100", "text": "Водещата Венета Райкова, която в началото на януари обяви, че се развежда с ресторантьора Тихомир, показа, че двамата са в добри отношения. Двойката празнува заедно с приятели Нова година в Сърбия. Само няколко дни по-късно обаче Райкова обяви, че се развежда. Сега Венета и Тишо отново празнуваха заедно. Поводът бе рожденият ден на сина им Патрик. Тримата отидоха на ресторант и Райкова сподели снимки от вечерята.", "date": "2018.02.19", "title": "Венета Райкова отиде на ресторант с Тишо: Имам най-страхотния бивш съпруг!"}
{"url": "http://epicenter.bg/article/Improviziran-striptiyz-na-Olimpiadata--figuristka-beshe-predadena-ot-kostyuma-si--Snimki-/147607/8/0", "text": "Двукратната , която е в  , преживя кошмар по време на изпълнението на краткия танц в турнира по фигурно пързаляне на Зимните олимпийски игри в ПьонгЧанг.  се разкопча на врата и    \"Преживях истински кошмар. Роклята ми се откопча, беше много тежко. Такова нещо ми се случва за първи път. Постарах се да остана концентрирана и исках да завърша програмата без други инциденти\", сподели тя.   Прякото телевизионно предаване пък направи милиони съпричастни на  с няколко забавени повторения. \" Почувствах всичко това и се молих, но само това можех да направя\", призна още Пападакис. Френската двойка държи второто място след канадците Теса Върчу и Скот Моир. Волната програма е във вторник, когато ще станат ясни медалистите.   Източник: дарик", "date": "2018.02.19", "title": "Импровизиран стриптийз на Олимпиадата, фигуристка беше предадена от костюма си (Снимки)"}
{"url": "http://epicenter.bg/article/Brazilski-zatvornitsi-se-razbuntuvaha-i-vzeha-nadzirateli-za-zalozhnitsi/147572/7/0", "text": "  Затворници се разбунтуваха след осуетен опит за бягство от бразилски затвор и взеха надзиратели за заложници, предаде Франс прес, цитирани от БиТиВи.   Заложническата криза продължи няколко часа.   Бунтът избухнал вчера следобед в затвор на около 50 км от центъра на Рио де Жанейро. Седем надзиратели били задържани за заложници.   Заложниците са били освободени в полунощ местно време. Трима затворници са били ранени.   Подобно на повечето бразилски затвори, и този е пренаселен. Бразилия е на трето място в света по брой затворници - близо 727 000 при преброяването през 2016 г., или почти два пъти повече от капацитета на затворите.   Затворническият бунт избухна малко след като президентът Мишел Темер обяви, че създава министерство на обществената сигурност и повери на армията командването на полицията в щата Рио де Жанейро, залят от вълна на насилие, добавя АФП.  ", "date": "2018.02.19", "title": "Бразилски затворници се разбунтуваха и взеха надзиратели за заложници"}
{"url": "http://epicenter.bg/article/Tramp-sasipa-krititsite-si--V-Moskva-sa-si-umreli-ot-smyah--Sabudi-se--Amerika-/147573/7/0", "text": "Критикувайки комисиите, разследванията и междупартийната омраза, предизвикани от руската афера, американският президент Доналд Тръмп днес заяви, че Москва е \"постигнала по-голям успех, отколкото в най-безумните си мечти, ако намерението й е било да всее раздор, смут и хаос в САЩ\", предаде Франс прес.   \"В Москва са си умрели от смях. Събуди се, Америка!\", писа президентът тази сутрин в нова поредица туитове.   \"Ако целта на Русия е била да всее раздор, бъркотия и хаос в САЩ, то, с всичките изслушвания в комисии, разследвания и омраза между партиите, тя успя, повече, отколкото и в най-смелите си мечти\", написа Тръмп.   \"Никога не съм казвал, че Русия не се е месила в изборите, казах, че \"може би е Русия или Китай, или друга страна или група, или пък някой 180-килограмов гений, седнал в кревата и играещ на компютъра си. Руската \"лъжа\" беше, че екипът на кампанията на Тръмп е бил съучастник на Русия - той никога не е бил!\", заяви в Туитър президентът.", "date": "2018.02.19", "title": "Тръмп съсипа критиците си: В Москва са си умрели от смях. Събуди се, Америка!"}
{"url": "http://epicenter.bg/article/Zoran-Zaev--Nadyavame-se-da-reshim-spora-za-imeto-do-provezhdaneto-na-sreshtata-na-NATO-prez-yuli/147586/7/0", "text": "    Македония се надява да реши спора за името с Гърция до месец юли, когато се провежда среща на НАТО, това е заявил премиерът Зоран Заев в понеделник в интервю за австрийското радио ORF, предава Reuters, цитирани от „Фокус“.   „Смятам, че ще успеем да приключим преговорите успешно до провеждането на срещата на НАТО през юли“, заяви Заев.   „Ние имаме автоматична покана, което означава, че страните от Алианса ще започна да ратифицират нашето членство, веднага след като Гърция обяви, че проблемът е решен“, добави Заев.   Заради спора за името, Гърция блокираше членството на Скопие в ЕС и НАТо.  ", "date": "2018.02.19", "title": "Зоран Заев: Надяваме се да решим спора за името до провеждането на срещата на НАТО през юли"}
{"url": "http://epicenter.bg/article/Soros-darzhi-kvota-ot-30--v-grupata--koyato-shte-prilaga-Istanbulskata-konventsiya/147590/7/50", "text": "Oт 10-членната дамска група GREVIO, която ще следи за спазването на Истанбулската конвенция, три са пряко свързани със структури на милиардера Джордж Сорос, пише „Гласове“.   Първият вицепрезидент на организацията, малтийката Марселин Науди, в биографията си е посочила, че една от книгите й през 2006 г. е спонсорирана от \"Отворения университет\" на милиардера в Будапеща.   За разлика от нея, цялата кариера на колежката, й сръбкинята Биляна Бранкович, представяща се за международен консултант и джендър-експерт, е свързана със структури на \"Отворено общество\". Началото вероятно е поставено още през 1994 г., когато тя участва в уъркшоп, организиран от фондацията на Джордж Сорос в Чехия и американския университет \"Джон Хопкинс\".   През 2002 г. Биляна Бранкович става автор и координатор на проекта \"Кампания срещу сексуално насилие срещу юношите\", подкрепен от \"Отворено общество\". Три години по-късно тя е подготвя национално изследване, част от международен проект \"Насилието срещу жени\", като там участва и Мрежата за жени на \"Отворено общество\". През 2006 г. Бранкович участва в ново изследване, отново издадено от Института на Сорос в Будапеща.   Другият член на GREVIO, албанката Ирис Луараси, има не по-малко впечатляващ стаж от сръбската си колежка. В биографията си самата тя е отбелязала, че между 2004 и 2015 г. плътно работи за фондацията на Сорос. Година преди това тя е започнала дейността си в структурите му, участвайки в проект за наблюдение и оценка на програмите за жените в Албания. В биографията си е посочила, че е работела за подобряване на джендър-равенството и засилване икономическата роля на жената в селските райони. През 2012 г. участва с още един проект, финансиран от фондацията на милиардера в Ню Йорк.   Да се мисли, че Джордж Сорос прави нещо, без да има интерес, е утопия. Особено след разкритията на \"Ди Си лийкс\" за участието на шефове на негови структури в размириците в Украйна. Така и не стана ясно защо те действат в пълен синхрон с американския посланик там по време на събитията. \"Ди Си лийкс\" публикува документи и какви пари са раздавани на неправителствени организации в различни страни по света, за да рекламират новата власт в Украйна. Как са създавани досиета на противниците й в отделните държави и т.н.   Още по-необичайна бе ролята на Сорос и в мейлите до Хилари Клинтън, от които стана ясно, че филантропът се държи менторски с нея. \"Ди Си лийкс\" публикува документи от 2011 г., когато тя е държавен секретар. Един от тях е писмо, което съветникът на милиардера Джонас Ролет пише до съветника Хилари - Ричард Верма.   В него Ролет описва ситуацията в Албания, корупцията на министър-председателя и предлага: “Мисля, че трябва бързо да се направят две неща. Да се използва международен натиск и да се окаже влияние върху премиера Бериша, а също и върху лидера на опозицията Еди Рама, за да прекратят демонстрациите и да снижат тона в публичното пространство. И освен това да се изпрати там медиатор.” В резултат на кореспонденцията е изпратен посочения от човека на Сорос медиатор Мирослав Лайчак.", "date": "2018.02.19", "title": "Сорос държи квота от 30% в групата, която ще прилага Истанбулската конвенция"}
{"url": "http://epicenter.bg/article/Holandiya-razsledva-turskiya-Dianet-zaradi--dzhihadistki-propovedi-/147600/7/50", "text": "Холандия е започнала разследване на Дирекцията по вероизповеданията на Турция (т.нар. Дианет) във връзка с извършвани в някои джамии в страната „джихадистки проповеди”, с цел „подкрепа на операцията „Маслинова клонка” на турската армия в района на сирийския град Африн”, пише вестник „Джумхуриет”, цитиран от „Фокус“. По този повод министърът по социалните въпроси и заетостта Валтер Колмейс заяви, че въпросните проповеди за „възхваляване на джихада” и за \"сладостта на мъченическия шербет\", са категорично неприемливи. Нидерландският министър обеща, че темата е изключително сериозна и по въпроса официално ще бъдат поискани обяснения от Турция. Според британския вестник „Телеграф”, подобна молитва с цел подкрепа на операцията „Маслинова клонка” е изготвена именно от Дианета. Озаглавена е \"Джихад: Борба с живота и благата по пътя на Аллах”. Четена е в някои джамии в Холандия. Според турската версия на Би Би Си, тази петъчна проповед е била произнесена в турска джамия в град Хорн, свързана с Фондацията на Диянета в Нидерландия. Текстът и е абсолютно същият, като молитвите, четени в джамиите в Турция.   Публикацията напомня, че всяка седмица Анкара изпраща до джамиите в Европа текстовете на задължителните петъчни проповеди. Все още обаче не е известно, точно в колко от свързаните с Фондацията на Диянета в Нидерландия общо 140 джамии е била четена въпросната скандална молитва, пише още „Джумхуриет”, цитиран от Фокус.", "date": "2018.02.19", "title": "Холандия разследва турския Дианет заради „джихадистки проповеди”"}
{"url": "http://epicenter.bg/article/Lavrov--Zapadat-narushi-dzhentalmenskiya-dogovor-s-nas-i-sega-vavlicha-i-Balkanite-v-NATO/147616/7/0", "text": "Западът е нарушил джентълменския договор за разширяване на НАТО към границите на Русия и сега в тази игра иска да въвлече и Балканите, заяви в интервю за агенция Бета руският външен министър Сергей Лавров, предаде ТАСС. Москва не се противи на приближаването на Сърбия и страните от региона към Европейския съюз, но изборът, пред който Брюксел поставя страните кандидатки - или Русия, или Запада, е много погрешна политика, посочи Лавров.   Той говори за политическото, военно и икономическо присъствие на Русия в региона, подчертавайки, че Москва е заинтересована да запази историческите, духовните, културните връзки с приятелите на Балканите. Руската страна е заинтересована от това да присъства в информационното пространство на балканския регион, заяви Лавров.   Може би, за да има плурализъм в мненията, за който непрестанно се застъпва нашият партньор Западът, за балканските радиослушатели, телевизионни зрители, за ползващите социални мрежи не е вредно да имат допълнителна гледна точка, уточни Сергей Лавров. Диалогът между Белград и Прищина трябва да се води на основата на резолюция 1244 на ООН от 10 юни 1999 г., която потвърждава, че Косово се явява част от Сърбия, каза Лавров. Той посочи, че Русия ще приеме каквото и да било решение, което договорят Белград и Прищина, и добави, че без този договор е безсмислено да се говори за място на Косово в ООН.  На 21 и 22 февруари Сергей Лавров ще посeти Сърбия. Той ще разговаря в Белград с президента на Сърбия Александър Вучич, премиера Ана Бърнабич, външния министър Ивица Дачич, а са предвидени и културни събития, посветени на 180-тата годишнина на руско-сръбските отношения, както и посещение в Храма на Свети Сава.   В дневния ред са двустранните отношения във всички аспекти, а главно внимание събеседниците ще посветят на международни въпроси, ситуацията в Европа и на Балканите и решаването на Косовския проблем.", "date": "2018.02.19", "title": "Лавров: Западът наруши джентълменския договор с нас и сега въвлича и Балканите в НАТО"}
{"url": "http://epicenter.bg/article/Chetirima-dushi-sa-arestuvani-za-zasnemane-s-dron-na-Generalniya-shtab-v-Sarbiya/147618/7/0", "text": "  Двама американски и двама украински граждани са задържани в Белград при опит да заснемат с помощта на дрон сградата на генералния щаб в Сърбия.   Четиримата чужденци са задържани от Военната полиция на Сърбия, предаде агенция ТАСС, като се позова на телевизионния канал Първа ТВ, който цитира източници от министерството на отбраната на Сърбия, съобщава    Задържаните са снимали без разрешение сградата на генералния щаб, където сега се намират щаб квартирите на службите за военно разузнаване и службите за военна сигурност.   Те са предадени на полицията и с делото им се занимава прокуратурата.   Вестник \"Ало\" съобщава, че това е четвъртото задържане на граждани на САЩ в Сърбия в последно време за шпионска или престъпна дейност, предаде БТА.  ", "date": "2018.02.19", "title": "Четирима души са арестувани за заснемане с дрон на Генералния щаб в Сърбия"}
{"url": "http://epicenter.bg/article/Islandiya-obmislya-da-zabrani-obryazvaneto-po-religiozni-i-kulturni-prichini/147621/7/0", "text": "  Религиозни групи осъдиха законопроект в парламента на Исландия, който предвижда забрана на обрязването, съобщава БиБиСи, цитирани от    То ще бъде позволено само при необходимост от медицинска интервенция.   В законопроекта е заложено 6 г. затвор за всеки, който бъде признат за виновен, че е \"премахнал част или всичките полови органи на дете\". Подчертава се, че практиката нарушава правата на децата.   Еврейските и мюсюлманските лидери обаче определиха законопроекта като атака срещу религиозните свободи.   Ако проектозаконът бъде прокаран, Исландия ще стане първата европейска страна, която забранява процедурата.   В Исландия се смята, че живеят около 250 евреи и около 1 500 мюсюлмани.   През 2005 г. страната забрани женското обрязване.   Ако проектозаконът бъде прокаран на първо четене, той ще бъде разгледан в комисия преди да влезе в сила.  ", "date": "2018.02.19", "title": "Исландия обмисля да забрани обрязването по религиозни и културни причини"}
{"url": "http://epicenter.bg/article/Pardyasht-patnik-prinudi-samolet-da-katsne-avariyno/147623/7/0", "text": "  Пилот предприе аварийно кацане след бой между пасажери заради пътник, който отказал да спре да пърди, съобщава New York Post, цитирани от    Двама холандци, седящи до изпускащия газове пътник, са помолили мъжа да спре, но той отказал и продължил да пърди на борда на самолета на нискотарифната авиокомпания Transavia Airlines от Дубай за Амстердам.   Членовете на екипажа на авиопревозвача не са помогнали на пътниците, след като те са се оплакали, което довело до бой между мъжете. Въпреки предупреждението на пилота, кавгата продължила и го принудила да приземи самолета извънредно на летището във Виена.   Полицията се е качила на самолета след кацането му и е извела две жени и двама мъже, които пилотът е посочил като предизвикали боя.   Жените, които са сестри и които са били свалени от полета, сега съдят авиокомпанията, твърдейки, че не са били замесени в кавгата. 25-годишната студентка по право Нора Лачаб нарече свалянето ѝ от самолета \"унизително\".   Всички четирима пътници са били освободени от полицейския арест, без да им бъдат повдигани обвинения. На всички обаче им е било забранено да летят в бъдеще с Transavia Airlines.  ", "date": "2018.02.19", "title": "Пърдящ пътник принуди самолет да кацне аварийно"}
{"url": "http://epicenter.bg/article/Tramp-razkritikuva-Opra-Uinfri--zakani-se-da-ya-pobedi-na-izbori/147628/7/0", "text": "Президентът на САЩ Доналд Тръмп разкритикува в Туитър телевизионната водеща Опра Уинфри заради нейно предаване, посветено на първата му година на власт, предаде Ройтерс.   Телевизионната звезда, която работи и за програмата \"60 минути\" на телевизия Си Би Ес, водеше дискусия, посветена на първата година от президентството на Тръмп.   В него за събеседници бяха поканени 14 републиканци, демократи и независими избиратели от щата Мичиган. Тръмп каза, че е гледал предаването и че Опра Уинфри му се сторила много несигурна и разколебана и че въпросите, които задавала, били пристрастни, а фактите, които излагала - неверни.   \"Надявам се, че Опра ще се кандидатира за президент, така че да бъде изобличена и аз да я победя, както всички други!\", написа Тръмп в Туитър.   Спекулации, че Опра Уинфри може да се кандидатира за президент се появиха след речта, която тя произнесе на церемонията за връчване на наградите \"Златен глобус\" през януари. Пред медии тя каза, че не води кандидатпрезидентска кампания.   В дискусията, която тя водела и която Тръмп сметнал за пристрастна, гласоподавателите са поставили под въпрос стабилността на Тръмп като президент. Някои от тях обаче са изразили симпатии към президента.   Самата Уинфри не е направила никакви изявления за или против президента по време на дебата. Тя обаче задала редица въпроси, сред които дали страната е по-добре в икономически план и дали уважението към САЩ по света намалява.   Източник: Новини.бг", "date": "2018.02.19", "title": "Тръмп разкритикува Опра Уинфри, закани се да я победи на избори"}
{"url": "http://epicenter.bg/article/-Entusiast--predstavya--Frant--Kotarakat-Frant/147588/6/0", "text": "Благороден неблагодарник и възпитан калпазанин; шампион на карти, пропилял графската си титла заради една обещаваща ръка на бридж; златен медалист по танцова фехтовка; разточителен кавалер и непоправим мечтател. Това еФрант, Котаракът Франт – героят от едноименната музикална илюстрована книга на писателя и виден котарак по душа Иван Раденков.   „Котаракът Франт и загадъчният остров“, най-новото заглавие в колекцията с издания за деца на „Ентусиаст“, проследява историята на група чудаци, които преодоляват различията си, за да постигнат една обща цел – да разгадаят мистерията на тайнствения остров и да освободят неговите обитатели. Освен увлекателен разказ за далечни пътешествия и вълнуващи приключения, книгата съдържа авторските илюстрации от проф. Виктор Паунов и диск с 14 детски песни и техните инструментали. Музиката е написана от група „Неутрино Рейс“ и е изпълнена от Вокално-театрална формация „Врабчета“ и Иван Раденков.   В главно действащо лице се превръща един котарак с бохемска душа и аристократично потекло. Франт е познавач и ценител на изтънчената кухня и кулинарните шедьоври, изискан и добре облечен кавалер, който обаче няма пукната пара в джоба си. Ето защо често му се налага да преспива по пейките в парка или да подлага на изпит гостоприемството, изпросено благодарение на нетрайните му приятелства, скрепени с много вино и танци.   Един ден, докато се разхожда безгрижно по френското крайбрежие, Франт намира заровено в пясъка писмо в бутилка от лимонада. В размития текст Котаракът открива зов за помощ от благородна котка, попаднала в капана на загадъчен остров. Решен да стигне до нея, Франт загърбва идиличното си ежедневие и се отправя на героична спасителна мисия. За щастие в това храбро начинание му помагат група необикновени особи – Роял Крокадайл, придворният крокодил на краля; капитан Едно-Две, който брои, когато стане напечено; професорът по топография, измервател на хоризонти и специалист по морската фауна Рак фон Бонфон. И Прумти, който, разбира се, е прумптикламатор рапидус или морски дрожд, по-известен в цирковите среди като „съществото, което казва „прумпт“, двугодишен екземпляр, трети разряд акробат, с трицилиндров турбокомпресор.   Книгата вече предизвика десетки положителни рецензии, една от които е на самия професор-доктор Рак фон Бонфон. Ето какво споделя той: „Прочетох книгата с интерес и на един дъх (вероятно защото бях под вода и бях поел дълбоко дъх). Въпреки че не бих я категоризирал като научно четиво, каквото бих предпочел, книжката представя нелошо хрониката на нашите приключения в онези паметни дни. В тази връзка бих я препоръчал на всеки, който има време за губене.“     Дами и господа, предстои ви да чуете разказа за един благороден неблагодарник и възпитан калпазанин; един невероятен котарак, който беше ненадминат в хитрините, а си служеше достойно и с шпагата. Позволете да ви представя шампиона на карти, пропилял графската си титла заради една обещаваща ръка на бридж… златния медалист по танцова фехтовка… разточителния кавалер и ненадминат мечтател:Котаракът Франт!  ", "date": "2018.02.19", "title": "„Ентусиаст“ представя: Франт. Котаракът Франт"}
{"url": "http://epicenter.bg/article/Balgarskoto-posolstvo-v-Nikoziya-otbelyaza-145-godini-ot-gibelta-na-Vasil-Levski--Snimki-/147598/6/0", "text": "На 19 февруари пред барелефа на Васил Левски пред българското посолство в Никозия се събраха много българи, които по покана на посолството изразиха почитта си към паметта и безсмъртното дело на Апостола на свободата.   В словото си посланик Георгиев посочи, че Васил Левски е част от България – минало, настояще и бъдеще. Заветите му са актуални и днес, ще бъдат актуални и в бъдеще, стига да ги четем внимателно и да ги следваме.   По повод 145 години от гибелта на Апостола на свободата Васил Левски, учениците от три български училища на острова – „Народни будители” в Паралимни, „Никола Вапцаров“ в Никозия и училище „Родна стряха” в Арадипу изнесоха вълнуваща програма, посветена на Апостола на свободата. Десетки българи поднесоха цветя пред барелефа на Васил Левски пред посолството.  ", "date": "2018.02.19", "title": "Българското посолство в Никозия отбеляза 145 години от гибелта на Васил Левски (Снимки)"}
{"url": "http://epicenter.bg/article/Chlenove-na-klub--Mladi-vazrozhdentsi--iznesoha-retsital--Saedinenieto-pravi-silata---Snimki-/147614/6/0", "text": "В специална програма, озаглавена “ Съединението прави силата “,  деца от различни етноси, членове на клубовете “ Млади възрожденци “ от София,  изнесоха днес пред паметника на Васил Левски в столицата рецитал с най-силните послания на великия българин.    Анжела Бонева, Мартин Тодоров, Едже Север Юмер, Тина Мушехян и Аглая Анави изчетоха заветите пред непрестанния поток от граждани, дошли спонтанно да се поклонят и поднесат цветя.    Пред паметника на Апостола, обсипан от ранна сутрин с букети и венци, “ Млади възрожденци “ от София и Кюстендил даваха почетен караул с истински пушки “ Манлихер “ в ръце.", "date": "2018.02.19", "title": "Членове на клуб “Млади възрожденци“ изнесоха рецитал “Съединението прави силата“ (Снимки)"}
{"url": "http://epicenter.bg/article/Nedyalko-Yordanov--/147619/6/0", "text": "Редом с поета беше и неговият приятел, композитор и изпълнител Хайгашод Агасян. Въведение направи Тодор Мадолев, директор на Разградския театър. Скъпи гости бяха проф. Огнян Герджиков, акад. Стефан Воденичаров, Малина Едрева, Валерия Велева, студенти от УНСС, членове на Оренда Топ 300, граждани. В продължение на повече от два месеца, всяка сутрин поетът публикуваше на своята страница във Фейсбук по едно ново стихотворение. То много бързо, само за час-два , събираше стотици лайкове и стопляше утрото на много хора.       Недялко Йорданов разказа и за дружбата си с Хайгашод Агасян.  Двамата изпълниха песни по стихове на поета. Незабравима, уникална духовна среща.  Срещата бе подкрепена от Винарска изба Бонония", "date": "2018.02.19", "title": "Недялко Йорданов и неговите \"67 сутрини\" във фейсбук книга"}
{"url": "http://epicenter.bg/article/Dvata-varianta-na-Botevoto-stihotvorenie--quot-Obesvaneto-na-Vaasil-Levski-quot-/147577/11/0", "text": "О, майко моя, родино мила, защо тъй жално, тъй милно плачеш? Гарване, и ти, птицо проклета, на чий гроб там тъй грозно грачеш ?   Ох, зная, зная, ти плачеш, майко, затуй, че ти си черна робиня, затуй, че твоят свещен глас, майко, е глас без помощ, глас във пустиня.   Плачи! Там близо край град София стърчи, аз видях, черно бесило, и твой един син, Българийо, виси на него със страшна сила.   Гарванът грачи грозно, зловещо, псета и вълци вият в полята, старци се молят богу горещо, жените плачат, пищят децата.   Зимата пее свойта зла песен, вихрове гонят тръни в полето, и студ, и мраз, и плач без надежда навяват на теб скръб на сърцето.             О, Майко моя, родино света! Защо тъй горко, тъй скробно плачеш? Гарване и ти, птицо проклета, над чий там гроб тъй грозно грачеш?   О, зная, зная, ти плачеш, майко, затуй, че ти си черна робиня; затуй, че твоят свещен глас, майко, е глас без помощ, глас във пустиня!   Плачи! Там близо до град София вида аз стърчи черно бесило. И твоят един син, Българио, виси на него... Със страшна сила.   Зимата пее свойта зла песен. Вихрове гонят тръни в полето и студ, и мраз – плач безнадежден! Навяват на теб, теб на сърцето!   Гарванът грачи грозно, зловещо, псета и вълци вият в мъглата; старци са богу молат горещо, жените плачат, пищат децата!   Умря той вече! Юнашка сила твойте тиране скриха в земята! О, майко моя, родино мила, плачи за него, кълни съдбата!    ", "date": "2018.02.19", "title": "Двата варианта на Ботевото стихотворение \"Обесването на Васил Левски\""}
{"url": "http://epicenter.bg/article/Delyan-Peevski-v-intervyu--Polititsite-ni-da-prestanat-da-se-darzhat-kato-tiyneydzhari-v-diskoteka/147582/11/34", "text": "  - Аз вече изразих своето отношение в изявлението си до медиите. Не приемам да бъда замесван в техните конфликти, било то личностни или от друг характер. Най-лесно е да се лепи етикетът „Пеевски” на всеки проблем, но това не е решение. Ако смятат, че аз съм нещо „лошо”, да кажат защо. Президентът Радев заяви, че имам обвързаности с премиера и че той ми разпределял обществени поръчки, да каже сега и кой му е дал такава информация.   Защото това са лъжи, разпространявани от медиите на една група олигарси с единствената цел да оказват натиск върху премиера и институциите и да манипулират общественото мнение. Не ми се иска да вярвам, че и президентът Радев е попаднал под влиянието на този кръг олигарси. Очевидно е обаче, че той заговори именно с тяхната риторика. И това няма как да не ме обижда, защото е лъжа. А за лъжите се дължи извинение. И до мен стигат приказки как разни хора, близки до Радев, ходят по чаршията и обясняват, че моделирали мнението на президента. Но не коментирам слухове. И ако президентът е бил подведен или заблуден, да каже от кого. Държавните мъже трябва да се отнасят по-отговорно към държавата и да преодоляват търканията си, тъй като поведението, което наблюдаваме сега, е твърде лош знак към хората.     - Това са медиите на кръга „Капитал” на Иво Прокопиев, както и сайтовете на Огнян Донев и Цветан Василев. Има и такива, които гравитират около тях.     - Те никога не са били истински врагове. Да, вярно е, че „Капитал” на Прокопиев пръв разкри факти за банковата пирамида КТБ още през 2012 г., ако не се лъжа. Но генезисът на Прокопиев и Василев е един и същ, както и един е техният създател. Имам предвид Иван Костов. Именно Костов назначи Прокопиев за милионер за една нощ с приватизацията на „Каолин”.   Всички знаете историята на тази сделка. Именно при управлението на Костов и Василев успя да придобие контрола над КТБ при доста неясни обстоятелства. Така че войната между Прокопиев и Василев, ако въобще можем да я наречем така, бе война на двама създадени от Костов олигарси за сърцето на своя създател. Или казано просто - война за първото място до Костов. Ще ви кажа и какво според мен породи конфликта между двамата. Прокопиев винаги е искал да има своя банка и е започнал да работи по такъв проект, мисля, че се е казвал „Финансиа банк”, а Василев всячески не е допускал това да се случи, защото е искал да бъде единствен финансов център в групата на Костов.   Предполагам, че страхът на Костов сблъсъкът между двамата да не извади на светло още тогава пирамидата КТБ, го е мотивирал бързо да ги сдобри. Всички те много добре са знаели какво се е вършило в банката. Поради тази причина и днешната симбиоза между Прокопиев и Василев, както я наричате, не е нещо изненадващо за мен. Въпреки приятелските ми отношения с Цветан Василев тогава, аз винаги съм стоял встрани от КТБ и никога не съм искал да бъда част от отбора на Костов, тъй като олигархията, която той създаде, или по-точно назначи, по време на своето управление, ограби България. Това е и причината днес да бъда атакуван по всякакъв начин от същата тази олигархия. Защото я разобличавам през моите медии.     - Натоварващо е, разбира се. Но така работи медийната машина на олигархията. Те създадоха образа на „универсалното зло Пеевски”, защото им бе удобно години наред да се крият зад него. Каквото и да се случеше в държавата, цялата им машина за манипулации започваше да повтаря „виновен е Пеевски” и да сипе едни и същи лъжи по мой адрес. Колко медии се прехранват единствено с писане против мен можете да прецените сами.   Всичко това има своето логично обяснение. На олигарсите на Костов им трябва прикритие, трябва им образ, който да обира общественото неодобрение, за да не стигнат хората до истината за техните кражби. Няма нищо вярно в купищата фалшиви новини по мой адрес, нито един факт, само инсинуации, обиди и клевети. За съжаление късно си дадох сметка за причината за поръчковото ми омаскаряване. Първоначално не им обръщах внимание, но лъжите и манипулациите вече минават всякакви граници.   Какво ли не чета за себе си и се учудвам как успяват да съчинят толкова откровени небивалици, явно много болни мозъци работят при тях. Превърнат съм в мишена на тази огромна армия за дезинформация, впрегната да работи за поддържането на негативния образ на Пеевски. Но въпреки всичко целта, която съм си поставил - да осветявам същите тези олигарси и кражбите им, ми носи истинско удовлетворение.     - Не е гняв, а равносметка. Аз съм само на 37 години, а вече толкова време тези хора се упражняват върху името ми. Когато те са забогатявали от бандитската приватизация на Костов, аз съм бил ученик. Години наред олигарсите крадат националния ни капитал, докато същевременно лъжат и манипулират обществото, че са „бели” и „чисти”. Но аз няма да спра да казвам истината за тях, каквото и да ми струва. А българските избиратели винаги са имали усет към фалшивото и са разпознавали кой иска да се възползва нечестно от тях. Затова и партиите на същите тези олигарси ДСБ и „Да, България” останаха без представителство в парламента.     - Законопроектът, който внесохме с колегите ми от ДПС, се отнася за всички медии – печатни издания, интернет сайтове, радия и телевизии, и цели публично да се разкрият собствеността и финансирането на медиите. Законопроектът е гаранция за медийната прозрачност, за която толкова много се говори. Разбира се, винаги има и недоволни, но именно по недоволството ще познаете кой се страхува от осветяването на собствеността и финансирането. Защо? Може би защото лъжите им че съм медиен монополист и притежавам разпространението на вестници в страната ще лъснат. Все пак не питайте мен за причините, питайте тези, които атакуват законопроекта.   Собствеността в медиите и тяхното финансиране трябва да са публични. Само така хората ще могат да направят преценка на коя медия да се доверят, коя е наистина обективна и независима. Несериозно е как „Капитал” на Прокопиев се самоопределя като „независима” медия, вероятно за да отговори на изискванията за получаване на следващия финансов грант. Само читателите могат да определят една медия като обективна или независима, а днес има прекалено много медии, особено интернет сайтове, които са постоянен източник на фалшиви новини.     - Обвиненията произлизат от лица, които се прехранват от грантове и не е изненада, че се включват в общата говорилня против законопроекта. Говоря за политици, командвани от олигарсите Прокопиев и Донев. Намирам тезите им за напълно фалшиви. Какъв конфликт на интереси може да има при законопроект, който отговаря на обществения интерес, не увеличава административната тежест и не е насочен към един или друг субект, а към всички медии?   В случая аз упражнявам едно конституционно право на народен представител – правото на законодателна инициатива. Нищо повече. Дали ще гласувам в пленарната зала или не е друг въпрос, но дори и тогава според мен конфликт няма, защото нямам никакъв „частен интерес” или „облага” по смисъла на закона. Въпреки това съм сезирал дирекция „Правна” на Народното събрание и ще се съобразя с нейното становище, каквото и да е то. Всъщност въпросът за конфликта на интереси не е толкова важен, важен е законопроектът. Явно текстовете в него притесняват кръга „Капитал” и затова търсят всевъзможни начини да отклонят общественото внимание.   Нека Христо Иванов първо да прочете препоръките на европейските институции за медийна прозрачност и да види какво от законопроекта не отговаря на тези препоръки. И не само да прочете, а да отговори, след като е толкова заинтересуван от медиите, защо докато беше министър, а неговите приятелчета от ДСБ бяха в парламента, не внесоха закон, който да отговори на тези препоръки? Сега явно ги е заболяло много, защото такъв законопроект е внесен от Пеевски, а те само празнословят.     - Не става въпрос за регулация, а за деклариране и публичен списък, чрез който всеки ще може да види има ли монопол в тази дейност. Между другото, това е поредната лъжа на медиите на Прокопиев – че съм бил монополист на този пазар, след като нямам нито един обект за продажба на вестници и нито една фирма, която да дистрибутира печатни издания. Тази лъжа се повтаря от години. Ще ви кажа как на практика работи машината им за манипулации.   Първо пишат в „Капитал” и „Дневник” – „говори се”, „спряга се”, „както се смята” или нещо друго от рода „една жена каза на пазара”, а след десетата статия по темата вече започват да твърдят „така е”, „той е собственик”, „той е монополист”. Приписват ми собственост и връзки къде ли не. Така работи машината им за фалшиви новини. После тези лъжи се препечатват в свързаните с „Капитал” медии и колелото се завърта. Целта им е чрез многото повторения на фалшивата информация хората най- накрая да започнат да й вярват. Как ще ги наречете – това са хора с напълно фалшив морал. Затова сега говорят против законопроекта, защото ще стане ясно кой лъже и кой не. Но искам ясно да заявя – не съм вносител заради тях, а заради принципната ми позиция, че медиите трябва да са на светло и да е видно как се финансират.   За какъв монопол въобще говорят, след като аз притежавам няколко вестника, а срещу мен работи огромна машина, включваща вестници, сайтове и най-важното - националните телевизии. Да, и трите големи телевизии са превзети изцяло от хора на Прокопиев и Христо Иванов. Дори в скандалните стенограми АРГО от конспиративната среща на олигарсите с техните придворни журналисти и политически слуги самият Прокопиев признава, че контролира мейнстрийма. Те се разобличиха сами. Отделно достатъчно е да проследите само сутрешните блокове на телевизиите, гостите им и темите, които се обсъждат и ще ви стане напълно ясно кой има медиен монопол. Няма да съм аз. Какво повече да кажа. Това е истината. И тази истина ще се потвърди, ако държавата, в лицето на съответните регулатори, направи обективен анализ на медийната среда, вместо да ни пробутват платените от олигарсите анализи на всякакви НПО-та.     - Нямам илюзии, че действията ми се харесват на хората, които ограбиха активите на КТБ. Лъжите им, че аз имам участие в разграбването на активите, без нито един факт в подкрепа на това, също не успяха. Целта на крадците е да объркат хората и това най-лесно може да се постигне, като постоянно обвиняват някой друг. Моята съвест е чиста. Нямам невърнати кредити в КТБ или други задължения към банката, нито лично, нито чрез мои фирми. Не съм участвал по никакъв начин в разграбването на активи, закупени с парите на банката. Всичко друго е поредната фалшива новина, пусната в обращение. Затова и внесох този законопроект, за да се дадат повече възможности на синдиците да върнат прехвърлени вече активи, закупени с парите на вложителите, в масата на несъстоятелността.   Аз такива активи нямам и законът не ме притеснява, но други явно се притесняват. В този смисъл президентът Радев също заговори срещу приемането на закона, без да стане ясно точно какво искаше да каже. Нека се определи, ще наложи ли вето или не, за да е ясно чии интереси ще защитава – на ограбилите активите на банката, които се страхуват от приложението на закона, или на синдиците и Фонда за гарантиране на влоговете, които трябва да върнат откраднатите активи в масата на несъстоятелността.     - Основен проблем в несъстоятелността на КТБ е фактът, че активите, закупени с пари на банката, не са й били предоставени в обезпечение и са отдалечени от банката през няколко нива от кухи фирми. С едно изречение – спрямо тези активи синдиците пряко не могат да водят съдебни искове. Това именно положение трябва да се преодолее със закона. Да се възстановят всички обезпечения, които квесторите на КТБ неясно защо са заличили, както и всички сделки с акции и дялове, извършени от длъжници на банката, да бъдат недействителни. Фиктивните прихващания също.     - Каква собственост? Откраднатата от КТБ? Да, засяга се! Това е идеята на закона – възможно повече активи да се върнат в масата на несъстоятелността. Естествено че крадците ще са недоволни и ще критикуват. Вие друго ли сте очаквали? Фалитът на КТБ показа, че действащата законова уредба не е ефективна и не може да върне активите, предвид сложната система от кухи фирми, използвана от Цветан Василев, която стои между банката и съответния актив. Затова е необходимо по-адекватно на фактическото положение законодателство. Да, може идеите в закона да се струват дори и противоконституционни за някои критици, но се надявам да бъдат за сметка на това много ефективни.     - Знаете добре кои са, защото на страниците на „Телеграф” многократно сте ги разкривали. Това са Цветан Василев, Гриша Ганчев и други лица от тяхното обкръжение. През периода на квестурата избирателно бяха заличени обезпечения върху съществени активи и благодарение на това същите бяха прехвърлени няколко пъти! Спомнете си фарса как Цветан Василев продаде за 1 евро знакови предприятия като БТК, „Дунарит”, „Авионамс”, „ТВ 7”, НУРТС, имаше и още, за които първоначално твърдеше, че уж не били негови. Продаде ги на подставеното лице Пиер Луврие, който после му ги върна, след като обществото реагира остро на тази манипулация. Същите предприятия са купувани с парите на вложителите на банката, но Василев си ги считаше за свои и се разпореждаше с тях.   Защо Василев не ги прехвърли тогава в полза на държавата, вместо да ги харизва на някакъв измислен „инвеститор”? Така щеше да се реабилитира поне малко за криминално източената банка. Но явно целта му не е била такава. Явно е купувал активи с парите на КТБ с ясното съзнание, че са негови. И след фалита на банката започна да се разпорежда с тях в полза на своите хора като Ганчев, Емилиян Гебрев и други. После обвиняват мен, че чрез този закон съм искал да ограбя КТБ? Пълен абсурд. Какво да ограбя и как? Като се възстановят всички обезпечения на банката, както предлагам да стане в закона? Държавата проспа няколко години, оплетена във фалшиви новини и мрънканията на избягалия в Сърбия Василев, вместо да действа решително.     - Това е висша форма на наглост – да си избягал от правосъдието, да си отговорен за кражбата на милиарди и същевременно да приказваш колко си „морален”, да плащаш очевидно с откраднатите пари на армия от журналисти, за да лъскат имиджа ти и да обвиняват всички, които са изнесли истината за тези грабежи. Явно Василев вече е загубил връзка с реалността и живее в някакъв свой илюзорен свят. В който свят той е прав, а всички останали са грешни. И какъв закон „Магнитски”? След като Василев не успя с руските си приятели да ограби някои от най-значимите активи на КТБ, сега се моли на САЩ да уважат абсурдната му жалба срещу мен. Всички помним Пиер Луврие, Дмитрий Косарев и цирковете, които същите разиграваха пред обществото. Несериозно е въобще да коментирам. Искрено се забавлявам обаче на опитите на Василев и лобистите му да ми пришият някаква несъществуваща руска връзка, която да ги ползва за „Магнитски”.     - Не ме притеснява. На лъжите на Василев трябва да се отговаря с истината. Аз говоря истината и затова съм спокоен.     - Не за да ме защитават, а за да се установи истината. Че става дума за поредната манипулация на един избягал престъпник с много пари. Институциите в САЩ нямат информация и ако не им се говори истината, могат лесно да се заблудят. Не се съмнявайте, че Василев е впрегнал огромен ресурс в опит да манипулира и тяхното мнение.     - Не се страхувам. Така наречените мои противници са хората, които ограбиха България. Приватизаторите от бандитската приватизация на Иван Костов и техните днешни марионетки политици. Разобличавал съм ги и ще продължа да го правя, защото хората трябва да знаят истината и да не позволят на същите тези олигарси да пленят отново държавата. Поради тази причина ще продължа да работя върху трите най-болезнени за тях теми – кои са те, как са забогатели и как се опитват днес да манипулират обществото като узурпират медиите и възможността хората да бъдат обективно информирани. Само така истината за прехода ще излезе наяве.   А българските политици трябва да престанат да се държат като тийнейджъри в дискотека, носещи се безметежно под звуците на музиката, а да започнат да мислят за хората и да мислят не от днес за утре, а с далечен хоризонт. Защото някой ден хората неминуемо ще им потърсят сметка какво са свършили за тях.  ", "date": "2018.02.19", "title": "Делян Пеевски: Политиците ни да престанат да се държат като тийнейджъри в дискотека"}
{"url": "http://epicenter.bg/article/Prof--Mladen-Grigorov-/147608/11/0", "text": "    - Не само за Средновековната история на България, за цялата наша история бих казал, че има две големи трагедии, които са заложени в народната душа, независимо от интелигентността на Българина. Това са битката при село Ключ и последващото ослепяване на пленените български войници и баташкото клане. В чисто исторически план битката при Ключ предвещава края на Първото българско царство. Да, то просъществува още 4 години, но практически в непрекъснати конвулсии и боеве с огромно превъзхождащия противник – войските на Василий II Българоубиец. На него трябва да му се признае, че е бил изключителен военно началник и много упорит войн, докато не е приключил българската държава не е престанал с набезите си за покоряването й.   - Това действително е точно така – 50 години се водят боевете между България и Византия, с въпросната упоритост и от двете страни. Безспорно по-голяма бих казал от страна на Василий II Българоубиец, но упоритостта на цар Самуил и на войводите му, както са ги наричали тогава, имам предвид Кракра, Ивац, Николица и т.н., оказват яростна съпротива на превъзхождащия ги враг и успяват да задържат държавата в продължение на 50 години. Ако битката при Ключ е била спечелена от нас, а ние сме били на крачка от това, тогава едва ли България е щяла да падне под византийско владичество. Неправилно се употребява специално за тази епоха робство – да, робство е турското. Аз лично съм привърженик на тази терминология и има многобройни доказателства, но при Византия става дума за владичество, защото фактически България наистина е загубила независимостта си, не е имала цар, но оттам нататък Василий е бил доста добър дипломат всичко е запазил – и църква, и боляри и т.н. Дори е издигнал някои от тях в своя двор в Константинопол.   - Били сме на крачка, защото цар Самуил е очаквал настъплението през Ключката клисура. Изградил е много добра отбрана, която е започвала на 700 м. височина в Беласица, там е първата крепост, чиито останки стоят до ден днешен. Седловината, на която се намира се казва Гергевче, всеки може да види останките там. След това надолу по склона на Беласица е имало дървени и каменни прегради, землени насипи. Това е продължавало през цялата хълмиста долина, която е между Ключ и Огражден и също до ден днешен има запазени натрупани камъни от това време и така наречените деми, тоест малки укрепления. Практически отбраната е била изградена отлично. Доказателство за това са самите византийски летописци, които пишат, че императорът лично е ръководил нападенията срещу тази преграда, като се е опитвал пробивът да стане на най-уязвимото място – там, където хълмовете са най-ниски, точно до сегашния паметник в парка. Те пишат, че атаките са били повече от 10 и всички несполучливи. Толкова много жертви са дали византийците, че долът, който се намира точно пред паметника и в ляво от него се нарича и до ден днешен Смърдешница, заради миризмата на разлагащите се трупове от боевете. Василий е бил пред отказване, това пишат самите византийски летописци – „императорът видя, че няма да успее и реши да се отдръпне, когато при него дойде пловдивският управител Никифор Ксифий и му предложи да направи обход през Беласица“. Точно този обход е злощастието за нашата армия, тъй като тя не го е очаквала, не е знаела нищо за него. От сегашна гръцка територия се прави обходът през малко по-ниските части на Беласица и точно в местностите между селата Срът и Ключ удрят в гръб армията ни, войниците се разбягват, защото не са очаквали това. Започва неимоверна сеч, доста преди ослепяването. Тази сеч е причина една от местностите и до ден днешен да се нарича Кокалица, това е една голяма поляна, където явно са загинали много наши войници. След това се пленяват 15-те хиляди души. Ако не е имало този обход на Никифор Ксифий ние сме щели да спечелим битката. Интересно в тази посока е, то е и известно, че в началото в продължение на 10-15 дни Василий II е държал пленниците без да посяга върху тях. Тъй като и двете държави са християнски убийството на пленени войни не се е считало за голямо достояние, в боя да, но когато го плениш не. Тогава един от неговите военноначалници, който му е бил любимец, солунският управител Никита Хониат тръгва с част от армията на Василий II да преследва отстъпващите Самуил и сина му Гаврил Радомир, които се затварят в непристъпната крепост на днешния македонски град Струмица. В последствие се изтеглят към Прилеп и там Гаврил Радомир прави изключително успешна засада. Разбива отряда на любимеца на Василий II и лично го убива. Цитирам византийски летописец – „когато императорът научи това плакала цяла нощ и сутринта заповяда ослепяването на пленените български войници“. Това никой не може да докаже, никъде не е казано, но предполага и е било обичай в Римската империя, а Византия е Източна Римска империя, двуполовият интерес. Тоест може би въпросният солунски управител е бил любимец отвсякъде погледнато на Василий II. Разбира се това е само предположение. - За тези наименования – Кокалица и името дори на селото Скрът, само че не като Скрът, а като Скръб, има не само предание, а и точен и ясен надпис. Всеки може да види този надпис малко след село Коларово, където има цех за газирани напитки, отзад на една поляна с камъни. На два от тези камъни има надписи, на които със старобългарски букви пише Кокалица и Скръб – отсечени са явно с копие, личи си, че не са от вчера. Тоест името село Скрът е било Скръб, за което има и други податки. Попитахте ме за Вадичоник. Лично аз не знаех за тази местност и преди много години, когато още го нямаше паметника на Самуил, бях там, където е сега монументът, попитах две жени къде точно са вадени очите на войниците по преданията. Те ми посочиха село Скрът, което се намира в полите на Беласица и ми казаха, че там има местност, която се нарича Вадиочник. В края на селото има една поляна с голяма скала, която явно пази спомена за това събитие, тъй като е паднала там преди хиляди години от Беласица. Съгласете се, че никъде в България няма място, което да се нарича Вадиочник и да съвпада едно към едно с мястото на събитието. Не може да не се вярва на топонимията. Там с мой приятел поставихме една плоча, но за да нямаме спорове с историците, които обичат книжните факти, а не уважават топонимията, написахме – „тук, според народното предание, през лятото на 1014 г. са ослепени част от войниците на цар Самуил по заповед на византийския император Василий II Българоубиец, вечна им памет“. Минавам на втората част от въпроса за подобно наименование, не е едно към едно, Вадоча се нарича в Македония. Там има две становища. Едното е, че става дума за мъченици от 4 в., които са ослепени, а след това са избити от римляните заради това, че са били християни. Те са известни, мисля че бяха 15 мъченици от Струмишко. Твърде е възможно и там да е станало това нещо, защото има и предания и до известна степен доказателства, че не само на едно място са ослепени тези 15 000 души, а на няколко места между сегашния паметник на цар Самуил и Струмица, тоест в рамките на 30 км. Точно под паметника има една огромна поляна и няколко дола, в ляво от нея. Един от тях се нарича Очици, което също едва ли е случайно.   - Да. Явно, след като са ослепени една малка част от войниците отиват при Самуил. Това става причина за смъртта му, това е известно, при гледката той получава инфаркт и умира след няколко дни. Това е описано също от летописците, разбира се терминът инфаркт тогава го няма и са писали призля му, сиреч прилоша му. Някои от ослепените войници може би са се пръснали по родните си места. Други са били пленници и са използвани като работна ръка, след фактическото освобождаване от мястото, където са ослепени. Типичен случай е село Белащица, единствената разлика със сегашната Беласица е буквата щ. На какво се обосновава това? Въпросното село е било имение на Никифор Ксифий, човекът, който превежда византийците в гръб на армията ни през Беласица. В чест на тази победа той издига манастир, който съществува и до ден днешен, казва се „Св. Георги Победоносец“. Там има предания – едното, че селото е кръстено на Беласица, а другото, че слепи пленници са строили манастира и са си мили очите в аязмото му. И до ден днешен според народа това аязмо лекува болни очи. Ето един типичен пример на топонимия, свързана с дадено събитие. Друго едно село е Добърско, което се намира в община Разлог. Там нещата са още по-силни, защото в църквата, чиито стенописи са от 17 в., има стенопис на ослепените войници на цар Самуил. Никъде другаде няма такова нещо. В двора на църквата също има аязмо, за което се счита, че лекува болни очи. Като лекар не мога да повярвам, че аязмото лекува очи, но в случая уважавам преданието. - В тази легенда според мен има нула истина, поради една много проста причина – цар Самуил не умира край Охрид. Може би е измислено от македонистите. Цар Самуил умира на остров св. Ахил в Малкото Преспанско езеро. Историята е много интересна. Византийската империя е многонационална, не е гръцка, голяма част от императорите не са гърци, а сирийци, ливанци, дори Василий II е арменец. Византийската империята, по традиция от Римската, не е изградена на национален принцип, а на верски. Това е една християнска империя. Цар Самуил именно, за да привлече тази част от византийците, които са славянофони отива в Лариса и взима от там мощите на св. Ахил. Доколкото знам св. Ахил за гърците е това, което за нас в св. Иван Рилски. Взима мощите, занася ги на острова на Малкото Преспанско езеро, където си изгражда резиденция и една огромна църква, чиито зидове на 6-7 метра стоят още, фактически няма само покрив. Стенописите са свалени и се намират в Музея за византийско изкуство в Солун. Точно там през 60-те години на миналия век гръцкият византолог проф. Николаос Муцопулос, откривайки мощите на св. Ахил и връщайки ги обратно в Лариса намира й гробовете на цар Самуил, Гаврил Радомир и на Иван Владислав. На гроба няма надпис, доколкото знам го идентифицира по няколко белега – единият е зарасналата на криво ръка след една злощастна за Самуил битка при р. Сперхей, парчета от одеждите върху скелета с изображение на папагали, които се смятат за символ на царския род на Самуил. Няма 100-процеднтово доказателство, но твърде вероятно е това да е гробът на Самуил. До него се намира на Гаврил Радомир с избитите му деца и на Иван Владислав. Със сигурност обаче се знае, че Самуил е умрял на този остров, точно там е посрещнал част от ослепените си войници и е получил инфаркт. Тази охридска легенда не е от тези, в които има част от истината. - За съжаление освен разкопаването на църквата и един малък манастир, който няма общо с цар Самуил, намиращ се край брега на езерото, датиран е от 17 в., никакви други разкопки не са правени. Включително и на мястото, където е била предполагаемата резиденция на цар Самуил. Тя е ползвана от Гаврил Радомир и от Иван Владислав. Интересна история е, че точно там Иван Владислав поканва на среща зетя на цар Самуил, който е женен за дъщеря му Косара, казва се Иван Владимир. Той е сърбин, канонизиран е. Намирал се е в рамките на Самуиловото царство, но Самуил не се е отнасял към него като пленник. За това говори и самия факт, че дава за негова съпруга дъщеря си. Имало е някакво спречкване с последния български цар Иван Владислав. След разговора, когато Иван Владимир излиза точно от тази църква на остров Св. Ахил на самия й вход, по заповед на Иван Владислав, го убиват. Както казах той е канонизиран, доколкото знам мощите му се намират в Албания. - На някои места зидовете на църквата са запазени на 6-7 метра височина. Имало е стенописи, личи си къде са били. Те са свалена и това е правилно, за да не ги унищожи ерозията. Намират се в Музея за византийско изкуство в Солун, където се намират и костите на цар Самуил. Дори костите бяха показани на президента Росен Плевнелиев и на цар Симеон, които бяха на посещение там. Малко унизително е за държавата ни, но гърците поставят едно много голямо условие за връщане на костите срещу връщане на всички реликви, които нашата армия е взела през Първата световна война от два манастира в Северна Гърция. Специалистите трябва да преценят кое е по-ценно за нас. Чисто емоционално за мен по-ценни са костите на цар Самуил. Лошото е, че държавата ни не иска от гърците поне да съхраняват костите по-приемливо, а не в кашони в подземията. Все пак това са кости на един християнин. На гроба на Самуил гърците не разрешават и кръст да сложим, там няма нищо. Ако държавата ни ги беше натиснала поне за това, както сме и членове на ЕС, мисля, че можеше да се постигне това. Ние сме безкрайно неупорити в почитта си към собствената си история, особено когато става дума за чужденци, което е много тъжно. - В цялата страна има топонимия колко искате. Говорихме само за Самуил. Но примерно на колко места у нас има кръстена Момина скала? Това не е случайно. Обикновено легендата е за хвърлили се двойки и жени в резултат на преследване за потурчване. Факт е, че насилието за потурчване у нас е съществувало в продължение на няколко века. Те сега се хващат, че по икономически причини някои се били потурчили. Безспорно е имало и такива, но масовото потурчване е направено така. При част от историците ме дразни следното – не можеш да излизаш с приказката нов прочит на историята. Историята си има прочит такъв, какъвто ти го дават тези, които са живели тогава. Не мога аз да знам повече за началото на турското робство, когато българският народ е бил така изтребен, че сме били пред тотално изчезване. Не мога да не вярвам на песента за Балканджи Йово, на набитите на колове хайдути и т.н. Нов прочит на историята не може да има, има прочит на историята такава, каквото наистина е била, каквато ни казват нашите предшественици. Ами не било робство, като не е робство защо най-уважавания българин Васил Левски казва: „Аз, Васил Лъвский в Карлово роден, от българска майка юнак аз роден, не щях да съм турски и никакъв роб…“. Е, аз на него ли да вярвам или на сегашните дълбокомъдрени философи?  ", "date": "2018.02.19", "title": "Проф. Младен Григоров: Цар Самуил води 50 години войни с Василий II, за да запази държавата"}
{"url": "http://epicenter.bg/article/Vezhdi/147617/11/0", "text": "  –    –  – Връщам се в живота си, защото всеки, който обича своята професия, създава онази аура, в която той казва, че е неговият живот. Това, което човек прави през целия си живот, е неговото съществуване. Връщането към моята професия, която упражнявам вече толкова години, връщам се към истинския си живот – да правя скулптури. Благодарение на скулптурата създадох име, слава, хранех семейството си. Каквото имах да вземам от живота, аз го вземах чрез изкуството. Връщам се към занаята си. Започнах да правя изцяло нови неща и в тази изложба ще има непоказвани досега произведения. За пръв път в живота си ще покажа рисунки – черно бели ескизи към всяка скулптура. За мен се получи интересно – надявам се и на приятелите ми, които ще дойдат на изложбата. Влязох в истинския въздух. Слава Богу, че владея една способност – да вървя с баланс, защото истеричните отскачания явно вече с годините са изчезнали. Гледам спокойно да си довърша нещата. Годините вървят заедно с мандатите. Ето, гласувахме поправки в закона за киното, подготвяме закона за авторските права. Пак бях депутат, когато в края на 2013 г. успяхме да внесем закона за 10 процентното облагане на хазарта за културата. Искам да бъда и в политиката полезен. Стремил съм се и сега също – да правя полезни неща в името на българската култура. Някои не го искаха, други не го разбираха, особено “специалистите по всичко”. Този момент за мен е най-важен – да бъда полезен за моите приятели и колеги, които свързваме с българското изкуство. Това е моето семейство, пред което винаги съм стоял и ще се върна при него.   –  – Не, няма. Не бива завръщането да е повод да напускаш друго. Завръщането е осмислено. Онова, което ми се случи в здравословен план, ме уплаши много, защото в един момент си помислих, че никога няма да се завърна към бронза, към материала, към камъка. Близо две години имах забрана да работя с бронзов прах, каменни прахове, химикали и патини – изобщо всичко, което би могло да ми навреди. Господ дано да ми е дал шанс. По една свещ за Бог – независимо кой е той. Ако има Бог, винаги ще паля по една свещ за него. Да ми даде шанс и да продължа живота си пълноценно . Мисълта, че може да се наложи да не пипам бронз и камък, скулптура, ме ужасяваше. А цял живот съм го правил. Това са инстинкти. Това са навици, сънища, дни, вечери, радости, ядове…това е целият ми живот. Слава на Бога, лекарите вече ми казаха, че с маски и предпазни средства вече мога да работя. И сега вече съм щастлив, че отново правя планове и проекти. Ние, художниците, сме големи мечтатели, а животът е много кратък. Вече имам един проект, една тема, по която работя, тя е библейска и човешка.   –  – Има и нещо езическо в нея. Ритуал от много преди Христа. Но нека да я започна. По-скоро мога да кажа, а и вие знаете, че през последните години работих основно акварели, все си мислех, че след едно боледуване човек ще бъде черноглед, зъл, сив – странно, при мен избликна цвета. Много цвят, много жизнерадост – тези дни си ги прехвърлих да ги видя. Явно желанието ми за слънце и живот отключи в мен нещо по-свежо. Но сега е шансът ми да покажа и нова скулптура. Направих и каталог на всичко, което съм работил след болестта и не е показвано. Осъзнах, че всичко, което събирателно държи разпръснатите по колекции скулптури, е каталогът.   –  – Няма да забравя, когато едва трийсетгодишен спечелих една награда на името на Данте Алигиери за участие в едно световно биенале. Тогава имах аудиенция при папа Йоан Павел II. Бях по едни дънки и якенце, нямах фотоапарат даже да се снимам за спомен. Сега както премиерът Борисов казва, че “папи го галят по главата” и аз бях щастлив нееднократно да видя папските коридори, където са оставили ярки следи Ел Греко, Караваджо, Рафаело, Микеланджело. Изключително преживяване.   –  – Докато бях министър пропуснах доста покани, отправени към мен. Със “Завръщане” стартирам от една прекрасна галерия на “Сан Стефано”. На 18 април с един талантлив български живописец – Николай Янакиев откриваме изложба в Люксембург, в “Галерия 88”. Ще открия и една изложба в Лондон в една от най-знаковите галерии там. Август ми предстои и много дълго отлагана изложба в Монте Карло, следва уточняване на дата за Третяковската галерия. Догодина продължавам със забавени изложби и в Турция. Да даде Господ да се случват.   –  – Улавям, че през последните години нашата основна храна е скандалът. Разбира се, това се оказа любимо средство както на медиите, така и на читателите. Първо, имам изключително силен респект към институциите на Република България. Искам в една правова и една демократична страна нейните високопоставени мъже да разговарят държавнически. Имам уважение както към президента, така и към институцията. Десет години съм работил с премиера Бойко Борисов. Някои използват скандала, за да правят тиражи. Винаги може да има различни мнения между двама големи мъже, човешко е те да бъдат по-остри. Това, което трудно приемам е, да се говори през медиите. Смятам, че и двамата са достойни мъже . Смятам, че те ще си вземат бележка от случилото се в името на българската държава. Премиерът Бойко Борисов отдавна мина границите на обикновения политик – той е държавник на много високо ниво. Той прави много сериозни и интересни ходове и те са по-важни за страната ни. А колкото до президента Радев – той е един човек със сериозна професия. Да, разбира се – нов е в политиката, ще се учи в движение. И аз не бях научен да бъда министър. Всички се хванахме за ръце да се учим в движение и в името на българската държава. Дълбоко вярвам и съм сигурен, че те ще намерят общ език в името на България. Да консумираш грешка е едно, а да установиш грешка е друго. Всеки греши, но по-важно е като държавници да водят страната ни в правилната посока. Втора година никой не отбелязва, че темата “бежанци” у нас я няма. Че днес не се вълнуваме, как селата не искат временни центрове за мигранти. Тази тема изчезна. И тя не изчезна от само себе си. Благодарение на изключително добрата дипломация в лицето на българското правителство и на премиера Бойко Борисов на границата на България е спокойно. Някои искат да го унизят, че едва ли не той е пощальон на турския президент Ердоган. Това е нелепо твърдение. Турция е най-големият ни съсед и точно голямата дипломация може да направи малкия народ значим. Това е по-полезно за страната ни. Смятам, че Бойко Борисов демонстрира във външната политика невероятни умения и талант. Това трябва да го приемем,защото това е истината. Както трябва да приемем, че три мандата той е победител на избори. Значи хората го харесват и той прави нещо добро за хората, което се отчита. Всичко останало е самодейно говорене и е от лукавия.   –  – Когато получиш обида от човек, който не е важен за теб, ти го подминаваш. Дори не подозираш, че сте живели в едно и също време, махваш с ръка. Но при приятелството – когато те предадат, там болката е много силна. По-силна е и от раната. Защото човек инвестира в приятелството много време, много доверие, много отношение, много обич, много нощи и дни. И когато това се разпадне за секунди заради предателство – болката остава много силна. Физическата болка се преодолява дори по-лесно. Човек е такова същество, че успява да овладее и физическата болка. Хората са различни по характер. Зависи кое се отключва в един момент. И доброто, и злото го има в човека. Зависи на кое решаваме да подчиним живота си. Когато майките ни раждат, те ни раждат невинни . Битката за добро съхранява, а лошотията погубва.   –  – Преди ги преживявах. Но след като осъзнах, че може да не се събудиш една сутрин, тогава разбрах, че е безсмислено. И гледам тази енергия да я насочвам към съзидание. Слава Богу, върнах се към скулптурата. Има неща, които трудно се прощават, но е добре да се подминат. Имам тесен кръг от добри приятели и никому лошото не желая. Важно е да не вредиш, да не води злото. Ако емоцията понякога взема връх – не е фатално, казваш крива дума. Много е лесно, много бързо става да накърниш някого. Но най-трудното нещо в живота е да имаш куража, достойнството и мъжкарлъка да се извиниш, когато си сгрешил.  ", "date": "2018.02.19", "title": "Вежди Рашидов: Някои искат да унизят Борисов, че едва ли не той е пощальон на Ердоган.Това е нелепо!"}
{"url": "http://epicenter.bg/article/Politologat-Parvan-Simeonov/147624/11/0", "text": "  - Добро утро! - Не се случва нищо различно от това, което съм си позволил да прогнозирам много от отдавна чрез вашия ефир. Говорили сме, че президентът Радев има почти два пъти по- високо доверие от премиера Борисов. В такива случаи, когато премиерът види конкурент, се опитва да го приобщава. Говори ли сме също, че Румен Радев ще се опитва да излиза от тази мечешка прегръдка, като атакува Бойко Борисов. Споменавал съм също, че партията ГЕРБ, а не самият Борисов, ще атакува Радев, но както скоро се случи президентът усети това и реши да изведе на тепиха самия Борисов. Премиерът се опитва да приобщава всеки, който по някакъв начин може да застраши неговия политически монопол. Той се опита да приобщи Трифонов с мажоритарното гласуване, както се опита да направи опит да приобщи и Мая Манолова, която е подгласник по рейтинг на Румен Радев. Единственият, който не успява досега да приобщи, това е Корнелия Нинова. Очевидно е, че президентът Радев също не иска да бъде приобщаван и ми се струва, че това е логично поведение, защото в противен случаи президентът Радев би влязъл в чужд сценарии. - Всъщност президентът така да се каже „ хвана бика за рогата“ и назова онова, което не се назовава. Знаете, че има две теми „ табу“ в България по отношение на Борисов, като едната е неговото бизнес минало, другата тема е тази с г-н Пеевски. Знаете, колко неприятно се почувства Борисов и имаше 3- 4 месеца политическа неизвестност. Категорично се намираме в нов етап и то не просто в отношенията президент – премиер, но нов етап изцяло на политическия терен. Всъщност това е нещо, което сме предвиждали, като още преди месеци си позволих да нарека отношенията между президент и премиер „ променлив ток“ – с желание за приобщаване от страна на Борисов, с топли моменти, но и с такива резки обръщания, които правят атмосферата доста по остра. Всъщност, г-н Пеевски много умело с или без желание помогна на г-н Борисов с това свое изявление. В коментара на г-н Пеевски един вид се казваше „момчета, разберете се“ и господстващият сюжет в медиите стана, че „ не президентът артикулира най- накрая голямата въпросителна спрямо Борисов, която виси от месеци и години, а внушението беше „ ами те двамата се скараха за любовта на Пеевски“ и т.н. Едва ли това ще се хареса на Радев, но без съмнение това беше добър кризисен пиар от страна на г-н Пеевски и струва ми се, че до голяма степен помогна и на г-н Борисов в тази ситуация. - Тази среща беше нещо хубаво за България, защото потвърждава да бъде балансьор, посредник и дори диспечер. Нещо, което е част от политическата природа на Борисов и част от политическия капитал завещан от нашите деди с местоположението на страната ни. България трябва да бъде не просто географско обстоятелство, а политически фактор заради кръстопътното си положение и това е един от случаите в които тя може да го направи. Точно заради това президентът Радев, като че ли включи острота тук, като каза, че „ ние няма да сме фактор, а ще бъдем обстоятелство“. Напомни една много болна тема и доста позабравена – обезщетенията на тракийските бежанци, което е доста сериозен „препъни камък“. Освен всичко президентът Радев всъщност омаловажи не просто голяма част от външнополитическите положителни знаци, които България дава, но и голяма част от икономическите достижения, които несъмнено има, напомняйки темата с инвестициите. Президентът Радев се позиционира политически по един доста умел начин, защото в България има две опозиции и той се мъчи да говори и на езика и на двете, като прави опити по този начин да бъде острие на цялата опозиционност в България. В нашата страна има една консервативна опозиция, каквато е БСП, но има и една либерална опозиция, която е извънпарламентарна, но гласовита и доста креативна, която влиза в телевизорите и пълни улиците почти всеки ден през последния месец. Тези две опозиции се опитва именно да съчетае в патоса на своето говорене, Румен Радев. Забележете, че в един и същи ден той връща закон, който позволява застрояване на морето, което е либерална тема и в същия този ден казва „ не приемайте Истанбулската конвенция“. Той разсекретява заседанието за КТБ, говори за Закона за концесиите, поздравява Доналд Тръмп. Това са все теми от либералния синьо – зелен дневен ред. Казва, че демокрацията е в опасност, говори за съдебната реформа, а в същото време президентът държи отворена и вратата към Русия. Той се опитва да говори и на двата опозиционни езика в България и да се превърне в главната опозиция. Това донякъде е добре, защото той и затова е избран, защото той беше издран и като коректив на ГЕРБ, но е и много опасно. Първо все още остават много години до края на мандата му, а това са години в които всички партийни войници на ГЕРБ ще извадят всичко за което се сетят за президента. Най- важното обаче е, че съдбата на Плевнелиев е все още пресен спомен. Когато той си позволи да застане срещу правителството през 2013 година, той загуби половината българско общество. Когато си президент ти трябва да имаш подкрепата на цялото общество, защото иначе разделяш вместо да обединяваш. Тази острота в момента е на ръба и това е много амбициозна даже да не кажа, че е и дори опасна политическа игра. - Искрено се надявам, че е така. Знаете, че премиерът Борисов е човек, който отдавна е доказал, че се вслушва и съобразява с общественото мнение. Ролята, в която той изпадна преди няколко дни, беше доста неприятна и видях голямо количество нервност. Ако има нещо хубаво във всичко това, то е, че ще бъдат изговорени, какви ли не неща, ще бъдат свалени много карти и могат да станат известни някои подробности или обществената чувствителност към такъв тип теми може да се повиши. Това е начинът – постоянен граждански натиск и постоянно говорене, за да може обществото ни малко по- малко да укрепва. Намирам това за позитивно, но има и много негативно, защото ако трайно свикнем с този институционален сблъсък, политическата атмосфера в България ще бъде отровена. В крайна сметка трябва да отчетем още един факт, че този сблъсък до някъде е нормален, защото Бойко Борисов досега през всичките години на своето управление нямаше край себе си силен президент. Помните, че в първите години на неговото управление беше Георги Първанов, но той беше в края на втория си мандата тогава, когато политическата харизма е най- износена. Спомняте си, че ГЕРБ положи доста сериозни усилия да минимизира влиянието на г-н Първанов. После дойде г-н Плевнелиев, който не беше убедителен в своята критичност към управлението и макар тя да му липсваше. Сега, като че ли най – накрая има по-пълнокръвна президентска харизма, която много прилича на подобрена версия на Борисов. С две думи Бойко Борисов вижда много сериозна политическа конкуренция и не просто сега и тук, а занапред. Борисов ще трябва да намери начин след края на този мандат и преосмислянето на Европейското финансиране или за продължение на своята политическа кариера, или за достоен финал. Тук се намесва вече и президентът Румен Радев, който може да осуети всичко това и Борисов с право се притеснява.   - Всъщност от един месец насам БСП се върна при себе си, за добро или зло. Спомняте си, че някъде около празниците, като че ли либералната и червената опозиция зазвучаха в един глас. Малко по – късно обаче БСП се върна там, където я помним от последните парламентарни избори, като една сила, която някак си не гледа с много добро око на демокрацията – заговори за Народни съдилища, за комунизма. Това са все теми, които връщат БСП при корените и може би и помагат да заличи вътрешни опозиции или я стягат, но във всеки случаи я затварят и не и дават периферия. Ако трябва да бъдем до край коректни БСП загуби последните парламентарни избори точно в момента, в който разбра, че е недотам съвместима с Европа, като в момента БСП се опитва да се върне пак там Това е прелюбопитна игра на БСП, която звучи автентично за редовия социалист и е в тон с консервативната и произточна вълна в целия Западен свят. Струва ми се, че при това положение БСП трудно би събрала периферия, така че случващото се е политически противоречиво, да не кажа и грешно.  ", "date": "2018.02.19", "title": "Първан Симеонов: Президентът Радев започна опасна игра. Борисов с право се притеснява"}
{"url": "http://epicenter.bg/article/Martin-Karbovski--Bitkata-s-Istanbulskata-konventsiya-ne-e-svarshila--NPO-ta-teparva-shte-davat-otpor/147631/11/0", "text": "Мнозина либерали са учудени защо търпеливото българско говедо изведнъж се опълчи на пръв поглед перфидно невинен документ като Истанбулската конвенция (ИК).  Нацията обаче прояви чуден рефлекс – атавистично погребан под няколко епохи. Това е рефлекса към кръвния данък – законното отнемане на деца от техните родители.  Мъжете, които не могат да виждат децата си заради съдебни решения най-добре знаят какво е това законът да ти отнеме детето при обективни, субективни или при временни обстоятелства. Това, което може да уплаши един мъж не е много – но новите права на жената и майката го дефинират – в повече от 90% детето се дава на майката. Така започна модерният феминизъм у нас. Зад съдебните решения има две неща – много бащинска мъка и много провалени детски съдби.  След ИК заради културния марксизъм взимането на детето вече няма да е приоритет на майката и съда. След конвенцията това ще правят специални органи, съседи, разни НПО и други първични партийни организации. Имаме ясен паралел с турското робство – където взимането на момчета от българските семейства е напълно законно.  Малките пукнатини между родители и деца също ще се превърнат в пропаст – дете може лесно да бъде подведено да се бунтува срещу родителите си.  Отговорността на резултата ще се размие между институциите – ще има давност, служебни тайни и ще погребе съдбите на няколко поколения.  Отнемането на деца, защото искат да са вегани, гей или анимационни герои, вече се случва в някои страни. Мъката е огромна и непоказана от медиите.  Просто държавата на културния марксизъм бръква там , където и Хитлер не мислеше, че може да се бръкне. В различията между роднини и поколения.  Българите помнят няколко ужасяващи интернационални отнемания на деца, добили публичност. Едното беше преди десет години в Асеновград.  Бащата беше българин, майката полякиня и никой не си представяше че решението на съда ще се приложи по този начин. С крясъци, плач и жестока емоция децата бяха извлечени от жилището на Тодор от Асеновград и пратени в Полша. След месец ги показаха спокойни и весели. Така работи системата. От кратката схватка българите запомниха само едно – интернационалните закони работят като законите на султана.  Другото са многобройните отнемания на деца на българи в Европа. Лично аз съм снимал напълно адекватен мъж, българин във Франция, комуто отнеха трите деца по сигнал на съседка.  Сигналът не беше добре дефиниран – положително е имало проблеми в това семейство с нефункционираща майка, но лекотата, с която на баща се взимат три деца, правото му да ги чува едно по едно по телефона в събота само за един час – това беше жестоко, отвратително жестоко.  В тези случаи не говорим за отнемане заради насилие, бедност и битови проблеми – а заради “сигнали”.  Това е анти-утопията, друга не ни трябва. И тя се състои в това, че държавата поема родителски приоритети и претенции, родителската власт и грешки. Това е кошмар, ненаписан от антиутопистите.  Как може да завърши това? Ще завърши в Ада на отнемането на деца от бедни семейства и даването им на семейства инкубатори, платени от държавата.  Това вече се случва, не без участието на медиите – по техни сигнали, неясно колко прецизни.  Причини за отнемането?  Бедност, лошо отношение, сексуална неориентираност при децата, просто доноси или чиновническа корупция. Неща субективни и променими.  Карбовски отново възпламени мрежата: Отвличат някого, а народът се чеше и псува. Няма логика, но така стоят нещата*  В същото време много българки оставиха дечицата си в арабските страни след развод и раздяла – там няма либерални идеи и бащите са собственици на децата си.  Загубата на дете се преживява и се е преживявала по много начини в душицата на тоя народ.  Затова и се даде отпор. Защото няма съд и наказателен орган за и над родителската любов.  Битката не е свършила. Всички, които се хранят от парите на НПО тепърва ще дават своя отговор, медиен натиск и зловеща упоритост.  Но рефлексът в сърчицето на българите проработи. Зад ИК и привидната борба с насилието срещу жени има много други неща, които водят живота ни друга посока.  Обратна на познатата.  Много обратна.  Непоносимо обратна. ", "date": "2018.02.19", "title": "Мартин Карбовски: Битката с Истанбулската конвенция не е свършила. НПО-та тепърва ще дават отпор"}
{"url": "http://epicenter.bg/article/16-godishen-s-motoped-udari-patrulka-v-selo-Butan/147584/3/0", "text": "  В неделя около 14.35 часа по време на специализирана операция в село Бутан, полицейски патрул с автомобил, подал звуков и светлинен сигнал за спиране на мотопед без регистрационна табела.   Водачът не се подчинил и продължил движението си.   Полицаите последвали мотопеда и на кръстовище в селото, водачът на мотопеда изгубил контрол над управляваното МПС и блъснал странично служебния автомобил на МВР.   Установено е, че мотопеда е управляван от 16-годишно лице от с.Бутан. Образувано е бързо производство по чл.345, ал.2 и чл. 270 от НК.   Младежът е задържан за срок до 24 часа в РУ-Козлодуй.      ", "date": "2018.02.19", "title": "16-годишен с мотопед удари патрулка в село Бутан"}
{"url": "http://epicenter.bg/article/Verizhna-katastrofa-v-Sofiya-s-5-avtomobila--nyama-postradali/147604/3/0", "text": "  Катастрофа стана на бул. „Цар Борис III” в столицата близо до кръстовището с Красно село, предаде БГНЕС.   Сблъскали са се няколко автомобила най-вероятно заради несъобразена с пътните условия скорост. На мястото на инцидента са спрели 5 автомобила и един автобус на градския транспорт с номер 260.   Няма данни за пострадали хора. Пътниците от автобуса са помолени да напуснат превозното средство.   Има материални щети по автомобилите. В района се образува задръстване.    ", "date": "2018.02.19", "title": "Верижна катастрофа в София с 5 автомобила, няма пострадали"}
{"url": "http://epicenter.bg/article/Sotir-Tsatsarov-iziska-deloto-za-pregazenata-bremenna-ot-19-godishen-mladezh-v-selo-Tarnava/147612/3/0", "text": "  Главният прокурор Сотир Цацаров изиска незабавно материалите по досъдебното производство за бременната жена, прегазена от 19-годишен младеж в село Търнава.   Разпореждането на Цараво е по повод на множество медийни запитвания, както и след сигнали до главния прокурор а необосновано забавяне в действията на компетентната прокуратура по повод на производството за прегазената жена, съобщиха от държавното обвинение.   Предстои да се преценят действията на Окръжната прокуратура във Враца до момента с оглед възлагане на разследването на друга прокуратура.   Катастрофата стана на 12 февруари, когато 35-годишната Миглена Данчева и 58-годишната й свекърва Румяна Шибилена бяха пометени в гръб на тротоара от 19-годишния Пламен Георгиев, седнал зад волана на лек автомобил \"Пежо\". По-младата жена, която е била бременна с третото си дете, загина на място.   Алкохолната проба на младежа, който е син на полицай от Бяла Слатина, бе отрицателна, но пробата за наркотици се оказа положителна за марихуана.   Шофьорът бе задържан за 24 часа, но след това е освободен и все още няма повдигнато обвинение срещу него, съобщиха по-рано от прокуратурата. Тепърва се чакат съдебно-медицинската експертиза на починалата жена, както и автотехническата експертиза. Има заведено досъдебно производство за причиняване на смърт по непредпазливост.   Пламен Георгиев не е осъждан до този момент.   Източник: dir.bg   ", "date": "2018.02.19", "title": "Сотир Цацаров изиска делото за прегазената бременна от 19-годишен младеж в село Търнава"}
{"url": "http://epicenter.bg/article/Orban/147611/2/48", "text": "Много похвали от унгарския пример получи Бойко Борисов днес. Двамата имаха среща, след което дадоха съвместни изявления за медиите.  оцени Орбан амбицията на Борисов и му пожела успех.   \"Поздравявам Бойко Борисов и съм благодарен, че ме прие.  . Утре ще идва след мен и премиерът на Австрия и това показва    Това каза унгарският премиер Виктор Орбан след разговорите си си с българския министър- председател Бойко Борисов, която се проведе в резиденция „Бояна“.  \"Тук минава половин Европа\", коментира той високопоставените визити в София. Даваме си ключовете един на друг, отчете унгарският премиер.    „Унгария и България са в сърдечни приятелски отношения. Двустранните ни връзки са отлични.  \", заяви Орбан.   Орбан отчете общото минало между България и Унгария.  , каза Виктор Орбан.   Двамата премиери са обсъдили бъдещето на Европа и охраната на границата ни.  Орбан подкрепя сътрудничеството с Турция, защото границата трябва да се пази.    Унгария смята, че трябва да сме част от Шенген. Балканите трябва да са свързани с ЕС с магистрали, ж.п. инфраструктура. Всички могат да спечелят от интеграцията.  За мигрантите Унгария е категорична, че настоящите споразумения не работят. Дискусията за задължителните квоти стимулират миграцията, смята Виктор Орбан.  категоричен бе той. Унгария ще подготви свои предложения за миграцията, които да предложи на ЕС. Не релокацията на мигранти, а охраната на границите е важна, според Орбан.  Всички членки на шенгенското пространство трябва да си пазят границите. Тези, които не ги пазят, да си понесат санкциите, отсече Орбан.  В центъра на преговорите ни бяха европейските въпроси. Разгледахме темите, които са важни сега - миграцията и охраната на границите\", каза още  .   \"Подкрепяме сътрудничеството между Турция и България, защото това гарантира сигурност в Европа.  защото между нас стоят много държави, които още не са членове на ЕС. България трябва и да е член на ЕС.  , заяви Орбан, като каза, че не е ясно дали той от страна на Унгария ще участва, тъй като там предстоят избори.   . \"Ако нямаме магистрали и добри пътища, ние няма как да сме свързани. Затова адмирирам политиката ви в тази област и ви желая още успехи\", каза министър-председателят на Унгария.   Според Виктор Орбан,  когато се налага. Видях оградата, която построихте лично и това заслужава само адмирации.  , похвали Борисов колегата му Орбан.   Без да навлиза в подробности Орбан предаде на Борисов \"досие с всички предложения\", които съдържа пакетът с желани от Унгария мерки за справяне с мигрантската криза.  \"Сега на масата на ЕС е едно ново предложение за миграцията,\" добави той, преди да връчи папката. \"В центъра му стои охраната на границите. Няма смисъл да се говори за релокация, докато не гарантираме охраната. Запознах премиера с това предложение.\"  Унгарският премиер подчерта, че според конституцията на страната му \"кои да пребивават и живеят в Унгария, имат право да решават само унгарците\"    „Борисов си е забил брадвата в голяма дърво с интеграцията на Балканите в ЕС\", оцени Орбан амбицията на Бойко Борисов и му пожела успех.   Виктор Орбан и Бойко Борисов ще положат цвета на паметника на Апостола по-късно днес.  ", "date": "2018.02.19", "title": "Орбан: Борисов си заби брадвата в голямо дърво с интеграцията на Балканите в ЕС. Желая му успех!"}
{"url": "http://epicenter.bg/article/Boyko-Borisov/147613/2/48", "text": "Премиерът Бойко Борисов благодари на унгарския си колега Виктор Орбан за подкрепата му относно споразумението между България и Турция.   \"  Това, което се случва по време на изборите в Европа е заради мигрантската криза. В много държави се тресе политическата класа от въпроса как да се реши този проблеми.    Трябва да има пунктове и където се налага ще се ползват сини карти, но не и неконтролируемо влизане\", каза Борисов и заяви, че внимателно ще бъде разгледано предложение на Виктор Орбан в ЕС, след като се представи от Валентин Радев на вътрешните министри на съюза по време на европредседателството ни.   \"Темата със Западните Балкани също е ключова и ние нямаме никакви различия по въпроса. Тя е много важна за всички икономически връзки\", каза българският министър-председател.    добави Борисов и увери, че вътрешният министър след преглед на документа ще го предложи на вътрешните министри на ЕС и ще търсим отговор на една нерешима в момента тема, това, което и Вишеградската четворка каза, за реформиране на Дъблинското споразумение.  Премиерът обясни, че за България първо трябва да бъдат осъществени няколко предложения, преди да може да се говори за преразглеждане на задължителната релокация.  - тези, които имат нужда, през контролно-пропускателните пунктове, с квоти или по желание, да отиват в съответните страни\". . за да може тези хора (мигрантите - бел. ред.), след като приключи войната, да се върнат и да участват в изграждането на тези страни\".   \"Предстоят ни много тежки преговори, но аз съм оптимист за Западните Балкани. Утре ще говорим с канцлера на Австрия, ще го убеждавам да бъде българско-австрийско председателство.\"  ", "date": "2018.02.19", "title": "Борисов за Орбан: Малко сме премиерите, които, като се видим, се усмихваме и радваме!(видео)"}
{"url": "http://epicenter.bg/article/Deputati-ot-VMRO-vnasyat-promeni-v-Zakona-za-ustroystvo-na-teritoriyata/147620/2/0", "text": "Народният представител Искрен Веселинов, който е председател на комисията по регионална политика, благоустройство и местно самоуправление в парламента, заместник-председател на ВМРО и заместник-председател на ПГ „Обединени патриоти“ както и депутати от Обединени патриоти внесоха в деловодството на НС проект за промяна в Закона за устройството на териториите. Промените целят намаляване на административната и финансова тежест в процесите на устройственото планиране, инвестиционното проектиране и разрешаване на строителството.   Предвижда се експлоатационните дружества, предоставящи услуги в областта на водоснабдяването и канализацията, електроснабдяването, топлоснабдяването и газификацията, да предоставят служебно пред административния орган изходни данни и информация, необходими при разработването на устройствени планове и инвестиционни проекти.   С промените се предвижда съгласуването на заданията, на предложенията за изменение на подробни устройствени планове и на проектите на устройствени планове и техни изменения с експлоатационните дружества да се извършва служебно от кмета на общината или от компетентния орган по чл. 124а, ал. 3 и 4, като експлоатационните дружества са длъжни да предоставят исканата информация, мотивирани възражения и предписания в 14-дневен срок от поискването. Разписана е и процедурата, и сроковете, в които следва да се извърши съгласуването и предоставянето на съответната информация.   Също така при подаване на заявленията за издаване на визи в тях да се описва инвестиционното намерение и да се посочват необходимите за проектирането и за присъединяването към мрежите на техническата инфраструктура изходни данни, които следва да бъдат предоставени от експлоатационните дружества. С оглед на унифицирането му е предвидено образецът на заявлението да се утвърждава от министъра на регионалното развитие и благоустройството след съгласуване с председателя на Комисията по енергийно и водно регулиране.   Във визите за проектиране освен досегашните данни ще се включват и предоставените от експлоатационните дружества изходни данни и условия за присъединяване към мрежите на техническата инфраструктура. Предлага се изходните данни и условията за присъединяване да съдържат техническите параметри и изискванията на съответното дружество към съоръженията в присъединявания обект, схема с посочване на начина и мястото на присъединяване, необходимите сервитутни зони на съоръженията за присъединяване, възможните срокове за присъединяване, както и други данни, определени в съответните наредби по Закона за устройство на територията и Закона за енергетиката. Предвидено е визите за проектиране да са основание за сключване на договори с експлоатационните дружества за временно водоснабдяване на строителната площадка по време на изпълнение на строителството и/или за временно електроснабдяване на строителния обект – когато в имота не е осигурено захранване, и на договори за присъединяване към мрежите на техническата инфраструктура при посочените в тях условия. Предлага се експлоатационните дружества да не могат да поставят нови утежняващи възложителя условия.   В досегашната практика възложителите на устройствени планове – държавни и местни органи, физически или юридически лица заплащат на експлоатационните дружества за предоставяне на информацията, необходима за изготвянето на съответните планове. По аналогичен начин стои и въпросът, когато се искат необходимите изходни данни и условията за присъединяване при изготвянето на инвестиционни проекти. На практика лицата заплащат предварително, за да получат необходимата информация как да станат клиенти на съответните дружества – за проучване на възможностите за присъединяване, за предоставяне на данни, за сключване на предварителни договори, за съгласуване на проектите и за окончателното присъединяване към съответните мрежи.   Наред с това значително се забавя и утежнява целият процес, защото трябва да се подават заявления и да се правят съгласувания и плащания поотделно с всяко едно експлоатационно дружество, предоставящо услуги на съответната територия. При това размерът на таксите, които се заплащат, е значителен и е в нарушение на разпоредбите на § 3, ал. 2 от допълнителните разпоредби на Закона за устройство на територията.   Съгласно визираната разпоредба цената на всички услуги, които предоставят експлоатационните дружества в процеса на одобряване или на изменение на проекти на общи или на подробни устройствени планове, както и в процеса на одобряване на инвестиционни проекти и издаване на разрешения за строеж, като предоставяне на изходни данни, съгласуване на проекти, даване на становища или предписания и други, се определя по реда на чл. 7а от Закона за ограничаване на административното регулиране и административния контрол върху стопанската дейност и се одобрява от съответния обществен регулатор.", "date": "2018.02.19", "title": "Депутати от ВМРО внасят промени в Закона за устройство на територията"}
{"url": "http://epicenter.bg/article/Lyubcho-Georgievski--Zashto-balgarite-malchaha-25-g--za-imeto-na-Makedoniya-/147622/2/0", "text": "  Това заяви бившият македонски премиер и лидер на ВМРО-Народна партия Любчо Георгиевски в официалната си страница във Фейсбук.   Според него българите трябва да видят аргументите на Гърция, изразени против включването на името Македония в наименованието на югозападната ни съседка, тъй като същите аргументи важат и за българите.   \" \", попита известният македонски политик, визирайки президента Румен Радев, който преди два дни заяви в Скопие, че в името на Македония не трябва да има териториални названия, които да кореспондират с териториални претенции към България.   \" Според Георгиевски освен това \"разбира се, че всяка географска добавка заплашва по-малко България от това името да е само Македония, което те (българските власти) първи в света признаха (да прочетат аргументите на гърците, важат и за тях)\".   Преди дни президентът Румен Радев, който беше в Скопие по покана на македонския си колега Георге Иванов, заяви: \" \".   Подобен коментар направи неотдавна и президентът (2002-2012 г.) Георги Първанов - според него две от петте предложения за новото име - Северна Македония и Горна Македония - отправят директни претенции към Пиринска Македония. Другите три предложения са - Нова Македония, Вардарска Македония и Република Македония (Скопие).", "date": "2018.02.19", "title": "Любчо Георгиевски атакува Радев: Натискът за името на Македония е безпринципен!"}
{"url": "http://epicenter.bg/article/Borisov-i-Orban-pochetoha-pametta-na-Levski--snimki-/147627/2/0", "text": "След изявленията в резиденция „Бояна“ премиерите на България и на  Унгария Бойко Борисов и Виктор Орбан поднесоха цветя пред паметника на Апостола на Свободата в София   „Българите тъгуват за един светец и революционер, какъвто е Васил Левски\". Това каза премиерът Бойко Борисов в изявление след срещата си с унгарския министър-председател Виктор Орбан.   След деловите разговори двамата премиери отдадоха почит пред паметника на Апостола на Свободата в София.   \"С Orbán Viktor поднесохме цветя на паметника на Васил Левски по повод 145 години от гибелта му. Делата на Апостола ще бъдат помнени вечно!\" написа след това Борисов на страницата си във Фейсбук.   По-рано днес двамата министър-председатели проведоха среща, на която бе обсъдено развитието на двустранните отношения, възможностите за взаимодействие между Българското председателство на Съвета на ЕС и Унгарското председателство на Вишеградска група, както и актуални европейски теми.", "date": "2018.02.19", "title": "Борисов и Орбан поднесоха цветя на паметника на Левски (снимки)"}
{"url": "http://epicenter.bg/article/Boyko-Borisov-shte-se-sreshtne-s-avstriyskiya-kantsler-Sebastian-Kurts/147629/2/48", "text": "Министър-председателят Бойко Борисов ще се срещне с федералния канцлер на Австрия Себастиан Курц, който пристига на посещение в София на 20 февруари, съобщиха от правителствената информационна служба.   Двамата ще обсъдят задълбочаването на двустранните отношения, както и сътрудничеството в рамките на ЕС с фокус върху приемствеността в темите на Българското и Австрийското председателства на Съвета на ЕС.   Това е първото посещение на Себастиян Курц у нас.   В началото на миналия месец кнцлерът поздрави българския министър-председател за официалното откриване на Българското председателство на ЕС и му пожела успех. Тогава Курц и Борисов потвърдиха желанието си активно и в сътрудничество да работят по общите приоритети на Триото председателства. „Само така ще може да постигнем последователност в политиките за сигурност, Западни Балкани, бюджет, киберсигурност и кохезионната политика, които са важни за всички държави членки“, подчерта през януари Бойко Борисов.", "date": "2018.02.19", "title": "Бойко Борисов ще се срещне с австрийския канцлер Себастиан Курц"}
{"url": "http://epicenter.bg/article/Radev-shte-udostoi-s-visshi-darzhavni-otlichiya-deytsi-na-obrazovanieto--naukata-i-voennomeditsinskoto-delo/147630/2/0", "text": "На 20 февруари 2018 г., на церемония в Гербовата зала на „Дондуков“ 2 президентът Румен Радев ще удостои с висши държавни отличия дейци на образованието, науката и военномедицинското дело.   Проф.   ще получи орден „Стара планина“ втора степен за големи заслуги към България в областта на военномедицинското дело.   За заслуги към България и утвърждаването на престижа на страната по света в областта на образованието и науката с орден „Свети Свети. Кирил и Методий“ огърлие ще бъдат удостоени проф.    За заслуги в областта на образованието и науката   ще получи орден „Свети Свети Кирил и Методий“ първа степен.    ще бъде удостоен с орден „Свети Свети Кирил и Методий“ първа степен за приноса си за утвърждаване и развитие на българската образователна система.   Президентът Румен Радев ще удостои посмъртно с орден „Свети Свети Кирил и Методий“ първа степен проф.   за приноса си в областта на образованието и науката.", "date": "2018.02.19", "title": "Румен Радев ще удостои с държавни отличия дейци на образованието, науката и военномедицинското дело"}
{"url": "http://epicenter.bg/article/Spas-Garnevski--Falovete-na-Valeri-Zhablyanov-sa-tri-i-tryabva-da-poluchi-cherven-karton-/147632/2/0", "text": "Фаловете на Валери Жаблянов са три и той трябва да получи червен картон. Това обяви в предаването „Лице в лице” на БТВ депутатът от ГЕРБ Спас Гърневски.   В края на миналата седмица управляващата партия започна да събира в парламента подписи за отстраняването на Валери Жаблянов от БСП като зам.-председател на Народното събрание. Остваката му беше поискана заради текст от декларация на БСП против Луковмар”. Там се казва, че \"Народният съд е необходимо и неизбежно военновременно правосъдие”. По-късно социалистите се разграничиха от думите, чиито автор се оказа именно Жаблянов.   По думите на Гърневски другите два фала на депутата от БСП е опитът да осуети отдаването на почит към паметта на жертвите на комунистическия режим и декларацията му срещу Договора за добросъседство с Македония.   Относно Народния съд и жертвите на комунистическия режим Гърневски каза: „Режимът под командването на комунистическата партия е избил два стадион българи без основание”.  ", "date": "2018.02.19", "title": "Спас Гърневски: Фаловете на Валери Жаблянов са три и трябва да получи червен картон "}
{"url": "http://epicenter.bg/article/Rumen-Radev/147633/2/48", "text": "България отбелязва 145-та годишнина от обесването на Апостола на свободата Васил Левски. Паметта му бе почетена с шествие-поклонение пред паметника на Левски в центъра на София.   Президентът Румен Радев произнесе слово и поднесе венец пред паметника на Васил Левски.   \" , каза в силното си слово държавният глава.    Радев посочи, че гробът на Апостола на Свободата все още не е известен.   На поклонението присъстваха вицепрезидентът Илияна Йотова, патриарх Неофит, вицепремиерът Каракачанов, лидерът на БСП Корнелия Нинова, лидерът на ДПС Мустафа Карадайъ, лидерът на ПГ на ГЕРБ Цветан Цветанов, министри, депутати и много граждани.     Преди 145 години тук - на това място - увисва на бесилото Ваил Левски. Гробът му е неизвестен, но   От Апостола пазим едно тефтерче, кичур коси и кратки писма. Но те струват повече от доктрина, учат ни, че дела трябват, а не думи. Дават ни вяра, че времето нас обръща, но и ние него обръщаме.    Тях обаче времето ги отнесе, а пред бесилото на Дякона се покланяме всяка година.   Това зависи от нас. Това зависи от нашата гражданска отговорност, от нашата гражданска позиция. Битката за законност и справедливост е задача на всяко поколение, нашето още не я е постигнало.      В нея думите са свят ангажимент, каквито са думите в тефтерчето на Апостола. \"Нашите българи желаят свободата , но я приемат ако някои им я поднесе в къщите на тепсия\", пише Левски и още - \"не си народен, ако знаеш народното зло и не го казваш\". Тези прости думи описват цялата българска драма.    Преди век и половина един монах от Карлово заложи живота си, за да изкупи свбодата си, нашата свобода.   Неговият блян не остарява с годините. Ние, днешните българи, сме призвани с нашите дружни усилия да сбъднем идеала на Левски. Заради него, заради себе си и заради нашите деца.   Поклон пред паметта на Апостола на свободата!      каза в словото си: \"Свели глави пред мястото на бесилото на Апостола, да поискаме прошка. Прости ни, че понякога губим вяра. Ти положи най-здравите основи на нашето историческо пробуждане. Такава смелост и вяра в бъдещето. Всяка негова стъпка бележи несломимата му вяра в българите, които могат да вземат свободата в ръце и да я заслужат. Днес всеки пази свой паметник на Левски в сърцето си. Поклон пред паметта му\".", "date": "2018.02.19", "title": "Румен Радев: Днес България е република. Но чиста ли е? Свята ли е?"}
{"url": "http://epicenter.bg/article/Fandakova--Pomogni-ni--Apostole---day-ni-sila-i-madrost-da-gradim--a-ne-da-rushim-/147634/2/0", "text": "С възпоменателни прояви, панихиди и литийни шествия в цялата страна беше отбелязана 145-ата годишнина от гибелта на Апостола на свободата Васил Левски.   В столичния храм „Света София“ беше отслужена Архиерейска панихида, а пред паметника на Васил Левски започна възпоменателната церемония по повод годишнината. Литийно шествие доведе официалните гости пред паметника на Апостола. На церемонията присъстват президентът Румен Радев, столичният кмет Йорданка Фандъкова, министри, депутати, представители на държавната и местната власт, също представители на чужди мисии у нас и официални гости.   В  словото си столичният кмет Йорданка Фандъкова каза:   Да се поклоним пред Дякона и да поискаме прошка. Прости ни Апостоле за суетата, която често ни заслепява, за гордостта, заради която не виждаме доброто в другите. Прости ни, че понякога губим и вяра. Ти, който си спечели прозвищата Левски и Апостола, положи най-здравите основи на нашето историческо пробуждане и на осъзнатия стремеж към свободна и независима България. Направи го с думи, които жегват, които се помнят, които плашат, които вдъхновяват, с дела героични, които увличат, с неуморно кръстосване из пътищата на България. /…/ Всеки създаден от Левски комитет, всяка негова стъпка по прашните пътища, всеки, приютил го български дом бележат несломимата му вяра в българите, които могат да вземат свободата в ръцете си и да я заслужат. Днес всеки от нас пази свой паметник на Левски в сърцето си.   За съграждането на отечеството са нужни задружни сили, срещу които не може да противостои и най-силната стихия. Затова, прости ни, Апостоле, че често нашето его е тази стихия, която руши, а не съгражда. Прости ни, че мъчно се учим и ни помогни – дай ни сила и мъдрост да градим, а не да рушим, да се обединяваме, а не да се противопоставяме, да работим за България.   Нека и днес сведем глави пред святото дело на Апостола, дело, което не спира, дълбае в нас и прокарва пътищата на любовта ни към България. Поклон пред Апостола на българската свобода!   Възпоменателната церемония започна с песнопението „Достойно ест“. В началото на церемонията водещата Силвия Лулчева прочете текстове за Васил Левски.", "date": "2018.02.19", "title": "Фандъкова: Помогни ни, Апостоле – дай ни сила и мъдрост да градим, а не да рушим!"}
