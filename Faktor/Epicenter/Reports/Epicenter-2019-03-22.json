{"url": "http://epicenter.bg/article/Prez-2018-g--Grubi-narusheniya-v-desetki-bolnitsi-u-nas--VIDEO--/178338/2/0", "text": "Груби нарушения в десетки болници у нас. За миналата година изпълнителната агеция \"Медицински одит\" е констатирала 1230 нарушения. За сравнение, през 2017 г. техният брой е бил едва 338. Най-често контролните органи установяват проблеми с достъпа до лекарска помощ, предава Нова тв.  Голям проблем се оказва и качеството на медицинската грижа. В много от случаите тя е закъсняла и недостатъчна.  Открити са и сериозни пропуски, завършили с фатален край. Става въпрос за смъртта на новородени и родилки. През миналата година одитът е проверявал 16 случая на починали бебета. За сравнение, през 2017 г. тези сигнали са били два. \"Медицински одит\" открива нарушения в няколко болници.  Една от тях е сливенската, където през лятото 33-годишна жена почина, ден след като роди. Подозренията на близките са за лекарска грешка. Разказват, че е приложен форцепс, който се оказва фатален. Последици има и върху бебето - Мария, която се ражда с пареза на ръката и отоци в главата. Към днешна дата състоянието на момиченцето се подобрява, благодарение на всекидневната рехабилитация.  След смъртта на Ренета от сливенската болница бяха категорични, че лекарска грешка няма. Все пак контролните органи установяват, че оказаната медицинска помощ в АГ отделението не е достатъчна по обем и качество, заради което е образувано административно-наказателно производство.  Нередности бяха открити и в държавната хематология след смъртта на няколко млади пациенти. Съмненията на близките бяха, че до фаталния край се е стигнало заради вътреболнична инфекция. Проверяващите констатират наличието на бактерии. Въпреки дадените препоръки и образуваните наказателни производства, държавната хематология не взима мерки, се казва още в доклада на \"Медицински одит\".  ", "date": "2019.03.22", "title": "През 2018 г.: Груби нарушения в десетки болници у нас (ВИДЕО) "}
{"url": "http://epicenter.bg/article/Novi-sluchai-na-Afrikanska-chuma-pri-divi-svine-v-Silistra-i-Dobrich/178303/2/0", "text": "Българската агенция по безопасност на храните (БАБХ) констатира нови случаи на Африканска чума при диви свине в Община Алфатар, Област Добрич и в Община Тервел, Област Силистра. Изпитването на взетите проби от Националната референтна лаборатория в София потвърди наличие на вируса при три животни. Това са поредните случаи на заболяването у нас за 2019 г. За периода от 31 август 2018 г. до 20 март 2019 г. са потвърдени едно огнище при домашни свине в стопанство тип „заден двор“ в Област Варна и 27 положителни за Африканска чума диви свине в областите Силистра, Добрич и Варна. Последните са установени при диви прасета, открити при претърсване на регионите в резултат на изпълнение на заповеди на изпълнителния директор на БАБХ.  Продължава извършването на клинични прегледи и лабораторен контрол на заболяването в засегнатите и високорискови области Силистра, Добрич и Варна от първия случай на Африканска чума по свинете (АЧС) през 2018 г. до този момент. Съгласно Стратегията на Европейския съюз за АЧС са създадени инфектирана и буферна зони. Не спират дейностите по претърсване за болни животни или трупове на диви свине.  Домашните свине от ограничителните зони подлежат на завишен контрол чрез клинични прегледи и лабораторни изследвания. Позволява се движение на свине само между стопанства с високи мерки за биосигурност.  Агенцията ще извършва постоянни клинични прегледи за Африканска чума при домашни свине и ще се вземат проби от всички умрели или показващи клинични признаци диви и домашни свине като изпълнение на Програмата за профилактика и надзор на болестта в България. В трите области се провеждат регулярни заседания на областните и общинските епизоотични комисии.  БАБХ напомня, че прасетата в стопанства „заден двор“ трябва да се отглеждат затворени и при засилена биосигурност, и да нямат контакт с диви прасета. Неспазването на правилата за биосигурност при ловуване, както и ниската биосигурност при отглеждане на свине в домашни условия, са ключови за пренасяне на заразата от дивите към домашните свине.  Актуална информация за местата с потвърдени случаи на Африканска чума по свинете в страната и движението на заболяването може да намерите в интерактивната карта, публикувана на сайта на БАБХ. Информационна брошура с указания и съвети за ловците, стопаните и гражданите може да прочетете тук. Всичко за болестта вижте на:  .   Източник: Нова.тв", "date": "2019.03.22", "title": "Нови случаи на Африканска чума при диви свине в Силистра и Добрич"}
{"url": "http://epicenter.bg/article/Balgarski-ofitser-ot-Spetsialnite-sili-beshe-otlichen-s-amerikanski-medal-za-doblestna-sluzhba-/178310/2/0", "text": "Капитан Георги Ангелов от 1-ви батальон „Специални бойни действия“ на 68-ма бригада Специални сили беше награден с медал за доблестна служба на Сухопътните войски на САЩ. Официалната церемония се състоя в района на бригадата в гр. Пловдив. Това съобщиха от пресцентъра на министерството на отбраната  Медалът беше връчен лично на капитан Ангелов от военното аташе към посолството на САЩ полковник Шанън Джонсън.  Българският офицер е отличен за забележителните си постижения по време на квалификационен курс на Специалните сили в Първа група за подготовка на специални бойни действия към командването за Специални операции на Сухопътните войски на САЩ във форт Браг, Южна Каролина.  Капитан Ангелов е проявявал постоянно изключително високо ниво на техническа и тактическа компетентност, която му е заслужила титлата на Съюзен почетен възпитаник.  Поради неговите умения за работа в екип, лидерски качества и работна етика, той е спечелил уважението и адмирациите на своите съкурсисти, получавайки най-високи оценки по време на целия курс.  ", "date": "2019.03.22", "title": "Български офицер от Специалните сили беше отличен с американски медал за доблестна служба "}
{"url": "http://epicenter.bg/article/Rumen-Radev-zaminava-na-ofitsialno-poseshtenie-v-Egipet/178315/2/0", "text": "От 25 до 27 март 2019 г. президентът Румен Радев ще бъде на официално посещение в Арабска република Египет по покана на египетския си колега Абдел Фатах Ас-Сиси, съобщиха от прессекретариата на държавния глава.  Задълбочаване на политическия диалог и на двустранните отношения, активизиране на търговско-икономическото и инвестиционно сътрудничество, засилване на партньорството в областта на културата науката, образованието и туризма, както и перспективите в сферата на отбраната и военната промишленост ще бъдат сред темите, които българският държавен глава ще обсъди в рамките на визитата си в Египет.  Водената от българския държавен глава делегация включва представители на изпълнителната власт и на институциите, насърчаващи контактите между деловите среди, както и представители на близо 30 български фирми от отбранителната индустрия, земеделието и производството на храни, машиностроенето, високотехнологични компании и в сферата на туризма, които ще обсъдят със свои партньори от Египет реализацията на общи проекти. Очаква се в рамките на визитата да бъде създаден и Българо-египетски бизнес съвет.  В президентския дворец „Иттихадия“ в Кайро българският държавен глава и съпругата му Десислава Радева ще бъде посрещнати с официална церемония от египетския президент Абдел Фатах Ас-Сиси и съпругата му Интисар ас Сиси. Румен Радев ще проведе среща „на четири очи“ със своя колега Абдел Фатах Ас-Сиси, след което двамата държавни глави ще ръководят пленарните разговори между официалните делегации на България и Египет. След края им президентите на България и Египет ще направят съвместни изявления за медиите.  В рамките на посещението си в Египет държавният глава Румен Радев ще разговаря с министър-председателя на страната Мостафа Камал Мадбули и с председателя на парламента д-р Али Абдел Ал-Сайед Ахмед.", "date": "2019.03.22", "title": "Румен Радев заминава на официално посещение в Египет"}
{"url": "http://epicenter.bg/article/Stolichna-obshtina--Razreshenieto-za-stroezh-na-nebostargacha-na-ul---quot-Zlaten-rog-quot--e-izdadeno-prez-2007-g/178316/2/0", "text": "Разрешението за строеж на 34-етажна сграда на ул. „Златен рог“ №10 в кв. „Лозенец“ (зданието е известно като \"Златен век\") е издадено на 26.01.2007 г. от главния архитект на София (арх. Петър Диков) на името на ЕТ „ДЖИ-БИ-АЙ-91- Жанета Младенова“ и ЕТ „Румен Марков – Джоинт Билдинг инвестмънт“. Разрешението е издадено съгласно застроителния и регулационен план от 1996 г., одобрен от арх. Стоян Янев. Това съобщават от Столична община.  Протокол №2 за откриване на строителна площадка, с който стартира строителния процес, е съставен на 11.01.2010 г. от надзорната фирма „Консултантска инженерна група“ ООД.  Разрешението за строеж на сградата е презаверено на 19.11.2012 г. от арх. Диков на името на фирма „Кристела“ ООД с управител Румен Марков.  На 14.12.2016 г. в направление „Архитектура и градоустройство“ постъпва заявление от „Кристела“ ООД за повторна презаверка на разрешението за строеж. Инвеститорът е информиран, че разрешението няма да бъде презаверено. На 03.02.2017 г. фирмата оттегля искането си за презаверка. На 06.02.2017 г. главният архитект със своя заповед прекратява административното производство по заявлението за презаверка.  Във връзка с искания на управителя на „Кристела“ ООД за допускане на изменения в одобрения инвестиционен проект в НАГ е получено тълкувателно писмо от зам.-министъра на регионалното развитие и благоустройството г-н Валентин Йовев (№70-00-906/30.08.17 г.) В тълкувателно писмо за конкретния строителен обект зам.-министър Йовев определя: „срокът за завършване на строителството е 10 г. и се отчита от датата на започване на строителството, а именно от датата на съставяне на протокол образец 2“ (11.01.2010).  На 09.01.2019 г. Инициативен комитет „Лозенец“ информира главния архитект на Столична община, че като жалбодатели са получили писмо от министъра на регионалното развитие и благоустройството г-жа Аврамова, в което се казва, че писмото на зам.-министъра не е имало задължителен характер. Веднага след като тази информация е получена в НАГ, тя е изпратена до началника на ДНСК, който единствен е компетентен да извърши проверка на строежа, предвид категорията му.  Строежът на ул. „Златен рог“ №10 е втора категория и съгласно разпоредбите на Закона за устройство на територията проверките на строителния процес и на строителните книжа се извършват от Дирекцията за национален строителен контрол (ДНСК). Подчертаваме, че НАГ-СО има правомощия и компетентност да проверява само строежи с по-ниски категории (4-а и 5-а). Съгласно ЗУТ главният архитект на общината няма компетенции да констатира незаконно строителство и да спира строителството на строежи от втора категория, какъвто е строежът на ул. „Златен рог“ №10. Такива правомощия са предоставени единствено на органите на ДНСК.  Във връзка със строителството на сградата на ул. „Златен рог“ в Столична община са получени няколко сигнала с искания за проверки на строителната документация и на строителния процес.  Освен от граждани и Инициативен комитет „Лозенец“, Столична община е получавала писма от националния омбудсман (на 29.11.2017 г.) и от председателя на комисията по вътрешен ред и сигурност на Народното събрание Цветан Цветанов (на 12.06.2018 г.). Сигналът, препратен от Цветан Цветанов за проверка на строителството на сграда „Златен век“, е получен още на 21.05.2018 г. в Столична община директно от Инициативния комитет.  Това писмо на инициативния комитет е изпратено едновременно до президента на Р България, министър председателя, зам.-министър председателя Дончев, министъра на регионалното развитие и благоустройството, главния прокурор, председателя на Народното събрание, председателите на всички парламентарни групи, Постоянната комисия по регионална политика, ръководителя на представителството на ЕК в България и с копие до омбудсман на Р България, кмета на Столична община, главния архитект на Столична община и началника на ДНСК.  Инициативният комитет и г-н Цветан Цветанов са информирани, че във връзка с получените сигнали за незаконно строителство в общината и други институции, още на 05.01.2018 г. е извършена проверка от компетентната институция – ДНСК и РДНСК Югозападен район.  Столична община е информирана на 30.01.2018 г., че проверката не е установила нарушения по отношение на законосъобразността на издадените строителни книжа. Проверките за изпълнение на строителния процес също са изцяло от компетентността на ДНСК.  ", "date": "2019.03.22", "title": "Столична община: Разрешението за строеж на небостъргача на ул. \"Златен рог\" е издадено през 2007 г"}
{"url": "http://epicenter.bg/article/Valeri-Simeonov--Koalitsiya-s-VMRO-za-evroizborite-e-neosashtestvima--a-s--quot-Ataka-quot--nevazmozhna-/178319/2/48", "text": "Националният фронт за спасение на България ще се яви самостоятелно на изборите за Европейски парламент. Това съобщи в Сливен председателят на партията Валери Симеонов, предаде репортер на Радио „Фокус“ – Сливен. Симеонов допълни, че коалиция с ВМРО би била естествена, но неосъществима.  „В същото време коалиция с партия „Атака“ е невъзможна заради съществените разминавания във външната политика. Така че, НФСБ се явява на избори самостоятелно, като ще предложи най-добрите си представители за сформиране на листа за ЕП\", заяви Валери Симеонов.  „В момента все още структурите на партията предлагат своите номинации, а в началото на април листата ще бъде готова\", допълни Симеонов.  Лидерът на НФСБ заяви, че заявката на БСП за предсрочни парламентарни избори след евровота е опит за подмяна на демократичното устройство на държавата и да спечелят властта без избори.  „Няма да стане, слабички са“, посочи Симеонов.  Валери Симеонов е в Сливен за среща с представители на малкия и средния бизнес и на Асоциация „Здравословно хранене за децата“. Според лидера на НФСБ именно представителите на малкия и среден бизнес заслужават подкрепа, защото осигуряват 75% от работните места в България.  ", "date": "2019.03.22", "title": "Валери Симеонов: Коалиция с ВМРО за евроизборите е неосъществима, а с \"Атака\"- невъзможна "}
{"url": "http://epicenter.bg/article/Ninova-za-apartamentgeyt--GERB-se-samozabraviha--lechenieto-e-da-se-mahnat-ot-vlastta--VIDEO-/178324/2/48", "text": "ГЕРБ се самозабравиха - лечението е да се махнат от властта, за да изтрезнеят за реалния живот. Това каза лидерът на БСП Корнелия Нинова по време на пресконференция във връзка с темата за апартаментите на властта, предаде „Фокус“.  Нинова определи модела „ГЕРБ“ като корупция в закони, политически рекет над бизнес, спестяване на пари от хората, които имат най-много.  „И в същото време преследване на баби за 1,50 лв., защото играят хора, за което им искат касов бон“, заяви Нинова. По думите ѝ ГЕРБ съсипва малки магазинчета с всякакви изисквания за касови апарати, проверки на НАП, връзка с приходната агенция, която се разпада, защото не им работи електронното правителство.  „Натиск върху бизнеса, натиск върху обикновения човек. 40 лв. на пенсионер великденска добавка, стотици хиляди спестени от тези далавери на управляващите. Това са два свята или онази паралелна държава, за която ние ви говорим от три години. Едното е народът, другото са те. Защо се получава това? Защото се самозабравиха, защото си повярваха, че са недосегаеми, че за тях няма да има правосъдие, че ще управляват вечно. Лечението на това заболяване, когато толкова дълго си във властта и си се самозабравил, е да се махнеш от там, за да изтрезнееш за реалния живот“, допълни Нинова.  Лидерът на БСП посочи, че партията ѝ не е подкрепила поправката „Артекс“.  Скандалът с апартаментите на властта не е поредното петно, което Борисов ще изчисти от костюма си, който вече целият е в петна, каза още лидерът на БСП.  Във връзка с появилата се информация за неин апартамент, Нинова отговори, че когато го е купувала преди 18 или 19 г., въобще не е участвала в политиката.  „Този апартамент е закупен преди 19 или 18 години, когато нито съм участвала в политиката, даже не съм имала идея да участвам в нея, камо ли да бъда председател на БСП. Ситуацията е несравнима. Управляващите днес си купуват апартаменти при тези условия, за които знаете. Отхвърлянето на техния проблем, връщайки 20 години назад в съвсем различна ситуация, при различни цени няма да ги спаси в положението, в което се намират“, допълни Нинова.  „Това, което се случва сега, е най-добрият синтез на модела \"ГЕРБ\". Това не е просто един изолиран случай. Не е просто поредното петно, което г-н Борисов смята, че така ще изчисти от костюма си. Той вече целият е в петна. Това е модел, който има поне 3 характеристики. Първата - приемане на закони в услуга на бизнесмени и олигарси. Нашата теза е, че корупцията вече е държавна политика, разписана в закона. Цветанов и ГЕРБ приеха закон, който облагодетелства фирмата „Артекс“.   Втората характеристика е политическият рекет като модел на управление. Няколко дни преди да си купи апартаментите г-н Цветанов е започнал проверка срещу тази фирма. След което, като е купил апартаментите, проверката е приключила“, заяви Нинова.  По думите ѝ третата характеристика е, че хората във властта не плащат данъци. „Държавната хазна е ощетена от тези занижени цени“, подчерта Нинова.  ", "date": "2019.03.22", "title": "Нинова за апартаментгейт: ГЕРБ се самозабравиха! Да се махнат от властта, за да изтрезнеят! "}
{"url": "http://epicenter.bg/article/DNSK-proveryava-nebostargacha-na-ul---quot-Zlaten-rog-quot--v-Sofiya-/178325/2/0", "text": "ДНСК проверява извършва служебна проверка на място и по документи на обект на ул. \"Златен рог\" в кв. \"Лозенец\" в София. Това съобщиха от пресцентъра на Дирекцията за национален строителен контрол.  Заради големия брой запитвания относно строителни дейности на обект на ул. „Златен рог“ в кв. „Лозенец“ в София Ви информираме, че от вчера – 21 март, Дирекцията за национален строителен контрол извършва служебна проверка на място и по документи.  ДНСК е компетентният орган, който следи за законността на строежите от 1 до 3 категория и съответствията им с изискванията на Закона за устройство на територията.  Резултатите от проверката ще бъдат готови през следващата седмица, след което ще бъдат оповестени официално.  ", "date": "2019.03.22", "title": "ДНСК проверява небостъргача на ул. \"Златен рог\" в София "}
{"url": "http://epicenter.bg/article/Vzriv-do-kashta-v-Pernik/178260/3/0", "text": "Експлозия избухна в квартал \"Марина бара\" в Перник в четвъртък вечер. Сигналът за взрива е подаден около 22:00 ч., на място са пристигнали полицаи и районът веднага е отцепен. Взривът е станал в близост до къща. По първоначални данни няма пострадали, а само материални щети, съобщава ZaPernik. Полицаи изясняват от какъв вид е взрива. Все още няма официална информация от полицията. По първоначални данни става въпрос за самоделно взривно устройство.  ", "date": "2019.03.22", "title": "Взрив до къща в Перник"}
{"url": "http://epicenter.bg/article/Parlamentat-izbra-Radoslav-Milenkov-za-podupravitel-na-BNB--toy-shte-rakovodi-i--Bankov-nadzor--/178259/4/0", "text": "Със 115 гласа „за“ парламентът единодушно избра Радослав Миленков за подуправител на БНБ, който ще ръководи управление „Банков надзор“ с мандат 6 години, предаде Агенция „Фокус“. Избор на нов подуправител се наложи след оставката на Димитър Костов. Единственият кандидат за поста беше Миленков.  Той подчерта, че управление „Банков надзор“ ще продължи да се осъществява при прилагане на европейската регулаторна рамка, приложима спрямо кредитните институции с акцент върху последователното прилагане на техническите стандарти и регламенти.  Основният приоритет, по който ще работя, е присъединяване към Единния надзорен механизъм, каза пред журналисти новият зам.-шеф на БНБ.  „Продължава и синхронизация на практиките с тези на Европейската централна банка, приобщаване към всичките тези надзорни процедури, които са необходими, в Банковия съвет“, заяви Миленков.  На въпрос дали са изключени случаи като КТБ, той отговори: „Надявам се, че всички уроци са научени, необходимите реформи са направени, а процесът по присъединяване ще даде допълнителни гаранции. Ще направя всичко възможно да не се получи това.“  Попитан дали България ще може да влезе в чакалнята на еврозоната и Банковия съюз в средата на тази година, каквато е целта на правителството, Миленков обясни, че се работи нещата да се случат в този времеви хоризонт.  ", "date": "2019.03.22", "title": "Парламентът избра Радослав Миленков за подуправител на БНБ, той ще ръководи и „Банков надзор“ "}
{"url": "http://epicenter.bg/article/Mirela-Kostadinova--Hudozhnikat-Kiril-Tsonev-sveshtenodeystval-s-chetkata-i-ne-obichal-da-hodi-na-gosti/178268/11/105", "text": "Той е един от отличните ни портретисти и пейзажисти. Известен е и със своите композиции и натюрморти. Чужди критици на изкуството казват, че той следвал „античната формула“ прилагана някога от Рафаел и други италиански майстори, а именно „рисуване с маслени бои върху темперна основа“, което придава вътрешния блясък на неговите работи. Картините му носят простотата на класическите произведения.   През 1950 г. е уволнен от Художествената академия и упрекнат във формализъм. От 1950 г. работи върху консервацията на стенописите и иконите в църквата в Бояна, Земен, Драгалевския манастир. През 1960 г. прави своя изложба, с която е обществено реабилитиран. Негови творби се съхраняват и до днес в Националната художествена галерия, галериите в Кюстендил, Враца, Пловдив и други градове, както и в чужбина – Мексико, Куба, Гърция и САЩ.  Роден е в Кюстендил на 1 януари 1896 г. През 1919 г. завършва Държавното рисувално училище в София. Учи в Мюнхенската художествена академия при проф. Хуго фон Хаберман и проф. Карл Каспар. Специализира консервация и реставрация. От 1924 до1929 г. е на свободна практика в Мюнхен. Установява контакти с групата на „Новата предметност“ към Мюнхенското дружество „Жури Фрай“.   Житейските му пътища го отвеждат в Дрезден, Амстердам, Копенхаген, Лос Анджелис, Сан Франциско, където прави изложби. Една година живее в Мексико сити. Там се запознава с известни творци на мексиканското изкуство. Заедно със Сикейрос работи по изписването на три монументални фрески за парламента в Мексико сити. През 1933 г. се завръща в България и до 1942 г. работи на свободна практика. Участва в международни изложби. Преподава във Военното училище, професор е в Художествената академия. Участва във Втората световна война като военен художник. Освен платната си е оставил след себе си и книги: „Технология на изобразителното изкуство“, „Стенописите в Боянската църква“, монографии за Леонардо да Винчи, Веласкес и др. художници.  „Запознах се с него, след като се бе завърнал от чужбина, някъде към средата на тридесетте години, може би в къщата на Георги Цанев, може би у Владимир Василев, чиято жена бе от Кюстендил, откъдето бе и Кирил Цонев. Преди това го бях виждал из софийските улици и кафенета и ми бе направил впечатление със своята висока кокалеста фигура и с изпеченото си изразително лице, в което имаше много светлина и слънце. Бях виждал и някои от неговите картини, нещо ново тогава за нашето изкуство, с простотата и отчетливостта на техните форми, със суровата и съдържателна линия, с дълбочината на мислите и чувствата, с тяхната обща монументалност и внушителност. Затова, когато се запознах с него, той не бе за мене нов и непознат човек, а бе човекът, с когото отдавна исках да се срещна и от когото никога не се разочаровах“, спомня си поета Никола Фурнаджиев.  По същото време Кирил Цонев е един от най-интересните хора в София. Скитал е по света и го е видял в различни краски. Той е човек на работата и не обича да си пилее времето, да занимава другите със себе си. Съпричастен към грижите и радостите на другите, с верен усет и разбиране за обществения живот, той, както всеки истински художник, живее преди всичко със своето изкуство. На събиранията из софийските механи, на които художници като Илия Бешков или Иван Пенков са редовни посетители, Кирил Цонев се отбива за кратко. Постоява и се прибира в ателието си на ул. „Раковска“ 149. Там насаме със своите картини и с проблемите на своята работа се чувства най-добре. Рисува бавно, упорито и системно. Посреща приятели и близки. Не обича да ходи на гости, само по изключение. Свещенодейства, когато рисува или говори за изкуство. Гласът му, малко глух, се изпълва с вълнение, а при спорове трепери от напрежение. Външният му вид е суров и мрачен.   „Сближихме се повече към края на тридесетте и началото на четиридесетте години. Срещах се с него в кафене „Цар Освободител“ или в домовете на общи наши приятели, посещавах го в ателието му на ул. „Раковски“. Кирил Цонев проправяше все така настойчиво своя път на художник. Все така неговите непрекъснати търсения и неуморното му трудолюбие го правеха безразличен към дребните житейски грижи и суетни. Все така под неговата майсторска ръка се раждаха творбите, чието предназначение бе да станат шедьоври на българската живопис“, пише Никола Фурнаджиев.  Светът е разтърсен от фашизма, а авторът на стихосбирката „Пролетен вятър“ продължава: „По него време той рисуваше моя портрет и аз бивах при него, за да му позирам. Той работеше обикновено мълчаливо и съсредоточено. И все пак ние разговаряхме, защото не можеше да не се разговаря за онова, което всеки ден и всеки час поставяше на изпитание нашата съвест. На пръв поглед Кирил Цонев изглеждаше спокоен, дори флегматичен. Той не се удряше по гърдите, не се хващаше за главата, не произнасяше тиради. С тона на човек, който много е виждал и много знае, разказваше спомени за Германия и споделяше наблюденията си върху характера на нейния народ. Кирил Цонев не криеше преклонението си пред гения на народа и язвителното си презрение към всичко, което ставаше в тази страна. Той ненавиждаше фашизма, желаеше неговото сгромолясване“.  Кирил Цонев не спира да работи над платната си, но, когато някой се намира в голяма нужда, оставя четката или молива и тръгва да му помогне. Чужд е на всякаква суета и показност. Фурнаджиев разказва случка с художника: „Спомням си и големите грижи, които той положи около една дамаджана с мелнишко вино, донесена му от неговия племенник. Дамаджаната дълго време стоя у него и все не можеше да се нагласи компанията и да се намери мястото, където да се изпие. Най-сетне се реши да отидем у Борис Ангелушев, в квартирата му срещу боровата гора. Когато обаче пристигнахме там, разбира се, че през деня някакъв старец починал на по-долния етаж. Ние се поколебахме, понечихме да се върнем, но тази вечер бе тъй дълго чакана от всички нас, че все пак останахме горе. Изпихме виното и стояхме до късно, а мъртвецът лежеше под нас. Понякога настъпваше мълчание, чувствахме се виновни, но младостта и живота, както винаги, бяха по-силни и ние се поддавахме на тяхната власт“.  Художникът е винаги твърд, последователен, когато трябва да отстоява разбиранията си за изкуството. „След 9 септември 1944 г. като професор в нашето висше училище за изобразително изкуство, той не отстъпи от своето „верую“, под натиска на ония, които смятаха, че с изкуството можеш да си играеш, както си поискаш. Но догматизмът и човешката злина му отмъстиха. Той трябваше да напусне работата си сред начеващите художници, където бе толкова полезен. Други, които са били тогава по-близко до Кирил Цонев навярно ще разкажат за тези тъй тежки дни от неговия живот. Моите впечатления са впечатления на по-далечен приятел, който със свито сърце наблюдаваше всичко. Но този удар не можа да го отклони от пътя му. Той се затвори още повече в ателието си, отдаден на онова, което бе най-важно за него – на работата си. За причиненото му зло говореше, както винаги, повече с ирония, отколкото с невъздържано озлобление“, продължава в спомена си Фурнаджиев. В това време художникът е в творческа зрелост. Заставен е да напусне жилището си на „Раковска“, живее на квартира в изоставена кооперация в две партерни стаи на ул. „Славянска“ №18. Отоплява се с чугунена печка, която почти не излъчва топлина и той се намята с одеало. Кушетка, кюстендилска черга, статив и рамки на картини, това е светът му от вещи в тези години. Кирил Цонев е мълчалив, не говори за случилото се в Академията, не се оплаква и държи достойнството си изправено. Рисува по-малко от преди. По това време изучава проблемите на технологията, занимава се с реставрационна работа, изследва паметниците на нашето старо изкуство и търси неоткрити творби.  През ония години той е самотен и болен. Често се виждат с поета Никола Фурнаджиев в руския ресторант на улица „Добруджа“. Цонев е винаги сам. Неговата гордост не му позволяваше да досажда на другите с каквито и да е оплаквания. „Веднъж двамата пак отидохме в ателието му. Обстановката беше тъжна. Мебелите, доколкото ги имаше, бяха овехтели и покрити с прах. Навън валеше дъжд и вътре здрачът се сгъстяваше. Но когато светна електрическата крушка, пред очите му бляснаха неговите нови картини и всичко друго вече не съществуваше. С възторг гледах последните постижения на художника и си мислех, че голямото изкуство се ражда само там, откъдето отстъпват сметката и еснафското благополучие. Кирил Цонев бе наистина мъченик на изкуството. Той нямаше лична радост и не се стремеше към нея. Носеше съзнанието на художник и живя като такъв, доказвайки ни по тоя начин неща, които често забравяхме.“  Десет години след отстраняването му от Академията, художникът подготвя юбилейна изложба. Тогава е и обществено реабилитиран. Душата му сякаш се събужда. Рисува нови картини, преглежда старите си работи, търси дирите на други, пише писма до хора, които притежават негови творби. А под всяко писмо добавял: „Аз поемам особената грижа за съхранението на картината, докато трае изложбата“. Тя отворила врати в един предиобяд на ден неделя. Залата била изпълнена с посетители. Пред своя приятел Борис Делчев художникът прошепнал: „Ти излезе прав – възкръснах като Лазар“. Стоян Сотиров от Съюза на художниците трябвало да открие изложбата, но не дошъл. Това сторил Борис Иванов. Казали се топли думи, поднесени били цветя. Кирил Цонев се радва на изключителен успех. По повод на тази изложба Ал. Геров му посветил епиграма „Юбилейна закачка“: Само една година по-късно Кирил Цонев си отива от света на 5 април 1961 г. в София.", "date": "2019.03.22", "title": "Мирела Костадинова: Художникът Кирил Цонев свещенодействал с четката и не обичал да ходи на гости"}
{"url": "http://epicenter.bg/article/Otets-Erediya--Edinstvenata-mi-filmova-nagrada-e-ot-Balgariya/178329/6/0", "text": "Ян Енглерт дойде в българския парламент и развълнува феновете сред депутатите, журналистите и дори персонала на НС. Ян Енглерт получи от председателя на комисията по култура Вежди Рашидов почетния плакет на парламента и албум с негови творби. На срещата присъстваха и директорът на Народния театър \"Иван Вазов\" Мариус Донкин и ректорът на НАТФИЗ Станислав Семерджиев.     Енглерт е у нас, за да получи отличието \"д-р Хонорис кауза\" от НАТФИЗ, като ректор на полската академия и директор на Народния театър във Варшава. Актьорът и преподавател призна, че живеем във времена, в които културата е отишла на втори план, а полският политически елит не проявява особен интерес към тази сфера. \"В момента решаващо е количеството, а не качеството. Моят министър не е стъпил нито веднъж в моя театър, не, че го критикувам - той е много зает\", разказа още актьорът.   Призна с тъга, че нито една от всичките му над 150 роли не е пожънала успеха на отец Ередия от българския филм. \"Имаше период, когато получавах десетки писма от България\", отдаде се на сантименти още Енглерт, като добави, че никога толкова много не е получавал от почитателите си в Полша.   Предстоящата награда от нашата театрална академия обяви за \"един прекрасен венец\", а случващото се тук с идването му - като една \"инжекция адреналин\" за кариерата му, от която оставали още няколко години.   \"На определена възраст човек спира да се вълнува, но аз се почувствах по-млад и определено се развълнувах\", изповяда още любимата звезда, която с умиление си спомня за годината, прекарана преди 45 г. у нас за снимките на филма и за работата с българските му колеги.      ", "date": "2019.03.22", "title": "Отец Ередия от \"Осъдени души\": Единствената ми филмова награда е от България"}
{"url": "http://epicenter.bg/article/Zhivi-verigi-na-lyubovta-ogradiha-dzhamiite-v-Nova-Zelandiya/178261/7/0", "text": "В Нова Зеландия почетоха паметта на жертвите на терористичното нападение в Крайстъчрч, при което – при атака срещу 2 джамии, загинаха 50 души.   Близо 5000 души се събраха в парка пред един от храмовете за традиционната за мюсюлманите петъчна молитва в Крайстчърч. Тя беше предавана по националните медии в цялата страна.   Премиерът Джасинда Ардърн се обърна към събралите се с думите \"Скърбим с вас, ние сме едно цяло\".   С двуминутно мълчание в цяла Нова Зеландия граждани почетоха паметта на 50-те жертви. Днес се навършва седмица от атаките в двете джамии в града. В столицата Уелингтън и в други градове на страната новозеландци оформиха \"човешки вериги на любовта\" около джамиите по време на петъчната молитва.   Междувременно външният министър на Нова Зеландия пристигна в Турция, за да се срещне със своя колега. Поводът за спешната визита са изказванията на президента Реджеп Ердоган по повод стрелеца от Крайстчърч.   Източник: Канал 3", "date": "2019.03.22", "title": "Живи вериги на любовта оградиха джамиите в Нова Зеландия"}
{"url": "http://epicenter.bg/article/Balgarski-uchenitsi-prevzeha-NASA-/178326/8/0", "text": "Български ученици превзеха НАСА. Американската космическа агенция отличи два проекта на възпитаници на Математическа гимназия във Варна.   Едната награда е за група, създала проект на космическа станция, която да приюти 15 000 души. Индивидуално отличие получава ученичка от 11 клас за разработка на орбитална станция.   Източник: Нова.тв", "date": "2019.03.22", "title": "Български ученици превзеха НАСА "}
{"url": "http://epicenter.bg/article/Zashto-Keyt-chaka-8-godini-za-parviya-si-angazhiment-s-Elizabet-II--a-na-Megan-y-otne-edva-mesets-/178277/10/99", "text": "\r\n Херцогинята на Кембридж присъства на първия си самостоятелен ангажимент заедно с кралица Елизабет II тази седмица. Много хора се запитаха защо това се случва цели 8 години, след като Катрин стана част от кралското семейство. \r\n \r\n \r\n \r\n Херцогинята на Съсекс - Меган Маркъл, се появи за първи път рамо до рамо с кралицата по-малко от месец след сватбата си с принц Хари. \r\n В социалните медии феновете на кралското семейство си задаваха въпроса:   Смята се, че има поне шест случая, в които Кейт е била сама с кралицата, но почитателите не бяха обърнали внимание на някои фини детайли. \r\n   \r\n Всички тези предишни изяви са включвали поне още един член на кралското семейство или са били частни събития, които са се случвали зад стените на двореца. \r\n   \r\n Първият път, когато Кейт се присъедини към кралицата без съпруга си принц Уилям, бе през юли 2011 г., три месеца след сватбата ѝ в Уестминстърското абатство. Те разгледаха сватбената рокля на Катрин, която бе изложена в държавните стаи на Бъкингамския дворец. Макар че двете бяха сами, поводът беше частен. \r\n   \r\n Следващата година трябваше да бъде определяща за Кейт за връзката ѝ с бабата на Уилям. Тя отиде заедно с кралицата и Камила на посещение в луксозния лондонски универсален магазин Fortnum & Mason на 1 март 2012 г. Кралските особи се срещнаха с военния персонал, който се грижи за подаръците на войниците и тогава изпращаше пакети на военните, които служеха в Афганистан. \r\n   \r\n Седмица по-късно херцогинята на Кембридж и Елизабет II бяха на посещение в Лестър - първата спирка от юбилейното турне на монарха по случай 60-годишнината от възкачването ѝ на трона. За да отбележи повода тя и принц Филип обиколиха голяма част от Великобритания за няколко месеца. Кейт пътува с влак до Лестър заедно с кралицата и принц Филип, като посети градската катедрала и гледаха студентско модно ревю. Двете дами бяха снимани заедно. \r\n   \r\n През юни същата година Кейт и Уилям се присъединиха към кралицата за посещение в Нотингам. Кралските наблюдатели тогава побързаха да отбележат, че Кейт е със същото палто, което носила по време на ангажимента си с кралицата и Камила. Именно от това събитие са едни от най-разпространяваните снимки на кралицата и Кейт, на които двете се смеят. \r\n   \r\n През март 2013 г. Кейт се присъедини към кралицата и принц Филип на посещение на метростанция Бейкър стрийт, за да отбележат 150-годишнината на лондонското метро. По това време Кейт вече бе бременна с принц Джордж и получи значка \"Бебе на борда\", носена от жените, които използват подземната железница, за да не им се налага да молят за място. \r\n   \r\n През февруари 2014 г. Кейт придружи кралицата на прием в Бъкингамския дворец, организиран от Нейно величество в чест на драматичните изкуства. \r\n   \r\n  да присъства на обществено събитие  , далеч от двореца и без други членове на кралското семейство? \r\n   \r\n След като съпругът на Елизабет II - принц Филип, официално се оттегли от публичните си ангажименти през 2017 г., монархът трябва да разчита на останалите членове на семейството при много от публичните прояви. \r\n Що се отнася до връзката на кралицата със съпругите на двамата ѝ внуци кралската коментаторка Марлене Кьониг казва, че хората не бива да търсят нищо между редовете.  , казва Кьониг. \r\n   \r\n Експертът по език на тялото Джуди Джеймс пък каза: \r\n   \r\n допълва експертката. \r\n   \r\n Източник: Дир.бг \r\n \r\n \r\n", "date": "2019.03.22", "title": "Защо Кейт чака 8 години за първия си ангажимент с Елизабет II, а на Меган й отне едва месец?"}
{"url": "http://epicenter.bg/article/Kolko--normalen--zhivot-shte-osiguryat-Hari-i-Megan-na-parvoto-si-dete-/178314/10/100", "text": "С наближаването на раждането на  ,    ще трябва да решат колко \"нормален\" живот искат да осигурят на първото си дете, което ще е седмо поред в наследяването на престола, предаде Ройтерс, цитиран от Дарик.   \"Не мисля, че е имало член на кралската фамилия, който да не е казвал, че иска децата му да водят нормален живот\", отбелязва редакторката на сп. \"Маджести\"  . \"Дори кралицата каза, че иска нейните деца да имат колкото е възможно  . Но медийното внимание всъщност възпрепятства нормалното възпитание\".   добре познава вниманието към британското кралско семейство. Разтрогването на брака на неговите родители - престолонаследника  и покойната  , се отразяваше от медиите, а майка му загина в автомобилна катастрофа в Париж през 1997 година при опит да избяга от папараци. През последните две години  открито говори за , когато е 12-годишен, и споделя как години наред е бил против своя статут на кралска особа. Докато бе на обиколка в  през 2013 г., облеченият във военна униформа  каза пред журналисти: \"Аз съм един от многото войници, няма различно отношение към мен\".   А през 2017 година в интервю за сп. \"Нюзуик\" заяви: \"Не исках да бъда в това положение, но впоследствие извадих главата си от пясъка, послушах хората и реших да използвам положението си за добро. Иска ли някой от  да бъде крал или кралица? Не мисля, но ще изпълним задълженията си в правилния момент\".   искаше децата ѝ да растат далеч от кралския блясък и традиции. Тя ги водеше на пътешествия, в \"Макдоналдс\" и в атракционни паркове.   \"Хубаво е, че не съм напълно откъснат от действителността. Решил съм да водя относително нормален живот и ако имам късмет и имам деца, те също да имат подобен живот\", сподели  .   Но колко реалистично е неговото желание? Проучванията показват, че той е сред най-популярните членове на британското кралско семейство и често изпреварва 92-годишната кралица и по-големия си брат  , а сватбата му с холивудската актриса  увеличи още повече възхищението на медиите и на обществото.   \"Не виждам друг начин за възпитанието на това дете, освен традиционния и наситен с много привилегии\", твърди  , авторът на книгата \" \".   \"Не съдете за някого по външния му вид, по произхода му или по това, с което се отъждествява\", подчерта  през март пред 12 000 студенти в лондонската \" \".   и  могат да почерпят от опита на другите кралски особи.  държи децата му да растат без медийно внимание.   \"Всъщност те могат да растат нормално и с кралските ограничения\", увери  , авторката на \" \". \"Забелязваме, че  и  се грижат за  ,  и  извън общественото внимание, а самите  и  бяха оставени до известна степен на мира до завършването на университет\".   Според Джобсън, каквото и да възнамеряват  , ще бъде почти невъзможно тяхното дете да избегне произхода си.   \"Разбира се,  за много дълъг период от време\", казва Джобсън.", "date": "2019.03.22", "title": "Колко „нормален“ живот ще осигурят Хари и Меган на първото си дете?"}
{"url": "http://epicenter.bg/article/Balgarski-tenisisti-zameseni-v-mashtabna-shema-za-ugovaryane-na-machove-/178327/8/0", "text": "Приемащият все по-големи мащаби скандал с уговорени тенис мачове, който белгийските власти разследват, обхваща и България, съобщава френският в. \"Екип\", цитиран от бТВ.  Във Франция са задържани и разпитани 17 местни играчи от ниските нива на тениса, а белгийската полиция твърди, че се е свързала с колегите си в България, САЩ, Германия, Холандия, Египет и Словакия, където също има замесени играчи.  Разследването се води от властите в Белгия, защото там се намира смятаният за глава на цялата престъпна схема Григор Саргасян, познат като Маестрото, който в момента е под домашен арест.  Според част от разпитаните играчи, арменецът е главен диригент на цялата структурата за манипулиране на срещите.  Според \"Екип\", в схемата не са замесени елитни спортисти, а само такива, които играят предимно на турнири от сериите \"Чалънджър\". Имената на играчите се пазят в тайна, докато тече разследването.  Към момента най-големият брой разпитвани е във Франция. Известни са имената само на четирима от тях, като всичките са извън първите 350 в света - Джулс Окала, Мик Лескюр, Яник Тиван и Джером Изерило.  Белгийските власти твърдят, че в списъка към момента има 137 тенисисти, но имената им все още се пазят в тайна. Те са получавали межу 500 и 3000 евро, в зависимост от това дали са уговаряли даден гейм, сет или цял мач.  Разпитаните разказвали, че така нареченият Маестро обикалял из нискоразредните турнири и на място предлагал на даден тенисист да участва в схемата.  Белгийските власти разполагат с информация, че от синдиката са наемали случайни лица срещу минимално заплащане, които са залагали малки суми на договорените мачове, за да не попаднат под радарите на разследващите съмнителни залози.  От полицията също така съобщиха, че от синдиката, ръководен от Саргасян, са знаели за разкритата наскоро група за манипулиране на тенис мачове в Испания, но двете криминални структури не са работили заедно.  ", "date": "2019.03.22", "title": "Български тенисисти замесени в мащабна схема за уговаряне на мачове "}
{"url": "http://epicenter.bg/article/Liderat-v-prezidentskata-nadprevara-v-Ukrayna-se-obyavi-protiv-ogranicheniyata-sreshtu-ruskiya-ezik-/178264/7/0", "text": "Лидерът в президентската надпревара в Украйна Владимир Зеленский се обяви против ограниченията срещу руския език и езиците на другите малцинства в страната. Цитиран от изданието „Украински новини“, той казва, че съгласно Конституцията, държавният език е украински и той трябва да остане такъв, но властите трябва да гарантират свободното развитие и използване на другите езици, предават руската агенция EA Daily и \"Фокус\".  „Не трябва да натискаме езиците им, не трябва да натискаме руския език... Украинският език е прекрасен, а когато на него говорят грамотно и красиво, е невероятно. Всички преминават на украински език с голямо удоволствие, така или иначе у нас образователната система е построена така... Следващите поколения ще говорят на украински“, заяви Зеленский.  Той даде като пример своите деца, които знаят руски, но могат да говорят и на украински.  Зеленский в момента е абсолютен лидер за предстоящите на 31 март президентски избори в Украйна според всички анкети, като последните сочат, че за него са готови да гласуват 34% от избирателите.  ", "date": "2019.03.22", "title": "Лидерът в президентската надпревара в Украйна се обяви против ограниченията срещу руския език "}
{"url": "http://epicenter.bg/article/Golyam-asteroid-minava-blizo-do-Zemyata-dnes--Video-/178265/7/0", "text": "Голям астероид минава близо до Земята днес. Той е на разстояние по-малко от това мeждy Зeмятa и Лyнaтa. Според учените размерът му е до 40 метра или големината му е приблизително колкото къща, съобщават от HACA.  Acтepoидът пpиближaвa cъc cĸopocт 5 ĸилoмeтpa в ceĸyндa. Haблюдeниятa и изчиcлeния пoĸaзвaт, чe нeбecнoтo тялo пpeлита близo дo Зeмятa нa paзcтoяниe 300-304 xиляди ĸилoмeтpa.  \"Астероидите действително представляват реална опасност за Земята, защото не напразно най-реалистичните сценарии за края на Земята са свързани с падане на голям астероид. Този астероид обаче не е нито от най-големите, които кръжат около нашата Земя, нито ще мине толкова близко. Разбира се, за мащабите на Космоса ние казваме, когато става въпрос за десетки хиляди километри\", коментира проф. д.т.н. д-р инж. Гаро Мардиросян - Институт за космически изследвания и технологии при БАН.  И докато този астероид не представлява опасност за Земята, учените приемат друг за голяма заплаха. От Държавния университет в Санкт Петербург предупредиха, че се очаква през 2029 година небесното тяло Апофис да премине само на 38 хиляди километра от нашата планета. Това е десет пъти по-малка дистанция от разстоянието от Земята до Луната. Астероидът се смята за най-голямата опасност за Земята в цялата нейна история. А размерът му е внушителен - 350 метра.  \"Предварителните сметки показват, че ударът, взривът ще се равнява на тротилов еквивалент около 500-600 мегатона. За сравнение нека кажем, че Тунгуския метеорит, Аризонския метеорит и други метеорити, които са оставили трайни следи върху нашата планета, са имали тротилов еквивалент от порядъка на няколко десетки мегатона. Т.е. този се очаква да бъде с до десет пъти по-голям ефект\", допълни проф. д.т.н. д-р инж. Гаро Мардиросян.  Учените отчитат и вероятност за сблъсък през 2068г.  \"Първо вероятността е много малка, второ – за тези 50 години науката и човечеството със сигурност ще придобият методи за защита от удар с такъв астероид\", добави професорът.  Възможни са траектории на приближаване на Апофис и през 2044, 2051 и 2060 г.   Източник: Канал 3", "date": "2019.03.22", "title": "Голям астероид минава близо до Земята днес (Видео)"}
{"url": "http://epicenter.bg/article/Politicheska-burya-v-Atina-sled-dumi-na-diplomat--1--che-Turtsiya-ima-prava-v-Iztochnoto-Sredizemnorie/178266/7/51", "text": "Съвместните изявления от четвъртък на външните министри на Турция и Гърция Мевлют Чавушоглу и Йоргос Катругалос в Анталия, че Анкара не трябва да бъде изключвана от разгръщащата се енергийна игра в Източното Средиземноморие, предизвикаха вербална война между управляващата партия СИРИЗА и опозиционната „Нова Демокрация“. Това пише електронното издание на вестник Kathimerini, цитирано от Агенция \"Фокус\".  В изявление, външният министър в сянка от „Нова Демокрация“ (НД) Йоргос Кумуцакос обвини правителството, че едностранно се отклонява от външнополитическите позиции на страната спрямо Турция. По неговите думи, коментарът на Катругалос е последното от поредица изявления на премиера Алексис Ципрас, бившия външен министър Никос Коцияс и депутати от СИРИЗА, които отварят вратата на Турция към Източното Средиземноморие.  Опозиционният депутат посочи, че думите на Катругалос са дошли един ден след тристранната среща на върха между Гърция, Израел и Кипър с участието на държавния секретар на САЩ Майк Помпео. Външният министър, от своя страна, отхвърли критиките като тесни партийни политики.  „Зачитането на международното право като цяло и морското право в частност са константи на националната ни външна политика, която подкрепя и не поставя под въпрос суверенните права на страната ни“, каза Катругалос, добавяйки, че това са очевидни факти, които не трябва да се поставят под въпрос.  В съвместния брифинг Катроугалос защити „очевидното“ право на Кипър да управлява резервите в изключителната си икономическа зона в полза на двете общности на разделения остров, признавайки, че Турция също има права в Източното Средиземноморие.  Той също така потвърди подкрепата на Гърция за перспективите на Турция за Европейския съюз, като заяви, че е в интерес на всички да имат „приятелска европейска Турция на нашата източна граница“. Чавушоглу каза, че двамата са обсъдили проучванията за въглеводороди, мюсюлманското малцинство в Тракия и кипърския спор.  ", "date": "2019.03.22", "title": "Политическа буря в Атина след думи на дипломат №1, че Турция има права в Източното Средиземнорие"}
{"url": "http://epicenter.bg/article/Nad-40-zhertvi-pri-eksploziya-sas-sila-na-zemetresenie-v-himicheski-zavod-v-Shanhay/178274/7/0", "text": "Броят на жертвите при експлозията в химически завод в Китай се увеличава. Най-малко 44 са загиналите. Пострадали са над 90 души, от тях 32-ма са в критично състояние. Аварията стана вчера в град Ян-чън, на около 260 километра северно от Шанхай.   Властите евакуираха 3000 души от зоната на експлозията като предпазна мярка срещу нови експлозии и изтичане на опасни газове. Общо 640 души са потърсили медицинска помощ след инцидента. Пожарът в завода вече е овладян и в момента тече разследване на причините за трагедията. В спасителните операции на място участват 192 противопожарни отряда, над 3000 медици , 900 военнослужещи и тежка техника по разчистване на развалините.   Експлозията е била мощна, сеизмолозите дори са я отчели като слабо земетресение с магнитуд от 2,2 степен по скалата на Рихтер. Ударната вълна е нанесла щети по домове и коли на разстояние 6 км от  мястото на инцидента.   Източник: Канал 3", "date": "2019.03.22", "title": "Над 40 жертви при експлозия със сила на земетресение в химически завод в Шанхай"}
{"url": "http://epicenter.bg/article/Povisheno-naprezhenie-mezhdu-Severna-i-Yuzhna-Korea/178279/7/0", "text": "Повишено е напрежението между Северна и Южна Корея. Пхенян изтегли персонала си от бюрото за връзка с южната си съседка. Това се тълкува, като стъпка назад в усилията на южнокорейския президент Мун Дже-Ин за прекратяване на взаимната враждебност.   Бюрото беше отворено през септември в рамките на видимото затопляне на отношенията между двете Кореи. Северна Корея е обявила решението си на рутинна седмична среща с южнокорейски представители тази сутрин. На нея е било заявено, че стъпката се предприема \"по указания отгоре\". Причина не е посочена.   Източник: Нова.тв", "date": "2019.03.22", "title": "Повишено напрежение между Северна и Южна Корея"}
{"url": "http://epicenter.bg/article/Hvarliha-granata-po-ruskoto-posolstvo-v-Atina/178280/7/0", "text": "Хвърлиха граната по сградата на руското посолство в Атина. Инцидентът е станал тази нощ. Очевидци разказват, че двама души на мотор са преминали край посолството, след което последвал взрив.   Гранатата е избухнала пред металната врата на влизане в сградата. Няма пострадали. Нанесени са незначителни материални щети.   Източник: Нова.тв", "date": "2019.03.22", "title": "Хвърлиха граната по руското посолство в Атина"}
{"url": "http://epicenter.bg/article/Izkazvane-na-Tramp-otnovo-razbuni-duhovete-v-Blizkiya-iztok--VIDEO-/178291/7/0", "text": "Изказване на Доналд Тръмп отново разбуни духовете в Близкия изток. Според американския президент е време Съединените щати да признаят пълния суверенитет на Израел над Голанските възвишения, които еврейската държава отне от Сирия през 1967 г., предаде бТВ.  Тръмп направи изказването, както обичайно, в Туитър: \"Голанските възвишения са от ключова стратегическа важност за сигурността на Израел и за стабилността на целия регион\".  Сирия получи Голанските възвишения през 1944 г. Израел обаче й ги отне по време на шестдневната война през 1967 г. Година по-късно двете страни установиха 70-километрова демилитаризирана зона, контролирана от сили на ООН, но технически и двете останаха в състояние на война.  През 1981 г. Израел едностранно анексира възвишенията, но Съветът за сигурност с резолюция отхвърли анексията като невалидна.  Турският президент предупреди, че решението на Тръмп заплашва региона с нова криза.  \"Вчерашните неуместни коментари на Доналд Тръмп за Голанските възвишения доведоха региона до ръба на нова криза и напрежение”, заяви Реджеп Ердоган.  Сирия и Иран на свой ред подчертаха, че подобно решение би било нарушение на резолюцията на Съвета за сигурност на ООН, която признава анексията за невалидна.  ", "date": "2019.03.22", "title": "Изказване на Тръмп отново разбуни духовете в Близкия изток (ВИДЕО)"}
{"url": "http://epicenter.bg/article/Borisov-kam-Tsvetanov--Koe-nalozhi-da-pravish-tazi-sdelka-tochno-sega--Tsyalata-gadost-ni-udrya-/178250/2/0", "text": "Премиерът и лидер на ГЕРБ Бойко Борисов каза, че ще изчака резултатите от проверката на прокуратурата и антикорупционната комисия на имотната сделка на Цветан Цветанов, преди да вземе решение какво да предприеме. Той говори пред български журналисти в Брюксел, а коментарът му беше излъчен на живо във \"Фейсбук\".   Борисов не постави под съмнение законността на сделките. \"Разговорът не е на тема дали е законно или не. Би трябвало да е законно, не са деца, имат глави на раменете си.\" Но добави, че става въпрос за морал и увери, че ще проследи внимателно дали има не престъпление, а нарушение, защото \"решенията са тежки и в кратко време преди изборите\". Той изрази учудването си, че Цветанов е избрал този момент да реши жилищния си въпрос: \"Имаш в по-хубавата част на квартала два апартамента и за тях си ял бой, и сега кое наложи да го направи точно сега?!\"   Едновременно с това Борисов изтъкна, че търпи критики от съпартийците си, защото при всяко съмнение \"реже глави\", докато в други партии изчакват престъпленията на техни членове да бъдат доказани, преди да се разграничат. И това, че другите са маскари, нас не ни оправдава, добави той. Предстои заседание на изпълнителната комисия на ГЕРБ по темата, каза партийният лидер.   Премиерът подчерта, че му е тъжно и гадно, че скандалът засенчва положителните решения на правителството - за отпускане на великденски надбавки за пенсионерите и за увеличаване на възнагражденията на медицинските сестри. \"Толкова добри неща направихме, а цялата гадост ни удря за нещо толкова битово, елементарно, гадно и ненужно\", каза Борисов.   Премиерът предупреди Цветанов, на когото предстои пътуване в САЩ, \"да си направи изводи откъде дойде тази атака по това време\".   Първа за замяната съобщи \"Свободна Европа\". Според разследването Цветанов е заменил два апартамента за един по-голям и луксозен в софийския квартал \"Изток\" на цена под пазарната, около 630 евро на кв.м. След това \"Биволъ\" писа, че правосъдният министър Цецка Цачева и председателят на комисията по култура Вежди Рашидов са купили на по-ниски цени жилища от същия строител. Според обясненията на засегнатите те са платили по-малко, защото цената е \"на зелено\", и сделките са прозрачни и законни.  ", "date": "2019.03.22", "title": "Борисов към Цветанов: Кое наложи да правиш тази сделка точно сега? Цялата гадост ни удря!"}
{"url": "http://epicenter.bg/article/Menda-Stoyanova--Elena-Yoncheva-shte-vredi-na-Balgariya-v-Evroparlamenta/178257/2/0", "text": "  Тя дори обяви и БСП, че се присъединява към този национализъм и даде за пример отношението на партията към Сергей Станишев, който по думите ѝ е председател на социалистическа, но доказано проевропейска и не националистическа партия като ПЕС.   \"На БСП ѝ харесва да върви в посока на краен национализъм. Мисленето на хората се тика в тая посока и това не е добре. Тя вече се отделя от ценностите на нейния ПЕС, на другите социалистически и социалдемократически партии. Губи тази идентичност, но може би иска да придобие друга идентичност\", каза тя, като уточни, че чрез тази стратегия БСП може да постигне само краткотраен резултат.   Менда Стоянова коментира Елена Йончева,  като според нея кандидатката на левицата с нищо не може да допринесе за България в Европейския парламент. Тя обясни и как се стигна и каква е целта на обединението на ГЕРБ със СДС. \"Целта е осми евродепутат. Целта е максимален брой депутати от ЕНП в Европейския парламент. Затова и Йозеф Дол призова за консолидиране и максимална мобилизация на всички партии от ЕНП, за да не се разпилее гласа и да спечелят крайно леви и крайно десни националисти. Мисля, че крачката, която правим към десните партии и която СДС прие, е правилна\", заяви Стоянова.   Тя обясни, че предстои да бъде обсъждана съвместната листа и още не може да се кажа каква позиция би била отредена на представител на СДС, след като Бойко Борисов заръча поне един да бъде поставен на избираема позиция.   Менда Стоянова обясни и каква точно е технологията за избора и подредбата на кандидатите за евродепутати на ГЕРБ: \"Номинациите, които се получиха от всички събрания се класират. След това хората, които са номинирани се разглеждат като качества, познания за такава позиция, връзки, контакти, които имат в Европа – които са много важни. За да защитават българските интереси, те трябва да търсят първо обединение и между българските депутати, и второ трябва да търсят съмишленици от други държави. Което означава, че трябва да имаш лични контакти и да влияеш и по неформален път. И според това изпълнителната комисия ще прецени как да бъде наредена листата\". Стоянова обяви, че целта на ГЕРБ е листата да бъде подредена до края на март.", "date": "2019.03.22", "title": "Менда Стоянова: Елена Йончева ще вреди на България в Европарламента"}
{"url": "http://epicenter.bg/article/Haralan-Aleksandrov--Kogato-polititsite-poludeyat--obshtestvoto-se-otteglya-v-pozitsiya-na-seirdzhiya-/178258/2/0", "text": "Политиката на обвинение, която водят политиците може да доведе до деградация на обществото. Това каза за сутрешния блок „Добро утро, България“ на Радио „Фокус“ доц. Харалан Александров, социален антрополог. Според него този тип политическо говорене е огромно разхищение на публична енергия.  Той обясни, че това говорене се състои в обвинения и контраобвинения, което с наближаване на изборите ще се увеличи и ще заглуши смисления разговор. Българската политическа класа и специално опозицията нямат ресурс и въображение за нещо по-добро от това да разобличава управляващите в реални или въображаеми прегрешения, каза още той.  „Този тип политическа комуникация е характерна за примитивните общности и води към регрес. Хората спират да виждат света с неговите нюанси и светлосенки и започват да го интепретират като черно-бял. Това което започва да се случва в България е, че политиците насърчават защитен режим на хората. Това са нагласи, настроения и поведения, които са в ниския регистър на човешкото развитие. Те не са ориентирани към разума, не са ориентирани към вдъхновението от идеи, нито към развитието на общността, а към омразата, завистта, лошотията и желанието да нараниш някого\", обясни социалният антрополог.  Доц. Харалан Александров каза още, че българската общност се е научила да се защитава и когато политиците полудеят, се оттегля в позиция на сеирджия. Той обясни, че не е важно какво казва една публична фигура, а какво прави, какво послание излъчва и на какво ниво. В тревожна ситуация като днешната, омразата и обвинението не ни върши услуга, каза още той и припомни, че изборите ще минат и след това ще се наложи да се работи с хората от враждуващите лагери.  \"Част от политиците са готови на всичко, за да постигнат своите цели\", коментира още доц. Харалан Александров.  „Дълго време в българската политика доминираше добрият вкус и елементарното възпитание. Като че ли напоследък политиците много се озъбиха и доста озверяха, което никак не е добре. Надявам се, че общността ще има достатъчно здрав разум и чувство за самосъхранение, за да не се поддаде на тези призиви. Политиците винаги се опитват да прелъстяват, те по дефиниция флиртуват“, допълни той.  Доц. Харалан Александров обясни, че въпросът е с какво всъщност флиртуват политиците, дали с надеждата, самочувствието или доверието. Той уточни, че е едно да се каже, че си по-добър, от колкото си в действителност, както правят популистките партии, различно е, когато се обяснява, че си добър, само защото другият е лош.  \"Следващата крачка е да се обясни светът чрез мрачна конспирация и остава само да бъде посочен врага, за да се премине в политика на възмездието“, добави той.   Лидерството е много повече от представителна функция или разпореждане с публични ресурси, каза още Харалан Александров.  Според него много малка част от българските политици си дават сметка за това.  „Лидерът всмуква част от несъзнавания живот на общността. Някой лидери го правят виртуозно, като Хитлер, Сталин, Троцки и Ленин, които са тоталитарните психопати. Лидерите насочват агресията на своята общност към определени външни цели, но трябва да са подготвени, защото има голям риск лошотията да остане у тях и да ги разруши отвътре. Комуникацията са дълбинните преживявания, към които апелира историята на лидерите и като ресурс за политическа борба. В момента голяма част от политиците ни искат от българите да им дадат своята злоба и омраза, за да могат чрез нея да разчистят терена и сметките с опонентите си\", уточни доц. Харалан Александров.  Той каза още, че рядко се виждат хора, които да дадат усещане на сигурност и перспектива.   ", "date": "2019.03.22", "title": "Харалан Александров: Когато политиците полудеят, обществото се оттегля в позиция на сеирджия "}
{"url": "http://epicenter.bg/article/Radev--Svobodnite--chestni-i-prozrachni-izbori-sa-edno-ot-nay-golemite-zavoevaniya-na-demokratsiyata/178267/2/0", "text": "За мен е удоволствие да ви приветствам с избирането ви на високо отговорните длъжности в ЦИК. Всички знаем, че провеждането на свободни, честни, прозрачни избори са едно от най-големите завоевания на демокрацията. Това каза президентът Румен Радев в началото на срещата му с ръководството на ЦИК, предаде Агенция „Фокус“.  „Тези завоевания трябва да се отстояват с всеки избор. Провеждането на избори е задача на цялото общество, но за организацията, провеждането им, отчитането на резултатите и най-вече прилагането на изборното право, нашето общество ще разчита изключително на вашите усилия и висок професионализъм. Знаем много добре, че времето ви до изборите за Европейски парламент е изключително ограничено, но в тази връзка съм поканил и Ивилина Алексиева“, заяви Радев и благодари на бившия председател на ЦИК за свършената работа.   След евроизборите ще поканя ЦИК и Агенцията за електронно управление, за да обсъдим въвеждането на електронно дистанционно гласуване, каза още президентът.  „Трябва да има 3000 машини. Искам да чуя вашите виждания за критериите, по които тези машини ще се разпределят в секционните избирателни комисии, както и вашите виждания за защитата на машинното гласуване – софтуерна, физическа и хардуерна. Много е важно да не се допусне компрометиране на машинния вот. След тези избори за европарламент смятам да ви поканя отново заедно с представители на Агенцията за електронно управление, за да видим следващата стъпка за разработването на карта за експериментално въвеждане и приемане на електронно дистанционно гласуване, което чакат милиони българи не само зад граница, но и в България“, заяви Радев.  Той изрази надежда днес да се състои ползотворна дискусия, а президентската институция с каквото може да съдейства за високоотговорната дейност на ЦИК.   ", "date": "2019.03.22", "title": "Радев: Свободните, честни и прозрачни избори са едно от най-големите завоевания на демокрацията"}
{"url": "http://epicenter.bg/article/Hristo-Prodanov--Upravlyavashtite-napalno-sa-se-samozabravili-/178273/2/48", "text": "Скандалите в държавата се предизвикват постоянно от управляващото мнозинство. Въпросите около „Имотгейт”, свързан с Цветан Цветанов, бяха повдигнати от журналистите от \"Свободна Европа\". От управляващото мнозинство напълно са се самозабравили и не спазват някакъв морал. За тях всичко е сделка и далавера. Това заяви по телевизия БГ он Еър зам.-председателят на ПГ на „БСП за България” Христо Проданов, съобщиха от пресцентъра на БСП.  „Цветанов е известен с афинитета си към апартаментите. Предния път обясняваше, че става дума за пенсии на родители, но шефът на НАП, който тогава го проверяваше, стана депутат от ГЕРБ. Не очаквам и сега от органа, назначен от Цветанов, и който може да го провери, да излезе с нещо. Очаквам присъдата на гражданите на 26 май, когато са изборите за европейски парламент”, отсече Проданов.  Той заяви, че хората ще дадат тогава своята оценка за управлението на Борисов. Според него, когато излязат факти, които уличават властта в далавери, от ГЕРБ контраатакуват, като се връщат с аргументи от времето на комунизма.  „Убеден съм, че ще спечелим евроизборите, защото Елена Йончева е знамето за борбата с корупцията. Всеки ден излизат сделки и корупция с управлението, както в София, така и в страната. И Йончева е борец срещу тази корупция”, обясни Проданов.  Той припомни, че левицата е поискала да бъде направена проверка на пътищата.  „По всякакъв начин управляващите не позволяват това да се случи. Надявам се, че от европейско ниво и натиск ще постигнем проверката”, каза той.  По отношение на протеста на медицинските сестри, Проданов обясни, че всички политики на БСП са били насочени към оздравяване на сектор - здравеопазване.   „Трябва да бъде сменен модела. Знаете мнението ни, че здравеопазването не бива да е във вид на търговски модел. Ние сме го разписали и във Визия за България”. Според него не може за задължението на Главно мюфтийство да е имало воля да се промени закон, а за проблемите на медицинските сестри да не може. Проданов добави, че искането на медицинските сестри за две минимални заплати, като възнаграждение, е напълно възможно.  ", "date": "2019.03.22", "title": "Христо Проданов: Управляващите напълно са се самозабравили "}
{"url": "http://epicenter.bg/article/Tsvetanov--Ako-iskah-da-kriya-imoti-i-dohodi--shteshe-li-vsichko-da-bade-tolkova-prozrachno--/178275/2/0", "text": "Това заяви пред журналисти във Велико Търново председателят на ПГ на ГЕРБ и зам.-председател на партията Цветан Цветанов, съобщиха от пресцентъра на партията.  „  коментира Цветанов и допълни, че докато не е приключила проверката – не е редно да получава присъди.   Събитията от последните дни той определи като компроматна война и прогнозира, че тя ще продължи по време на цялата кампания за европейските избори, която започва през април.  \" . Самият факт, че се случва в навечерието на евровота, самият факт, че това се обслужва от политическите кръгове, го доказва\", коментира той.  Цветанов подчерта, че е изпълнил дълга си, спазвайки законите на Република България. Освен това призова и всички, които го нападат, да се замислят дали ще се извинят, когато проверките приключат и бъде доказано, че няма нарушения от негова страна.    ", "date": "2019.03.22", "title": "Цветанов: Ако исках да крия имоти и доходи, щеше ли всичко да бъде толкова прозрачно? "}
{"url": "http://epicenter.bg/article/GERB--Nyama-popravka--quot-Arteks-quot--v-zakona-za-ustroystvo-na-teritoriyata-/178281/2/0", "text": "Промените в Закона за устройство на територията, които удължиха възможността един строеж да бъде започнат и завършен за срок от 10 години, нямат връзка със строеж на фирма \"Артекс\", твърди депутатът от регионалната комисия в парламента Александър Ненков, цитиран от Канал 3.  Той беше категоричен, че не е коректно да се нарича \"поправката \"Артекс\". По-скоро звучало подвеждащо. Поправката бе приета от депутатите през 2017 г. \"Законопроектът, който сме внесли с колегите, е плод на съвместен труд на МРРБ и парламентарната комисия, заяви народният представител от ГЕРБ. Поправката се отнася до обекти в първа и втора категория – най-големите обекти, на които сме дали толеранс поради чисто обективни причини, уточни Ненков.  \"Дали сме толеранс вместо за 5 години, те да бъдат завършени за 10 години\", каза той.  \"Що се отнася до конкретния проект – нито ме интересува, нито някога е имало някакви отношения към този обект и съответната фирма\", отсече Ненков по адрес на \"Артекс\".  Депутатът твърди, че лично се е запознал с фактологията и фирмата не се е възползвала от поправката.  \"В закона никъде не е казано, че важи с някаква задна дата“, заяви Ненков и декларира, че няма никакво отношение към въпросния обект, визирайки тъй наречения небостъргач на строителната фирма, за който се появиха информации, че е вдигнат, благодарение на законовата поправка.  ", "date": "2019.03.22", "title": "ГЕРБ: Няма поправка \"Артекс\" в закона за устройство на територията "}
{"url": "http://epicenter.bg/article/Borisov-izprati-saboleznovatelna-telegrama-do-kitayskiya-premier-Li-Katsyan-/178282/2/0", "text": "Министър-председателят Бойко Борисов изпрати съболезнователна телеграма до председателя на Държавния съвет на Китайската народна република Ли Къцян по повод трагедията в източната част на страната. Това съобщиха от правителствената информационна служба.  „С огромна тревога научих новината за инцидента в химически завод в Източен Китай. Моля приемете, Ваше превъзходителство, най-дълбоки съболезнования към Вас, към семействата, близките и приятелите на загиналите и ранените в тази злополука“, написа премиерът Борисов на китайския си колега.  „В трудни моменти като този мислите ми са с Вас и пострадалите. Искрено се надявам трагичните последици да бъдат минимални и ранените при инцидента да се възстановят възможно най-скоро“, посочва още българският министър-председател в съболезнователната телеграма.    ", "date": "2019.03.22", "title": "Борисов изпрати съболезнователна телеграма до китайския премиер Ли Къцян "}
{"url": "http://epicenter.bg/article/Prezidentat--Ne-tryabva-da-ima-samneniya-za-prozrachnostta-i-chestnostta-na-predstoyashtite-izbori-/178284/2/0", "text": "Свободните, честни и прозрачни избори са едно от най-големите завоевания на демокрацията и с провеждането на всеки вот трябва да отстояваме това. Обществото не трябва да има никакви съмнения за прозрачността и честността на предстоящия вот за представителите на България в Европейския парламент, заяви президентът Румен Радев на срещата си с ръководството на новия състав на Централната избирателна комисия. Това съобщиха от прессекретариата на държавния глава.   В срещата участваха новият председател на ЦИК - Стефка Стоева, както и председателят на предишния състав – Ивилина Алексиева.  Президентът изтъкна факта, че остава ограничено време до изборите за представители на страната ни в Европейския парламент /ЕП/ и подчерта, че приемствеността в дейността на ЦИК е ключов фактор за успешната работа на комисията.  Като основен приоритет за предстоящия вот Румен Радев открои добрата му организация. Провеждането на избори е задача на цялото общество, но за организацията, отчитането на резултатите и най-вече прилагането на изборното право нашето общество ще разчита изключително на усилията и високия професионализъм на ЦИК, заяви на срещата Румен Радев.  Държавният глава и ръководството на комисията обсъдиха начините за намаляване на недействителните бюлетини и на манипулациите, процеса на изготвяне на хронограмата за вота за ЕП, машинното гласуване. Президентът изтъкна, че са важни критериите, по които ще се разпределят по секции 3000-те машини на предстоящия вот.  „Изключително важно е да не се допусне компрометиране на машинния вот и да се отговори на очакванията на обществото“, заяви президентът и призова за софтуерна и физическа защита на машинния вот.  Президентът съобщи, че след изборите за представители в ЕП ще организира нова среща с ЦИК и с представители на Държавната агенция „Електронно управление”, на която да се обсъди разработването на карта за експериментално въвеждане и приемане на електронно дистанционно гласуване.  „Електронното гласуване се очаква от милиони българи не само зад граница, а и в България“, заяви Румен Радев.  Дейността ни ще бъде насочена в защита на интересите на гражданите за честни, справедливи и вярно отразени гласове на избирателите, заяви председателят на ЦИК Стефка Стоева. Днес предстои и първото работно заседание на новия състав на комисията, на което ще бъде обсъдено машинното гласуване и обществената поръчка, свързана с него.  „Тя ще бъде проверена от компетентни служители, външни експерти“, увери Стефка Стоева и допълни, че ще започне и работа по критериите за справедливото разпределение на минимум 3000 машини.  ", "date": "2019.03.22", "title": "Президентът: Не трябва да има съмнения за прозрачността и честността на предстоящите избори "}
{"url": "http://epicenter.bg/article/Velikotarnovskiyat-mitropolit-Grigoriy-blagodari-na-Tsvetan-Tsvetanov-/178286/2/0", "text": "Великотърновският митрополит Григорий изказа сърдечни благодарности към председателя на ПГ на ГЕРБ и зам.-председател на партията Цветан Цветанов за финансовата подкрепа на правителството за изграждането на библиотека към Митрополията.  С постановление на Министерски съвет в края на миналата година бяха отпуснати 1,5 млн. лв. за църковната библиотека, която ще се превърне в наследник на книжовността на Патриарх Евтимий.   „Много сме доволни, това е голяма помощ, която дължим на г-н Цветанов като народен представител от Великотърновска област, защото той запозна правителството с необходимостта да бъде изграден този нов книжовен център”, каза дядо Григорий. Сградата, която навремето е национализирана, е била ползвана за детска градина, а сега отново придобита от митрополията.  Сега сградата има спешна нужда от ремонт. В църковната библиотека ще има 35 000 заглавия, като фондът ще се обогатява непрекъснато. Великотърновският митрополит каза още, че ще положи всички усилия ремонтните дейности да завършат до края на годината, съобщиха от пресцентъра на ГЕРБ.", "date": "2019.03.22", "title": "Великотърновският митрополит Григорий благодари на Цветан Цветанов "}
{"url": "http://epicenter.bg/article/Antikoruptsionnata-komisiya-se-samosezira-za-apartamentite-na-vlastta-/178287/2/0", "text": "Комисията за противодействие на корупцията и за отнемане на незаконно придобитото имущество (КПКОНПИ) започва проверка по медийните публикации и по сигнала на неправителствена организация за покупката на апартаменти от страна на лица по чл.6 ал. 1 от Закона за противодействие на корупцията и за отнемане на незаконно придобитото имущество (ЗПКОНПИ) – Цветан Цветанов, Цецка Цачева, Вежди Рашидов и Ваня Колева.  В хода на проверката ще бъдат изследвани всички данни и обстоятелства, публикувани в медиите, включително пазарните цени на визираните имоти, произхода на средствата за покупката им, както и търговия с влияние и конфликт на интереси при приемането на законодателни промени от страта на Народното събрание. Ще бъде проверена и дейността на фирмата продавач „Артекс инженеринг“ АД, както и нейното евентуално участие в обществени поръчки.  Ще бъдат анализирани всички сделки за покупко-продажба, осъществени от търговското дружество за периода 2017 – 2019 г. с оглед установяване на цените, на които обичайно са продавани имоти от фирмата, както и евентуалното установяване на други лица по чл. 6 ал. 1 от ЗПКОНПИ, които са сключили сделки с компанията. Ще бъде изискана информация от компетентните органи и за всички получени разрешения за строителство, издаден на дружеството за този период.  Ще бъдат снети обяснения от страните по всички сделки, както и от Цветан Цветанов, Цецка Цачева, Вежди Рашидов и Ваня Колева.  В хода на проверката ще се изследва и наличието или липсата на свързани лица в политически партии и фирма „Артекс инженеринг“ АД, както и дали търговското дружество е правило предизборни дарения.  В случай, че на Комисията бъде възложена проверка от Прокуратурата, КПКОНПИ ще извърши и допълнителни действия, с оглед указанията на държавното обвинение.  ", "date": "2019.03.22", "title": "Антикорупционната комисия се самосезира за апартаментите на властта "}
{"url": "http://epicenter.bg/article/Karakachanov--Skandalite-s-apartamentite-mi--namirisvat--na-predizborna-kampaniya-/178289/2/0", "text": "Скандалите с апартаментите ми „намирисват“ на предизборна кампания. Това каза пред журналисти вицепремиерът и министър на отбраната Красимир Каракачанов, предаде Агенция „Фокус“.  На въпрос дали е стабилна управляващата коалиция след скандалите с апартаментите, Каракачанов отговори, че отношенията в коалицията не зависят от скандали, а от отношенията на ниво парламент и правителство.  „В тази насока няма драми. Задавате ми въпроси за неща, за които би следвало да изчакаме някаква проверка. Иначе ме карате да влизам в предизборна кампания, защото честно казано и на това ми „намирисва“, заяви той.  Каракачанов посочи, че компетентните органи трябва да дадат становище и тогава темата да се коментира.   \"Ако ВМРО се яви на евроизборите само с една от партиите в „Обединени патриоти“, това би означавало, че коалицията е разбита\", коментира още Каракачанов.  „До днес моята теза винаги е била, че „Обединени патриоти“ трябва да се явят заедно на евроизборите в името на това да дадат една сериозна алтернатива на своите избиратели и поддръжници, което гарантира минимум двама евродепутати. Ако утре бъда преизбран за председател на ВМРО, това ще продължи да бъде моята теза“, заяви Каракачанов. Той припомни, че е предлагал и алтернативни варианти.  „След като има няколко издигнати кандидатури, вместо да се снишаваме и да се ослушваме, нека да направим едни вътрешни избори. Спокойно може да се организират в рамките на една седмица“, заяви той и посочи, че това може да се случи, ако има добро желание.  На въпрос дали е възможно ВМРО да се яви на евроизборите само с една от двете партии в коалицията „Обединени патриоти“, Каракачанов посочи, че това би означавало, че коалицията е разбита.  „При този вариант е по-добре всяка партия да се яви поотделно, за да няма съмнения утре кой колко тежи. Но аз мога да гарантирам, че от наша страна ще има добър тон и феърплей. Но не виждам защо не може да се намери необходимото желание за общо явяване“, каза още той.   ", "date": "2019.03.22", "title": "Каракачанов: Скандалите с апартаментите ми „намирисват“ на предизборна кампания "}
{"url": "http://epicenter.bg/article/Borisov-v-Bryuksel--V-koy-grad-nyama-visoki-sgradi--Ako-obache-iskat-kolibi--neka-sa-kolibi--/178292/2/0", "text": "Темата с небостъргачите в София провокира премиера да предложи обществено обсъждане какви сгради да се строят в България.  \"Аз като гледам високите сгради в Брюксел и Лондон се питам дали няма сдружения и протестиращи. В кой град няма високи сгради? Новите сгради по \"Цариградско шосе\" са красиви, издават съвсем друг облик на града. Ако обаче искат колиби, нека са колиби. Или ако искат да затворим строителните фирми и да върнем панелките. Глас народен, глас Божи\", добави Бойко Борисов и попита дали страната трябва да вземе пример от Китай и да направи отделен град, в който да живеят магистратите и политиците.  Борисов предложи още при наличието на лобистки закони да се вкарат контразакони, които да ги регулират. Коментарът си той направи пред журналисти в една от почивките на работната сесия на Европейския съвет в Брюксел.   Повод за предложението му стана информацията за законова промяна, гласувана от предходния парламент, която позволява на строителната компания \"Артекс\" да завърши небостъргача си \"Златен Век\", който се намира в столичния квартал \"Лозенец\".  ", "date": "2019.03.22", "title": "Борисов в Брюксел: В кой град няма високи сгради? Ако обаче искат колиби, нека са колиби! "}
{"url": "http://epicenter.bg/article/Pargov-iska-palna-proverka-na-remontite-v-uchilishtata-i-detskite-gradini-po-OP--quot-Regioni-v-rastezh-quot--/178293/2/0", "text": "Пълна проверка на ремонтите в училищата и детските градини по Оперативна програма \"Региони в растеж\" в София поискаха лидерът на БСП - София и председател на групата на социалистите в СОС Калоян Паргов и заместник-председателят на СОС Милка Христова. Действията им са свързани със сигнали на граждани за изключително некачествени ремонтни дейности в 70-о основно училище \"Св. Климент Охридски\" в столичния квартал \"Модерно предградие\", район \"Връбница\". Това е едно от 26-те училища и детски градини, за които през лятото на миналата година бяха отпуснати европейски средства по Оперативна програма \"Региони в растеж\". Общата стойност е 63,6 милиона лева, 58 милиона от тях са безвъзмездна финансова помощ, а съфинансирането от страна на Столична община е 5,6 млн. лв.   \"Имам много въпроси, свързани с качеството на ремонта и отделените средства за него в 70-о основно училище. Настоявам кметът Фандъкова да информира обществеността за името на фирмата, която извършва ремонта, кой е провел обществената поръчка, коя фирма осъществява надзора и на каква стойност е нейният договор, как е избрана тя, има ли издадени досега актове от надзорната фирма за извършените строителни дейности в това число и за лошо качество, има ли наложени глоби и какъв е срокът, в който трябва да бъде завършена обществената поръчка, каза Калоян Паргов. - Много са въпросите. И не приемам отговори от сорта на: \"Хубаво е, ама не е довършено\", \"Предстои ремонт на ремонта\", \"Ще наложа контрол на контрола\". Не приемам и контрол на извършените ремонтни дейности, след като са приключили, какъвто беше случаят с градинката пред Софийския университет\".   Милка Христова добави, че с Калоян Паргов ще внесат официално питане до кмета Йорданка Фандъкова, свързано конкретно с ремонтните дейности на 70-о ОУ \"Св. Климент Охридски\", както и за останалите избрани училища и детски градини, чиито ремонт е финансиран по Оперативна програма \"Региони в растеж\". \"Очаквам бърз отговор, защото въпросите ни са съвсем конкретни, каза заместник-председателят на СОС. - Няма как да допуснем такова безобразно качество на ремонтните дейности. След като получим отговори на въпросите, ще се обърнем към съответните инстанции и ще ги сезираме. Ако има незаконно присвояване на средства по европейската програма, ще сигнализираме и ОЛАФ\".", "date": "2019.03.22", "title": "Паргов иска пълна проверка на ремонтите в училищата и детските градини по ОП \"Региони в растеж\" "}
{"url": "http://epicenter.bg/article/Borisov-uchastva-v-sreshta-s-premierite-na-Islandiya--Knyazhestvo-Lihtenshtayn-i-Kralstvo-Norvegiya-/178294/2/0", "text": "Министър-председателят Бойко Борисов участва в Брюксел в среща с премиерите на Исландия, Княжество Лихтенщайн и Кралство Норвегия по повод отбелязването на 25-ата годишнина на Европейското икономическо пространство. Тримата правителствени ръководите бяха поканени като гости на заседанието на Европейския съвет. Това съобщиха от правителствената информационна служба.  Споразумението за Европейското икономическо пространство беше подписано през 1992 г. в Порто, Португалия, и влезе в сила през 1994 г. В него се предвижда въвеждане на законодателството на ЕС, обхващащо четирите свободи — свободното движение на стоки, услуги, хора и капитали — в 31-те държави от ЕИП.  ", "date": "2019.03.22", "title": "Борисов участва в среща с премиерите на Исландия, Княжество Лихтенщайн и Кралство Норвегия "}
{"url": "http://epicenter.bg/article/Ekaterina-Zaharieva-obleche-kimono-v-Yaponiya/178295/2/0", "text": "В Токио започна работната визита на вицепремиера Екатерина Захариева по покана на японския външен министър. Тя ще участва в петата световна среща на жените министри на външни работи и ще проведе поредица разговори с представители на политическите и бизнес среди. Официална вечеря в чест на форума ще даде тази вечер японският премиер Шиндзо Абе.  В навечерието на петата световна асамблея на жените министри от цял свят вицепремиерът Екатерина Захариева и губернаторът на Токио Юрико Койко разговаряха днес за важната роля на жените в съвременния обществено политически живот.  Юрико Койке - губернатор на Токио заяви: Знам, че България е страна с много силни жени, които са представени на всички нива в обществения живот. Вие сте на 18-о място в световната класация по този показател. Япония е по-назад и се надявам да научим много от вашия опит.  С жени на най-високите нива в политиката и съдебната власт, страната ни действително е водеща в света подчерта и министър Захариева.  В отговор Екатерина Захариева се похвали: В измерването на Световната банка имаме 95 от общо 100 точки.  Юрико Койке запозна Екатерина Захариева и с интересни детайли около първия в историята на олимпийското движение проект за производство на медалите от рециклирани електронни устройства.  Идеята на проекта, в който днес се включиха Екатерина Захариева и дипломатите ни в Токио, е възможно най-много граждани и гости на Япония да станат по този начин част от символиката на олимпизма  Юрико Койке: Това е инвестиция в бъдещи медали за българските спортисти на олимпиадата - надявам се!  И пак на олимпийска тема, министър Захариева стана днес и първият модел на кимоното с български мотиви, с които ще бъде воден българският отбор при откриването на олимпиадата. По поръчка на японския олимпийски комитет ще бъдат изработени общо 196 такива кимона със съответните мотиви от държавите участнички.       Външният министър Екатерина Захариева облече кимоно в Япония в подкрепа на провеждането на Летните олимпийски и параолимпийски игри в Токио през 2020 г.  Целта е да се изработят 196 кимона, пресъздаващи традициите, културата и природата на всяка от държавите, които ще участват в игрите. На 130 държави вече изцяло ръчно са изработени кимона. Едно от тях е кимоното, с което ще бъде воден българският отбор на олимпиадата, можете да видите мотивите от различни български носии върху плата.  Олимпийският комитет ще организира церемония с всички кимона като част от откриването на олимпийските игри.", "date": "2019.03.22", "title": "Екатерина Захариева облече кимоно в Япония с български мотиви"}
{"url": "http://epicenter.bg/article/Mustafa-Karradaya-na-sreshta-s-liberalnite-lideri-v-Evropa/178247/2/0", "text": "Председателят на Движението за права и свободи Мустафа Карадайъ участва в последната преди европейските избори, ежегодна среща на либералните лидери в Европа, организирана по покана на председателя на групата на Алианса на либералите и демократите за Европа – Ги Верхофщадт, председателя на партията АЛДЕ – Ханс Ван Баален и председателя на Европейската Демократична партия – Франсоа Байру. На срещата в Брюксел присъства също Филиз Хюсменова - ръководител на делегацията на ДПС в Европейския парламент и зам.- председател на ДПС. Освен министър-председателите-либерали на Белгия, Холандия, Люксембург, Финландия, Чехия и Словения и председателите на либерални и демократични партии в Европа, този път участие взе и представител на ръководството на Френската партия „La République En Marche!” на Емануел Макрон. Присъстваха също и Комисарите от либералното семейство, Маргрете Вестагер - комисар по конкуренция, Сесилия Малмстрьом - комисар по търговия и търговски споразумения, Вера Юрова - комисар по правосъдие, защита на потребителите и равнопоставеност между половете и Виолета Булц - комисар по транспорт, както и Вернер Хойер - президент на Европейската инвестиционна банка. На срещата бе обсъдено бъдещето на Европа, предизвикателствата, които поставят Брекзит, конкуренцията с бързо-изгряващите икономики в Азия, и конкретно - Китай, и необходимостта от търсене на повече обединеност и заедност. По време на дебата, председателят на Групата на АЛДЕ в ЕП заяви, че „имаме солидна база за формиране на силна парламентарна група през следващия мандат, за да разчупим обичайното, за последните четири десетилетия, управление на „Голяма Коалиция“ между ЕНП и Социалистите. Целта ни е да обновим, променим и модернизираме Европа. Като политици, носим отговорността за това да обърнем внимание на истинските тревоги на хората, но и да им дадем визия за бъдещето. Затова и либералните, центристки, прогресивни и демократични сили, ще се изправим в следващата изборна надпревара заедно.“ Срещата на либералните лидери в Европа и обсъдените от тях теми се състоя непосредствено преди предстоящото заседание на Съвета на ЕС на 21 и 22 март, на която европейските държавни глави ще разгледат въпроси относно излизането на Обединеното кралство от ЕС, укрепването на икономиката, взаимоотношенията с Китай, климатичните промени и справянето с дезинформацията. Делегация на Движението за права и свободи, представена от председателя на партията - Мустафа Карадайъ и евродепутатите Филиз Хюсменова, Неджми Али, Искра Михайлова и Илхан Кючюк взе участие и в Съвет на АЛДЕ, на който бе представен екипът на европейско ниво, който ще ръководи либералната кампания на предстоящите европейски избори и бе даден нейният старт. Сред така нареченият „Екип Европа“ са настоящият председател на Групата на Либералите - Ги Верхофщадт, Комисарят по Конкуренцията - Маргрете Вестагер, Комисарят по транспорт - Виолета Булц. ", "date": "2019.03.22", "title": "Мустафа Карадайъ на среща с либералните лидери в Европа"}
{"url": "http://epicenter.bg/article/Samo-4-dni-predi-da-kupi-apartamenta-Tsvetanov-initsiiral-proverka-sreshtu--quot-Arteks-quot-/178248/2/0", "text": "\r\n \r\n Само 4 дни преди да купи апартамента си в сградата с буквите на улица \"Латинка\", Цветан Цветанов е инициирал проверка срещу строителната фирма. \r\n   \r\n \r\n \r\n Само 4 дни по-късно той сключва сделката със строителната фирма за 315 кв. м. апартамент и частен ВИП асансьор до него. \r\n   \r\n От това \"Биволъ\" прави извода, че  \r\n \r\n   \r\n \r\n Цветан Цветанов е знаел за сериозен казус свързан с “Артекс Инженеринг” и е инициирал проверка срещу тях. Четири дни по-късно той се сдобива с луксозен апартамент в сградата “Летера” на ул. \"Латинка\" 8. който преди това е на собствениците на “Артекс” – Пламен Мирянов и Весела Мирянова. Така проверяващият и проверяваните експресно си прехвърлят едни имоти, а преписката, проверката и резултатите от нея потъват неизвестно къде. \r\n \r\n \r\n   \r\n На 08 юни 2018 г. като председател на парламентарната вътрешна комисия, Цветан Цветанов изпраща писмо до Йорданка Фандъкова, в което иска от нея да направи проверка на небостъргача, който “Артекс Инженеринг” строи на улица “Златен Рог”, след което да му докладва резултатите. На 12 юни той прави сделката с Мирянови. \r\n   \r\n \r\n   \r\n   \r\n Проверката е поискана в сигнал на Инициативен комитет “Лозенец”, който от години се бори срещу високата 120 метра сграда, никнеща в квартала. За това, че казусът е сериозен и има активни задкулисни действия около този проект говори многозначително главният архитект на София Здравко Здравков във  , датирано от 2 май 2018 г.,  \r\n   \r\n Видеото е от публична среща с граждани на “Стрелбище” и пълната версия може да бъде видяна на сайта    Здравков уточнява oще, че срещите с Мирянови са били при Йорданка Фандъкова и на тях са водени преговори за намаляване на височината на сградата на ул. “Златен рог”. В крайна сметка такова намаление има от 120 м. до 98 м., колкото е съседният хотел “Маринела”. \r\n   \r\n \r\n   \r\n \r\n   \r\n Има няколко обяснения за тези странни имотни врътки с поне един ясен бенефициент – Цветан Цветанов. Едното от тях е езотерично. Според собственичката на Артекс Весела Мирянова Цветанов получил преференциална цена, защото много харесал архитектурата и най-вече оценил “енергийната защита” на сградата “Летера”, в която бил вграден псалм 91. \r\n   \r\n Има обаче и друго обяснение и то е, че след като Цветанов е натиснал Фандъкова да проверява Мирянови, те спешно са потърсили извънинституционално решение на техните проблеми и са го намерили в тази сделка. \r\n   \r\n Изнудване, фаворитизъм, или и двете, но в такава сделка няма как да няма скрита цена, обобщава   в статия, която припомня за сложните взаимоотношения между “Артекс” и местната власт в София, която е на ГЕРБ. \r\n   \r\n \r\n   \r\n \r\n   \r\n \r\n   \r\n \r\n   \r\n \r\n   \r\n \r\n   \r\n \r\n   \r\n \r\n   \r\n \r\n   \r\n \r\n   \r\n \r\n   \r\n Какви именно СМС-и е получавал арх. Здравков, имало ли е заплахи и дали са взети управленски решения вследствие на нерегламентиран натиск би следвало да провери и прокуратурата. Очевидно е, че казусът с небостъргача на “Артекст” влиза в уравнението, а п \r\n   \r\n \r\n   \r\n \r\n П.П. По-рано вчера стана известно и друго обяснение за съмнителната сделка -    По това време председател на парламента е Цецка Цачева, сдобила се със жилище за 670 лв. на квадратен метър от Артекс.   ", "date": "2019.03.22", "title": "Само 4 дни преди да купи апартамента Цветанов изнудвал с проверка \"Артекс\""}
{"url": "http://epicenter.bg/article/Slanchevo-vreme-s-maksimalni-temperaturi-ot-14--do-19-/178249/2/0", "text": "През нощта и днес преди обяд облачността ще е разкъсана, предимно - значителна. Това съобщи Евгения Егова, дежурен синоптик в Националния институт по метеорология и хидрология, цитирана от Фокус.   След обяд ще намалява, най-късно вечерта над Източна България и над по-голямата част от страната ще се установи предимно слънчево време.  През нощта времето бе почти тихо, а днес ще духа слаб северен вятър. Минималните температури ще са предимно между 2° и 7, дневните ще се повишат и максималните ще са от 14° до 19°.   По Черноморието облачността ще е разкъсана, предимно значителна, едва привечер ще намалява. Преди обяд ще духа слаб до умерен вятър със северна компонента, който до вечерта ще се ориентира от югоизток. Максималните температури ще са между 12° и 15°. Температурата на морската вода е 9-10°. Вълнението на морето ще е 1-2 бала.   Над планините преди обяд облачността ще е предимно значителна, но вероятността за валежи е малка. По-късно през деня ще намалява и над повечето райони ще се установи предимно слънчево време. Ще духа предимно умерен вятър от север-североизток. Максималната температура на височина 1200 метра ще е около 7°, на 2000 метра - около 0°. Атмосферното налягане слабо ще се понижи, но ще остане по-високо от средното за месеца.   През почивните дни ще преобладава слънчево време с по-значителна облачност в събота над Източна България, но без валежи. В нощните часове и сутрин ще бъде почти тихо и ще се понижат минималните температури, а дневните ще се повишат и в неделя отново ще достигнат, на места и ще надхвърлят 20°.    Новата седмица ще започне с предимно слънчево и топло време с максимални температури между 18° и 23°. ", "date": "2019.03.22", "title": "Слънчево време с максимални температури от 14° до 19°"}
{"url": "http://epicenter.bg/article/Yavor-Bozhankov--G-n-Borisov--ne-e-svetnala--sinya--lampa--a-zarya-e-gramnala-s-apartamenta-na-Tsvetanov-/178251/2/0", "text": "Г-жа Йончева обясни, че имотите й са наследствени. Тогава тя не е имала позиция във властта. А Цветанов реално разполага с власт. Стратегията на ГЕРБ е атаката е най-добрата защита. Не БСП си е построило общежитие с половината функционери в него. Това каза депутатът от БСП Явор Божанков по НТВ.   \r\n Това не е тема, започната от БСП. Това не е сделка, при която някой си и купил жилище. И преди имаше скандал със 6-те апартамента. \r\n   \r\n КПКОНПИ ще разследва Цветанов, а комисията е избрана от него. Апартаментът е купен с 1 млн. лева под пазарната цена. Това означава, че 200 000 лева данъци са спестени. Денят, в който той купува новото жилище, двата имоти случайно се продават на човек от неговата кампания. Също случайно купуват Рашидов, Цачева. По-скоро става дума за лобизъм и услуги. Става ясно, че срещу фирмата е имало проверки, свързани с г-н Цветанов. \r\n   \r\n Проверихме и разбрахме, че са гласувани  промени в закона, свързани с \"Артекс\", зад които е застанал г-н Цветанов. Българските граждани ги преследват за един лев, адвокатите доносничат за своите клиенти. Борисов каза, че съмнения за корупция няма да търпи. Цветанов не е обяснил за връзките си с разстреляния бизнесмен Петър Христов.  \r\n   \r\n Г-н Борисов, не е светнала „синя“ лампа, а заря е гръмнала с апартамента на Цветанов. Всеки се пита дали в този квартал ще си купи жилище за 600 евро за кв. м. Всеки се пита дали ще му опростят дълг или ще му го разсрочат за 10 години. \r\n", "date": "2019.03.22", "title": "Явор Божанков: Г-н Борисов, не е светнала „синя“ лампа, а заря е гръмнала с апартамента на Цветанов!"}
{"url": "http://epicenter.bg/article/Lukarski-kam-Rumen-Hristov-za-sayuza-SDS-GERB--Sram-i-pozor--Shte-badesh-tretiran-kato-podloga-/178252/2/0", "text": "Смененият вече председател на СДС Божидар Лукарски изпадна в ярост след като научи за сключеното споразумение за явяване на СДС и ГЕРБ заедно на изборите за Европейски парламент. В публикация в личния си профил във Фейсбук той определи сегашния лидер на сините като „подлога“ на партията на Бойко Борисов.   „Срам и позор“ нарече Лукарски съюза ГЕРБ-СДС и поиска оставка на настоящото ръководство на партията.   „Като се замисля, аз по-голям срам и унижение в историята на СДС не съм виждал!!! Да отиде председателят на Партията, без мандат от Националния съвет и НИС и да се договаря за нещо, за което не е упълномощаван от никого, никога! Ами естествено, че ще бъдеш третиран като подлога, то ти си си такъв! А водиш и Владо Кисьов, който лично дълбоко уважавам, за да го правиш и него за посмешище! Между другото в какво качество отива Владо Кисьов, също не е ясно при положение, че нито е член на НИС, нито е номиниран, от който и да било орган на партията, за каквото и да е било“, възмути се Божидар Лукарски.   „Бил съм обвиняван в какви ли не колаборации с ГЕРБ и Борисов... Не смятам обаче, че по мое време и за част от секундата СДС е било в такова “наведено” положение! На прима виста си мисля, че ако бях в такава позиция, поне щях да се спазаря името на Партията да фигурира в официалната регистрация и на следващите местни избори ГЕРБ да подкрепи официално нашите действащи кметове!   Никога не съм таял особена симпатия към обединението “Демократична България”, признавам си! Но ние не сключихме коалиция с тях, защото не ни дали някое от първите три места в листата и не искали да фигурира абревиатурата СДС в регистрацията! Поради какви причини правим отстъпление от същия принцип спрямо ГЕРБ, питам аз!? А, защото Жозеф Дол бил казал еди какво си! Ами от Жозеф Дол аз лично съм чувал какви ли не неща, от типа на това, че коалиция с БСП е по-приемлива от тази с Патриотите!   Срам и позор, няма други думи! Искрено вярвам и се надявам, че върховният орган на Партията - Националният съвет няма да позволи това унижение да стане факт! Отделно в случая искане на оставката на председателя е просто задължително!“  ", "date": "2019.03.22", "title": "Лукарски към Румен Христов за съюза СДС-ГЕРБ: Срам и позор! Ще бъдеш третиран като подлога!"}
{"url": "http://epicenter.bg/article/Kisyoov-za-Lukarski--Hora-s-nakolenki-i-s-ego-za-vlast-dnes-pishat-za-podlogi/178253/2/0", "text": "„Все още не сме решили дали СДС ще участва с ГЕРБ в Европейските избори. Това трябва да прецени Националният съвет. Силно се надявам това да се случи, тъй като Йозеф Дол поиска обединение на партиите от ЕНП“. Това заяви пред БТВ Владимир Кисьов от СДС, който най-вероятно ще е кандидат-депутат в листите на ГЕРБ.  „Партията СДС няма как да бъде претопена, въпреки опитите през годините, тя успя да се запази като партия и като позиции. Не знам дали ГЕРБ би спечелила толкова много гласове, но ние търсим консолидация“, каза още Кисьов.  „Не бих участвал в преговори, ако не ставаше въпрос за мен. Преди години ми беше предлагано да ставам посланик в Германия, но отказах, защото не беше обсъждано с моята партия“. Така лаконично коментира Кисьов за това, дали той ще бъде единият от двата предложени от СДС кандидати за евродепутати.  „Тези хора, които днес пишат за подлоги, бяха с наколенките, задоволяване на собственото си его за участие във властта. Аз не съм отишъл един път да правя уговорки с Бойко Борисов“, каза още Кисьов по повод коментара на Лукарски, че Румен Христов и СДС са се навели пред ГЕРБ и са станали подлоги.  \"Аз съм отказвал да участвам в подобни формати и съм запазил името си през годините. Лукарски беше министър с ГЕРБ, не аз. Явно не е усетил, че се е навел достатъчно, не е почувствал болки в кръста, ако беше по-чувствителен щеше да забележи”, посочи Кисьов. „Аз съм откърмен със синята идея в семейството си и в общността, в която живея. Пазете свободата и демократичността, защото те са застрашени“, каза още политикът.   \r\n „Надявам се тази коалиция да се случи, защото целият ми живот е минал европейски настроен, от 30 години съм участвал във всички формати – водене на преговори за асоцииране, преговори за пълноправно членство, борба за запазване на устоите на демокрацията. Неща, които са застрашени в последно време, затова са и тези разговори, да вкара България възможно най-много членове на Европейската народна партия”, каза Кисьов и допълни, че той най-вероятно няма да се бори за депутатско място в европарламента. Кисьов уточни, че СДС ще получат само едно място, което ще е сигурно, а другото все още не се знае на коя позиция ще бъде поставено в евролистата. \r\n   \r\n", "date": "2019.03.22", "title": "Кисьов за Лукарски: Хора с наколенки и с его за власт днес пишат за подлоги!"}
{"url": "http://epicenter.bg/article/GERB-i-DBG-se-skaraha-zaradi-Orban/178254/2/0", "text": "Българските евродепутати от ГЕРБ/ЕНП останаха в недоумение след изречените неистини от лидера на Демократи за силна България (ДСБ) в ефира на БНР. Това написаха те на страницата си във Фейсбук.   Според тях съпредседателят на „Демократична България“ и председател на ДСБ – Атанас Атанасов, изрича неистини  в ефир, като твърди, че на асамблеята на Европейската народна партия (ЕНП), по време на която ЕНП гласува и замрази безсрочно членството на унгарската  партията Фидес  (с огромно мнозинство от 190 гласа „ЗА“ и само 3 гласа „Против“), НЕ е имало партийна делегация на ГЕРБ и едва ли не те НЕ са присъствали нито на асамблеята, нито са гласували. Ето какво твърди Атанасов пред БНР: „ГЕРБ и СДС нямаха партийни делегации на асамблеята на ЕНП вчера. Предполагам, че причината за това отсъствие е това, че те се чувстват неудобно по тази тема и не искат да я коментират, защото режимите на Орбан и на Борисов си приличат много – по начина, по който се упражнява властта“, каза пред БНР Атанасов и уточни, че от България са участвали само партийните делегации на ДСБ и на ДБГ.“   А сега фактите такива, каквито бяха, посочват евродепутатите: На политическата асамблея на Европейската народна партия, провела се на 20 март в Брюксел, Политическа партия ГЕРБ имаше своя партийна делегация от шест човека, която гласува по същия начин, както гласува  г-н Атанасов , а и самият Виктор Орбан. А именно да подкрепят взаимно постигнатото решението, от ръководството на ЕНП и Фидес, за замразяване на членството на Фидес в ЕНП. Съжаляваме много, че партия член на ЕНП създава алтернативна реалност! *За уточнение на г-н Атанасов , партийна делегация е тази, която Политическа партия ГЕРБ е оторизирала за съответното събитие – политическата асамблея на Европейската народна партия! \r\n \r\n \r\n \r\n", "date": "2019.03.22", "title": "ГЕРБ и ДБГ се скараха заради Орбан"}
{"url": "http://epicenter.bg/article/Neno-Dimov--Shablenskoto-ezero-e-zatlacheno-s-tinya--ribata-namalyava/178255/2/0", "text": "\r\n „Шабленското езеро е давало вода за напояване на 10 хил. декара през годините, тоест имало е перманентно източване. Това го е държало в добро състояние. В момента то е затлачено от тиня. Кислородът намалява, рибата изчезва, раците съвсем ги няма. Рибарите вече не ходят там. Тръстиката заема все повече площ, водното огледало намалява. Тоест състоянието на Шабленското езеро не е добре\", обясни в предаването „Здравей, България” по Нова телевизия министърът на околната среда Нено Димов. \r\n \r\n \r\n   \r\n   \r\n В края на февруари Община Шабла прокопа канал, който изпусна водите от езерото директно в морето. Причината е сигнал от управителя на правителствената резиденция край Шабла, че са се наводнили избените помещения. \r\n   \r\n По Оперативна програма „Околна среда” ще бъдат отпуснати 5 милиона за Шабленското и Дуранкулашкото езеро, за да бъдат изградени съоръжения, които да подобрят състоянието им, каза Нено Димов. \r\n Министърът изтъкна още, че под езерото има извори, които го пълнят, а всички дейности трябва да се извършват достатъчно време преди 1 април, за да може да се възстанови нивото на езерото. \r\n Скандалът, който се разрази около апартаментите на Цветанов, изглежда като предизборна кампания. За съжаление, всяка следваща кампания се развива все по-малко като политика и все повече компроматно, коментира още Нено Димов. \r\n   \r\n   \r\n   \r\n \r\n", "date": "2019.03.22", "title": "Нено Димов: Шабленското езеро е затлачено с тиня, рибата намалява"}
{"url": "http://epicenter.bg/article/Toma-Bikov--G-n-Tsvetanov-e-izklyuchitelno-avtoriteten-chovek-v-ramkite-na-GERB-i-to-s-osnovanie/178256/2/0", "text": "Според мен всеки случай трябва да се гледа поотделно. Позицията на Бойко Борисов е една линия, която се поддържа постоянно от премиера.   Това коментира в сутрешния блок на Нова телевизия депутатът от ГЕРБ Тома Биков по темата с апартаментите на политиците.     По отношение конкретно на имотите на Цветан Цветанов Биков заяви, че този случай „ще бъде разгледан в детайл и ще бъде взето правилното решение“.   „Г-н Цветанов е изключително авторитетен човек в рамките на ГЕРБ и то с основание, според мен. Този скандал е част от предизборната кампания, със сигурност“, заяви Биков.   Припомняме, че през 2013 година същият Тома Биков в качеството си на водач на листата на ДБГ  заяви по адрес на Цветанов: \"Виждам следното бъдеще за Цветан Цветанов: да ходи на разпити в прокуратурата, после на съдебната скамейка и после в затвора\".    „Темата пред кампания в момента за съжаление е тази, а не тези, които ние бяхме планирали. Хората, които пускат това разследване, трябва да знаят с пълно съзнание, че вече участват в предизборната кампания“, добави днес той.     Биков разкри и какво му е обяснил Цветанов относно спорния апартамент: „Той е заменил два обзаведени апартамента за един, който е на шпакловка и замазка, в същия квартал, горе-долу същата квадратура, като е доплатил около 100 000 лв. Не мога да кажа дали е така, аз бих се доверил на г-н Цветанов“.     На въпрос дали фирмата-строител би могла да бъде принудена да продаде апартамента на занижена цена на Цветанов в замяна на помощ, която да позволи продължаването на строителството на сградата, Биков отговори: „Не мисля. Познавайки г-н Цветанов, не мисля, че това е негов стил. Ние сме в кампания и това е част от кампанията, подготвено е. Всичко излиза на порции, не излиза наведнъж“.     Той каза още, че в парламента не се черпят за ново жилище.   За апартамента на Цецка Цачева той каза, че не изключва продажбата да е „с цел престижни клиенти“. Тя е продала два имота в Плевен, за да си купи един в София. Биков предположи, че тя е имала и спестявания. „Не мисля, че г-жа Цачева някой би могъл да я обвини в корупция“, посочи той.   \"Г-н Радев обича да коментира някакви неща предварително. Има кой да издава предварително присъди в нашата държава, това е президентът Радев, не съм аз\", каза депутатът относно изказването на държавния глава. \"Аз съм убеден, че премиерът ще вземе възможно най-адекватното решение в тази ситуация\", добави той. ", "date": "2019.03.22", "title": "Тома Биков: Г-н Цветанов е изключително авторитетен човек в рамките на ГЕРБ и то с основание"}
{"url": "http://epicenter.bg/article/Tsacheva--Poiskah-KPKONPI-i-glavniyat-prokuror-da-izvarshat-proverki-za-pridobitiya-ot-men-imot/178263/2/0", "text": "Поисках КПКОНПИ и главния прокурор да извършат проверки за придобития от мен имот на ул. „Юрий Гагарин“. Това каза пред журналисти министърът на правосъдието Цецка Цачева, предаде Агенция „Фокус“.  „Искам да информирам, че тази сутрин с нарочно писмено волеизявление от моя страна съм сезирала председателя на КПКОНПИ, както и главния прокурор за категоричното ми желание да бъдат извършени проверки за придобития от мен имот на ул. „Юрий Гагарин“. Като бъдат проследени средствата, с които е придобит имотът, и установено има ли конфликт на интереси с фирмата продавач, има ли злоупотреба с власт, както и други нарушения при договорните отношения“, заяви Цачева и изрази готовност да сътрудничи на проверките.  „Давам съгласието си да бъде разкрита единствената сметка, с която разполагам. Нямам офшорни сметки, нямам търговски дружества, нямам свързани лица, с които при властовите ми позиции да съм имала контакти. Както и ще настоявам резултатите от проверката да бъдат публично огласени“, каза още тя и посочи, че до излизане на резултатите от проверките няма да коментира повече тази тема.  „Цената е за имот в груб строеж. И в нотариалния акт това, което е записано, е цена на имот в груб строеж“, обясни Цачева.  ", "date": "2019.03.22", "title": "Цачева: Поисках КПКОНПИ и главният прокурор да извършат проверки за придобития от мен имот"}
{"url": "http://epicenter.bg/article/Tsvetanov--17-nominatsii-sa-napravili-strukturite-na-GERB-za-predstoyashtite-evropeyski-izbori-/178272/2/0", "text": "„Всички настоящи евродепутати са получили номинации от структурите в страната. Знаете, че поехме ангажимент да осигурим 2 места на СДС в листата. Другата седмица ще проведем още една работна среща с колегите и на 31 март официално обявяваме листата.“ Това заяви зам.-председателят на ГЕРБ Цветан Цветанов във Велико Търново, съобщиха от пресцентъра на партията.   Общо 17 са номинациите, обяви Цветанов. По думите му водачът на листата на ГЕРБ трябва да познава отлично работата на европейските структури, да има международно признание за качествата си, както и да разполага с доверието на нашето европейско семейство – ЕНП.  „Появиха се спекулации, че Георги Марков ще оглави листата. Той обаче няма номинации и съответно кандидатурата му не се обсъжда“, съобщи Цветанов.  ", "date": "2019.03.22", "title": "Цветанов: Не се обсъжда кандидатурата на Георги Марков за водач на евролистата на ГЕРБ"}
{"url": "http://epicenter.bg/article/Valchev--Namalyavame-priema-v-universitetite-s-tsel-prioritizirane-na-inzhenernite-spetsialnosti/178296/2/0", "text": " Във ВУЗ-овете през 2019 г. ще бъдат приети около 54 хил. студенти, в това число влизат местата за магистри и докторанти.   Сметката показва, че в сравнение с 2018 г. – местата ще бъдат с 2700 по-малко. Приоритетни остават инженерните специалности в техническите направления и  в природните науки.   От МОН заявиха, че мярката се налага заради разминаване между броя на нужните специалисти и приетите студенти.   „Обществената загуба ще бъде много по-голяма, ако не осигурим специалисти. Броят на завършващи ученици е един и същ, ние не можем да го променим. Трябва да направим така, че да насочим по-голямата част от тях към инженерно-техническите професионални направления”, каза образователният министър.   За първи път през следващата година учениците в X клас ще полагат изпит за завършване на първи гимназиален етап. Удостоверението за него ще включва оценките от 8 клас до 10 клас.   Абитуриентите през 2021 г. ще получат първите дипломи за Средно образование, по новата система на обучение – в тях ще бъдат вписани оценките от 11 клас и 12 клас.   \"Миналата година имахме доста разговори с НИМХ и БАН. Радвам се, че тази малка криза, която имахме, беше възможност да фокусираме вниманието върху НИМХ и да покажем колко важен е той, да си припомним, че не можем без него, че имаме национална хидрометеорологична служба и трябва да я подкрепяме\". Това каза министърът на образованието и науката Красимир Вълчев по повод Световния ден на водата и Световния ден на метеоролозите.   „Това са по-скоро дни, в които си припомняме колко са важни времето, водата и слънцето за нашия живот. Често забравяме това, което най-отдавна го имаме. Когато говорим за публични системи, национални институции, национални служби, създадени преди повече от 130 години, също понякога сме склонни да забравяме колко е важна всяка една от тях и колко са важни работещите в тези институции“, поясни министър Вълчев. „Тези процеси са глобални. Недостигът на вода ще предизвика миграционни процеси, ще се усети във всички страни и ние трябва да сме готови или най-малкото да говорим за това“, коментира министърът на образованието. \"Необходим ни е НИМХ за предотвратяване на последиците от хидрометеорологичните бедствия в редица сектори, редица дейности, за оценка и прогноза на качеството на атмосферния въздух. Ние като министерство ползваме тази информация от миналата година“, подчерта той. Вълчев съобщи, че институтът прави над 9 000 експертизи годишно, което е огромен труд и той се дължи на многочасова работа и денонощни усилия. Той изказа и уважение към всички служители, които са съградили, развили и модернизирали дейността на НИМХ.     „Това е свързано не само с факта, че е една от най-старите хидрологични служби в Европа, но и с неговата настояща дейност. Днес е моментът да си припомним откъде сме тръгнали и да отдадем почит на тези, които са работили без прекъсване в добри и тежки времена с много любов и отговорност към професията“, заяви проф. Брънзов. Той каза, че информацията на НИМХ се използва от редица държавни структури – МОСВ, МВР, МРРБ, Столична община, МЗХГ, МТИС и др., както и дават информация на световните центрове за времето. Генералният директор обясни, че в момента в НИМХ работят 1285 служители на 724 щата, от които 218 на денонощен режим на работа.   В края на срещата в НИМХ, председателят на Националния браншов синдикат „Висше образование и наука“ – КНСБ доц. д-р инж. Лиляна Вълчева връчи на проф. Брънзов статуетка, изобразяваща водата.   Източник: Нова.тв", "date": "2019.03.22", "title": "Вълчев: Намаляваме приема в университетите с цел приоритизиране на инженерните специалности"}
{"url": "http://epicenter.bg/article/Eva-Maydel--I-dnes--kakto-i-v-minaloto--Tarnovo-e-edin-ot-nay-vazhnite-gradove-v-Balgariya/178299/2/0", "text": "„И днес, както и в миналото, Велико Търново е един от най-важните градове в България. Фактът, че в последните години в региона има рекордно високи инвестиции и ниска безработица показва, че се водят правилни икономически политики. Освен със славното си минало, Търновци имат с какво да се гордеят и в настоящето. Градът е в челната тройка в България по състояние на образователната система и на първо място по брой студенти на глава от населението.“ Това заяви бълагрският евродепутат от ГЕРБ/ЕНП Ева Майдел на 22 март 2019 г., която участва за четвърта поредна година в честванията по случай Деня на Велико Търново. „Щастлива съм, че имам възможността да отбележа празника с гражданите на града за четвърта поредна година. Благодарна съм, че успяваме заедно да реализираме смислени инициативи. Тази година направихме първата регионална среща от проекта „Моята мечта за България“ именно тук в присъствието на предприемачески и образователен елит на града в резултат на която се родиха много добри идеи и партньорства. В последните години проведохме срещи за обучаване на ученици на уменията за успех в 4 средни училища в областта. Подкрепих също така смислени инициативи за зарибяване на р. Янтра и за безопасно използване на интернет от децата, организирахме и спортни състезания за младите.“ Това допълни Ева Майдел, която има информационен офис във Велико Търново.", "date": "2019.03.22", "title": "Ева Майдел: И днес, както и в миналото, Търново е един от най-важните градове в България"}
{"url": "http://epicenter.bg/article/-quot-Maykrosoft-quot--spira--quot-Uindous-7-quot--/178302/7/0", "text": "\"Майкрософт\" в най-скоро време спира поддръжката на операционната система \"Уиндоус 7\". Операционната система ще прекрати своето обновление на 14 януари 2020 г., съобщиха от компанията, цитирани от Канал 3.  Още на 17 април потребителите на Windows 7 ще получат съобщение с предупреждение. След спирането операционната система вече няма да бъде безопасна, тъй като компютрите с тази система няма да разполагат със защита срещу актуалните киберзаплахи.  Според данни на Techcrunch в момента 40% от пазара на програмно осигуряване е зает именно от Windows 7. Въпреки това \"Майкрософт\" взе решение за спиране на поддръжката ѝ, като това се прави в полза на Windows 8, която така и не успя да спечели сърцата на масовите потребители.  ", "date": "2019.03.22", "title": "\"Майкрософт\" спира \"Уиндоус 7\" "}
{"url": "http://epicenter.bg/article/SASht-pritesneni-ot-dislotsiraneto-na-20-raketi--Kinzhal--na-voenen-poligon-v-Rusiya--VIDEO--/178304/7/0", "text": "Русия наскоро е преместила около 20 хиперзвукови ракети, срещу които САЩ в момента нямат защита, на военен полигон, съобщи американският телевизионен канал CNBC, позовавайки се на неназовани осведомени източници от разузнаването на САЩ. Това предава руският портал „Военное обозрение“, цитиран от Агенция \"Фокус\".  Телевизионният канал цитира един от събеседниците си, запознат с докладите на разузнаването на САЩ:  „Преместването на ракетите на полигон говори, че Русия има амбиции да развива това оръжие и че те са отделили приоритетно значение на тази конкретна програма. Руснаците, като цяло, са определили, че ракетата има удобен дизайн и сега се съсредоточават върху тънката настройка на оръжието чрез изпитания“.  От CNBC отбелязват, че хиперзвуковата ракета клас „въздух-земя“, получила името „Кинжал“, е изпитвана не по-малко от три пъти от Русия, а през юли миналата година „Москва успешно изпита оръжието против цели, намиращи се на повече от 800 км от Кремъл“.  По данни на друг източник на телевизионния канал, получил информацията си също от доклад на американското разузнаване, руските военни са установили хиперзвукова ракета „Кинжал“ на изтребител МиГ-31, от който тя е била изстреляна не по-малко от 12 пъти. Според американските служби, в момента руснаците работят над установяването на оръжието на стратегически бомбардировач.  Разузнаването на САЩ има сведения, че „според плановете на Кремъл това оръжие трябва да бъде прието на въоръжение през следващата година“.  По-рано бе съобщено, че ескадрила МиГ-31К с „Кинжали“ дежури в Южния военен окръг от декември 2017 година, а от април 2018 година самолетите МиГ-31К осъществяват редовни полети над Черно и Каспийско море.  ", "date": "2019.03.22", "title": "САЩ притеснени от дислоцирането на 20 ракети „Кинжал“ на военен полигон в Русия (ВИДЕО) "}
{"url": "http://epicenter.bg/article/Sergey-Lavrov--Zapadat-nyama-da-dopusne-da-se-razsledvat-prestapleniyata-na-NATO-v-Yugoslaviya-/178305/7/97", "text": "Западът прави и ще прави всичко, за да не допусне разследване на възможни нарушения на международното право от командването на НАТО в хода на бомбардировките в Югославия (през 1999 г., бел ред.), заяви министърът на външните работи на Русия Сергей Лавров в интервю пред НТВ, предава агенция EA Daily, цитирана от Агенция \"Фокус\".  „Що се касае до забранените боеприпаси, то сърбите провеждат сами своето разследване. След като излязат резултатите му, ще видим какво можем да направим, за да не остане това престъпление безнаказано. Ще повторя, че практически не виждам шансове международните инстанции, в които присъства Западът и където той има право на глас, ще се съгласят на това. Те ще направят всичко възможно, за да не се случи това“, заяви министърът.  Според него, операцията на НАТО е осъществена с груби нарушения на всички принципи на международното хуманитарно право.  \"Самата операция, когато бомбардираха Сърбия, се осъществи с груби нарушения на всички принципи на международното хуманитарно право, защото бомбардираха чисто граждански обекти. Например, известен е случаят, когато на удари на натовската авиация бе подложен преминаващ по мост пътнически влак. А извън всякакви рамки излиза бомбардировката на телевизионния център\", подчерта Лавров.  \"В момента това още е в оборот – те се опитват да използват този опит, когато наричат определени медии не средства за масова информация, а „пропагандни инструменти“. Именно така, между другото, във Франция наричат Russia Today и Sputnik, забраняват им да се появяват на мероприятия, където са акредитирани други медии. Именно тогава започна линията да се обвиняват журналистите от редица медии, че са „рупор на пропагандата“ – именно така обясняваха необходимостта да се нанесат удари по телевизионния център в Белград“, заяви руският дипломат №1.  ", "date": "2019.03.22", "title": "Сергей Лавров: Западът няма да допусне да се разследват престъпленията на НАТО в Югославия "}
{"url": "http://epicenter.bg/article/Aleksandar-Vuchich--Zabavyane-na-dialoga-mezhdu-Prishtina-i-Belgrad-mozhe-da-podpali-regiona-/178306/7/0", "text": "Президентът на Сърбия Александър Вучич заяви, че всеки изпуснат ден за продължаване на диалога между Белград и Прищина може да създаде условия, в които една искра да запали целия регион, предават държавната „Радио и телевизия Косово“ (RTK) и Агенция \"Фокус\".  „Западните държави знаят това“, добави сръбският президент.  „Нашето приемане в Европейския съюз зависи от диалога с Прищина и от това дали един ден ще успеем да постигнем споразумение“, каза още Вучич, като добави, че очаква от Германия, Франция и ЕС да станат по-активни в преговорния процес.  „Мисля, че ще видим някои от техните инициативи в близкото бъдеще“, каза загадъчно държавният глава.  ", "date": "2019.03.22", "title": "Александър Вучич: Забавяне на диалога между Прищина и Белград може да подпали региона "}
{"url": "http://epicenter.bg/article/Tramp--Nyama-da-ima-mita--ako-evropeyskite-avtomobilni-proizvoditeli-otvoryat-zavodi-v-SASht-/178307/7/96", "text": "Европейските производители на автомобили ще могат да избегнат вносните мита, ако строят заводи в Съединените щати, заяви американският президент Доналд Тръмп в интервю за телевизия Fox Business. Той добави, че не иска нулеви тарифи за превозните средства, идващи от Стария континент, уточнява БНР.  Президентът изрази увереност, че САЩ ще запазят предложението за въвеждане на митнически тарифи от 25% за вноса на автомобили с оглед на рисковете за националната сигурност.  Коментирайки продължаващите търговски преговори с Китай, Доналд Тръмп потвърди, че позициите \"много се сближават\" и сделката \"вероятно ще се случи\", отричайки, че са възникнали трудности по време на преговорния процес с оглед на неговия призив за запазване на митата върху китайските стоки за известно време след края на търговската война.  \"Преговорите вървят много добре и търговската сделка с Китай вероятно ще се стане\", отбеляза той.  В същото интервю президентът на САЩ Тръмп обвини Федералния резерв, че е пречил на икономическия растеж на страната чрез политиката си на повишаване на лихвените проценти, изразявайки надежда, че централната банка повече няма затяга лихвените ставки.  ", "date": "2019.03.22", "title": "Тръмп: Няма да има мита, ако европейските автомобилни производители отворят заводи в САЩ "}
{"url": "http://epicenter.bg/article/Antonio-Tayani--Terorizmat-nyama-da-promeni-nashite-tsennnosti-i-nachin-na-zhivot/178311/7/0", "text": "Светът отбелязва третата годишнина от кървавите терористични атаки в Брюксел. При взривовете на летище \"Завентем\" и на метростанция \"Маалбек\" загинаха 34-ма души. Ранени бяха повече от 230.   Терористичната групировка ИДИЛ пое отговорност за атентатите.   В Twitter председателят на Европейския парламент Антонио Таяни написа: \"Три години след ужасяващите нападения, молитвите ми са с близките на жертвите. Тероризмът няма да промени нашите ценнности и начин на живот\".    Източник: Нова.тв", "date": "2019.03.22", "title": "Антонио Таяни: Тероризмът няма да промени нашите ценнности и начин на живот"}
{"url": "http://epicenter.bg/article/Politsiyata-v-Parizh-zabrani-protestite-na--zhaltite-zhiletki--na--Shanz-Elize--/178317/7/0", "text": "Седмица, след като стотици антиправителствени демонстранти плячкосаха „Шанз Елизе“, полицията в Париж обяви, че движението на „жълтите жилетки“ няма да бъде допуснато да протестира на емблематичния булевард, предават AFP и Агенция \"Фокус\".  Протестиращите няма да бъдат допуснати и на улиците около Триумфалната арка, както и в няколко прилежащи района, включително президентския дворец и парламента.  В началото на седмицата правителството на Франция обяви, че планира нови мерки за сигурност след последните погроми на протестиращите „жълти жилетки“ на емблематичния булевард „Шанз Елизе“ в центъра на Париж.  От пресслужбата на премиера Едуар Филип заявиха, че последният протест е доказал, че настоящите мерки за сигурност са „недостатъчни\".  „Изводът е, че премиерът ще представи на пред президента мерки, необходими за адаптиране на позицията на силите за сигурност, за да могат те да действат твърдо по всяко време\", се казва в изявлението.  По-рано стана известно, че властите ангажират армията за охрана на обществените сгради, позволявайки на полицията да се съсредоточи върху справянето с \"жълтите жилетки\" в случай на подновяване на насилието в Париж и други градове.  Беше обявено отделно, че премиерът Едуард Филип е решил да отложи планирано пътуване в чужбина до Френска Гвиана през уикенда, за да бъде на разположение у дома.  Миналата събота повече от 5 000 полицаи не успяха да попречат на стотици протестиращи да предизвикат безредици по Шанз-Елизе, като изгориха и разграбиха над 100 търговски обекти в размирици, продължили повече от седем часа.  Говорителят на правителството Бенджамин Гриву заяви по-рано, че войските ще бъдат преразпределени от антитерористичната операция \"Сентинел\", която патрулира по улиците и защитава летища, гари, места за поклонение и други места.  Това ще позволи на полицейските сили да \"се концентрират върху контрола на протестиращите, заедно с поддържането на закона и реда\", каза той.   След съботните безредици правителството уволни шефа на полицията в Париж Мишел Делпуе.  ", "date": "2019.03.22", "title": "Полицията в Париж забрани протестите на „жълтите жилетки“ на „Шанз Елизе“ "}
{"url": "http://epicenter.bg/article/Snimka-na-nash-diplomat-stana-hit-v-mrezhata-pokray-Brekzit/178321/7/0", "text": "И един любопитен щрих от снощните тежки преговори в Европейския съвет. Снимка, направена от постоянния представител на България към ЕС Димитър Цанчев в коридорите на сградата се превърна в истински хит в социалните мрежи.   На нея се виждат редица посланици и техни помощници, които заедно работят върху текста на заключенията за Брекзит. Някои от стотиците хора, които я споделиха във Фейсбук и Туитър коментираха, че фотосът прилича на красива средновековна картина. Други пък описаха драматичната сцена с учители, събрали се да решат дали да изключат провинил се ученик.   Източник: Канал 3", "date": "2019.03.22", "title": "Снимка на наш дипломат стана хит в мрежата покрай Брекзит"}
{"url": "http://epicenter.bg/article/Frenskoto-pravitelstvo-prashta-armiyata-sreshtu--quot-zhaltite-zhiletki-quot-/178323/7/0", "text": "  \"Представете си ги пред Елисейския дворец или Националното събрание, и тълпата заприижда срещу тях - ще стрелят ли, ще има ли убити хора?\", изригна Брюно Ретайо, лидер на главната опозиционна партия \"Републиканци\" във френския Сенат.   \"Нашият враг не са \"жълтите жилетки\", нашият враг са терористите. Да сме наясно: войниците няма да правят арести на \"жълти жилетки\", заяви пред Франс прес източник от правителството. От управляващите припомниха, че и към момента на ключови места във френската столица патрулират командоси от \"Сентинел\".     Протестите ще бъдат забранени и по улиците около Триумфалната арка, в центъра на булеварда, както и по няколко околни района, включително Елисейския дворец и Народното събрание.   Миналата събота повече от 5000 полицаи не успяха да спрат насилието и демонстрантите нанесоха огромни щети във френската столица, като повече от 100 сгради бяха запалени за 7 часа.   Източник: Канал 3", "date": "2019.03.22", "title": "Френското правителство праща армията срещу \"жълтите жилетки\""}
{"url": "http://epicenter.bg/article/AFIS--Nikoy-ne-pecheli--vsichki-gubyat-ot-izlizaneto-na-Velikobritaniya-ot-Evropeyskiya-sayuz-/178276/11/33", "text": "„Брекзит“ се превърна в ключова дума, която от около три години описва състояние, определяно като криза на Европейския съюз. „Задънена улица“, „хаос“, „лабиринт“, а през последния месец „водевил“ и „гротеска“ са думите, с които европейската преса описва най-често случващото се.  Междувременно социологическите проучвания в самата Великобритания регистрираха съществена промяна в масовите нагласи по въпроса. Делът на привържениците на „Брекзит“ спадна с 11 пункта за сметка на увеличения дял на противниците – с 6 пункта. Почти сигурно е, че ако сега се повтори референдумът от 2016 г., противниците на „Брекзит“ ще надделеят.  Как реагира на всичко това българското обществено мнение? Особено в контекста на факта, че на Острова пребивава, живее, работи и се образова една от най-големите български емигрантски общности.  На въпросите кой би спечелил и кой би изгубил от напускането на Великобритания от ЕС, единственото сигурно е, че обществото ни няма категоричен отговор. Всеки пети запитан (20,4%) е на мнение, че от „Брекзит“ печели предимно Обединеното кралство. Едва 5,6 на сто са тези, които мислят, че от тази ситуация ще спечели Европейския съюз. Други около 8% пък считат, че и ЕС и Великобритания биха спечелили от напускането на Кралството. Все пак най-голяма група респонденти се обединява около мнението, че никой няма да спечели от един такъв разлом – това са малко над 43 на сто от всички запитани. Близо 23 на сто пък нямат мнение по този въпрос.  Реципрочният въпрос – преди всичко кой губи от Брекзит, също показва закономерна тенденция. Практически всеки четвърти смята, че и Съюзът, и Островът ще бъдат преди всичко губещи страни от потенциалния развод. За 23% губещ ще бъде преди всичко Европейският съюз. Значително по-нисък е делът на хората, които смятат, че загуби ще търпи предимно Великобритания. Отново, всеки четвърти запитан няма мнение по този въпрос, а 14% са на мнение, че нито една от страните няма да претърпи загуби.  И при двата въпроса вглеждането в по-дълбокия разрез на данните показва логична картина – висшистите в по-голяма степен са на мнение, че от предстоящия „Брекзит“ всички страни са губещи и практически няма печелещи. Младите (18-29 години), включително учащите и студентите, определят като основен губещ от „Брекзит“ в по-голяма степен ще бъде Великобритания.  Още един акцент, който си струва да се отбележи. Изследването обхваща близо 30% от респонденти, които или лично, или членове на семейството им са работили през последните пет години в страни от Европейския съюз. Тази социална група, с обозрим трудово-мигрантски опит и потенциал, е любопитна с оглед на зададените въпроси. Изненадващо или не, споменатият профил от българското население не се различава в своето мнение за предстоящите събития – близо половината от тях смятат, че никой няма да спечели, а загубите се разпределят между отговорите ЕС и „и двете страни“.  Много сходна е картината и сред евро-оптимистите и евро-скептиците, попаднали в извадката. Отново няма съществени разминавания в нагласите, независимо дали част от запитаните вярват или не вярват в Европейските институции, както и дали Европа се движи в правилната или грешната посока.  Неяснотите остават, а заедно с тях и липсата на ясна визия какво предстои, както в национален, така и общоевропейски план. Не е толкова изненадващо, че българското обществено мнение няма категорична позиция относно печелившите и губещите от Брекзит. Важното е усещането за несигурност и безпокойство за бъдещето на европейския проект.   ", "date": "2019.03.22", "title": "АФИС: Никой не печели, всички губят от излизането на Великобритания от Европейския съюз "}
{"url": "http://epicenter.bg/article/Harakiri-za-pravitelstvoto-i-triumf-na-byurokratsiyata-/178278/11/33", "text": "На 19.03. т.г. беше публикуван за обществено обсъждане проект на Закон за стратегическо планиране на Република България -  . С този документ Правителството си дава една самоубийствена оценка, респ. на партия ГЕРБ, която управлява от 2009 г. Неговият анализ и на Мотивите към него водят до следните изводи:  Правителството не изпълнява или не е в състояние да изпълнява приетите от него документи. Цитат от Мотивите: „В резюмиран вид проблемите, свързани със състоянието на стратегическата рамка на Република България, са следните:    Следва, че 9 години обществото е омайвано със тези стратегии, без никакъв резултат.  Правителството не спазва собствените си нормативни документи. Цитат: “Въпреки одобрението през 2010 г. на Методологията за стратегическо планиране в Република България (  ) като препоръчителен стандарт за стратегическо планиране, тя все още не се прилага системно. Анализът на приетите документи показа, че те значително се различават като наименование, обхват, структура и съдържание, често липсват задължителни елементи. Виновни няма, санкции няма.  Правителството/правителствата, които с малки изключения са излъчвани от партия ГЕРБ не са се заинтересували от изпълнението на стратегиите, което показва, че или е липсвал контрол, или е недостигала компетентност, или е царувало нехайство и безхаберие за развитието на държавата и благополучието на обществото. Цитат: „Анализът на действащите стратегически документи показа, че само около една трета от стратегиите и програмите имат разработен план за изпълнение. За по-малко от една четвърт от всички стратегически документи на национално ниво се изготвя отчет за тяхното изпълнение. Разработват се нови стратегически документи, без е направен анализ на ефекта от изпълнението на предишни документи.“  Няма нито една институция или нито един ръководител персонално обявен за виновен, от което следва, че цялата вина се стоварва върху министър-председателя. А той представлява и политическа партия.  Бюрокрацията се спасява с разработка на нови и нови документи, което се потвърждава и с този проекто-закон. Но това е за сметка на управлението на държавата, която е допуснало тя да се движи вече 9 години по една неориентирана инерция. Цитат от Мотивите: “Според публикувана на Портала за обществени консултации справка за действащите документи, техният брой е 150. Това съществено ограничава възможността за осигуряване на обвързаност между тях.“  Чак след 3 години и без търсене на отговорност се споменава като основание за изработването на този законопроект заключението на Сметната палата за извършен одит „Условия за балансирано и устойчиво регионално развитие“ за периода от 01.01.2012 г. до 31.12.2016 г. А той гласи:“ През одитирания период процесът на планиране и проследяване на изпълнението на политиката за регионално развитие е неефективен. Необходими са допълнителни усилия от страна на МРРБ за осигуряване на пълноценно, ефективно и ефикасно функциониране на системата за регионално планиране и за постигане на целите на държавната политика за регионално развитие.“  Такъв е случаят с „Стратегията за развитие на северозападна България, Странджа и Родопите“, дори при планирани 600 мил. лева.  А колко милиони се изразходваха за изработване на общински и областни планове за стратегическо развитие със средства от фондовете на Европейския съюз. И парите и разработките отиват в кошчето.  В закона са предвидени нови бюрократични структури Съвет за развитие и Специализирано звено към Министерския съвет за координация и контрол. Контрол като задължение, но без отговорности. Това е доказателство как бюрокрацията се самозащитава и възпроизвежда. Същевременно ролята на Сметната палата е функционално необходима като структура от управлението на държавата, а изпълнението на нейните препоръки е обусловено от бюрократичната йерархия.  По информация на Сметната палата от 21 март т.г. през 2018 г. изпълнението на направените препоръки по извършени одити е 66%. От общо 579 препоръки, дадени през миналата година от Сметната палата на одитираните обекти за подобряването на дейността им, 381 са изпълнени, 57 не са изпълнени, 62 са частично изпълнени, а 72 са в процес на изпълнение. Прави впечатление, че при по-малко проверки през 2018 г. препоръките се увеличават, от което следва, че пропуските се увеличават, навярно заради намаляване на компетентност или злоупотреба със служебно положение.  Законопроектът е триумф на бюрокрацията, защото:     *много кратък живот за приеманите закони, т.е липса на устойчивост в законодателството;   *силно политическо разминаване като визия и действие по отношение на просперитета на Р България и благополучието на населението;   *зависимост на държавната политика от интересите на съюзи и организации, в които участва Р България?  1. С този проекто-закон се укрепва законно дейността на бюрокрацията без отговорности. Неизпълнението на стратегиите, пътните карти и т.н. не е основание за търсене на отговорност (а тя липсва като процедура, размер и следствие), наказания, санкции, оставки и пр. Липсва принципът за отговорност на държавата при погрешна или лошо осъществена стратегия.  2. Няма критерии и основания за избраните 23 национални стратегии, спрямо действащите 150. Следва, че ново правителство може да измени този списък като обем и наименование и защо трябва да има Закон за тяхното изработване.  3. Уникалност като Закон как да се изработват стратегически документи и никаква връзка с наименованието му за стратегическо планиране. Кога планиране се прави само пожелания? Според известния гуру в управлението Питър Дракър „Дългосрочното планиране не се занимава с бъдещи решения, а с бъдещето на настоящи решения“.  Остава да видим дали ударите са попаднали в тялото на правителството или ножът на бюрокрацията е бил сгъваем.  ", "date": "2019.03.22", "title": "Законът за стратегическо планиране - харакири за правителството и триумф на бюрокрацията! "}
{"url": "http://epicenter.bg/article/D-r-Kaloyan-Metodiev--S-povedenieto-si-GERB-posyaha-vetrove-i-sega-shte-zhanat-buri-/178301/11/34", "text": "- Първо, преди малко Борисов обяви, че ГЕРБ е създадена като партия за борба с корупцията. Само че към днешна дата те се превърнаха в символа на същата тази корупция в общественото съзнание.  Второ, нека си зададем аналитично и критично въпроса: кои точно са комунистите, които обвиняват управляващите за собственото са самозабравяне. Книгата „Фермата“ на Оруел ми се струва, че най-добре описва създалата се ситуация.  Трето, не могат да затворят темата, нито да обвинят някого в хибридни атаки, защото разкритията дойдоха от американска държавна медия, каквато е „Свободна Европа“. Всичко изглежда заковано.  Четвърто, видя се, че с тази агресия, атакизация на поведението, се посяха ветрове и сега ще се жънат бури. Динамизират се нещата и ни чакат интересни седмици.    - Дори да има временно затишие нещата са стигнали до точка при която тя не може да бъде забравена, нито потулена с палиативни мерки. Ще трябва или да се реши радикално въпроса или той ще потопи кампанията на партията. При всички случаи нещата са стигнали до момент при който върху нея има много тежко петно.  -    - Борисов не спира с емоционалните изявление в последните 24 часа. Вижда се, че не му е приятно от това, което се случва. Той е в една от най-некомфортните ситуации в момента. Ако не вземе радикални мерки – лошо. Ако вземе радикални мерки – пак лошо. Става въпрос за ключови фигури от партията и правителството. При всички случаи ще трябва да се претърпят някакви загуби оттук нататък.  - Да. Трябва да се направи нещо съществено като отстраняването на Цветанов, на правосъдния министър, ако иска да се затвори въпроса в публичното пространство, но това вече ще разклати и партията и правителството, така че в случая въпросът е кой ход ще е с по-малка степен на поражения, а не с кой ход може да се излезе от ситуацията.  -    - Не виждам към днешна дата. В краткосрочен план това е отстраняването на всички замесени, а в дългосрочен план е прочистване на партията, защото това е върха, а предполагам и по места нещата не са по-розови. Трябва да минават в опозиция. Трябват години, за да се изчистят подобни процеси, явления, когато завладеят определена структура.    - Позитиви не може да има поради фактите. СДС не присъства по никакъв начин на социологическата карта. Негативите ще ги отнесе ГЕРБ, защото проявява слабост като търси партньорства зад които да се скрие. Това е по-думите на самите ГЕРБ през последните 10 години: силните не правят коалиции. Виждате, че скандалите в СДС започнаха още преди да е обявено официално каквото и да е решение. Те ще продължат и по време на цялата кампания. Колкото и да са малки, те вече създават напрежение и донасят негативизъм.    - Не може да се върнеш на политическата сцена с подаръци, подаяния или нещо, което ти е дадено. Ти трябва сам да си го изработиш. То е като в живота, ако не си си го изработил, ако ти е дадено, в крайна сметка фалираш. Това е много близко до историята с апартаментите и забогатяването на участниците в този сюжет. Отделно не съм сигурен вече какво точно означава „избираеми места“ при така създалата се ситуация. Много силна негативна вълна, и масирана, се надигна в обществото.    - Европейските избори вече станаха интересни. Първо, с новата динамика, която се внесе. Имаме голяма интрига за първото място. Имаме скандали в управляващата коалиция. Имаме много неясноти с по-малките формации, с партньори. Тоест, очаква ни интересна кампания, динамична, агресивна и предполагам, че ще има изненади в крайния резултат.    - Със сигурност. Наказателният вот дреме в обществото. Започнала е тихата съпротива. Въпросът е по какъв начин ще се излее. Тогава имаме три почивни дни. Да не забравяме, че това може да повлияе на активността, но ако хората се мобилизират, ако кампанията е с по-голям залог, има по-голяма активност, има вероятно този наказателен вот да се прояви.    - Да. Мисля си, че това е логичният ход за всеки един политически лидер, при загуба на изборите да се оттегли. Въпросът е, че има форсмажорна ситуация в самата ГЕРБ. Те по никакъв начин не желаят да излизат от властта, въпреки че две години сме свидетели на огромни скандали. Искат да изкарат мандата до край, но това ми изглежда все по-малко вероятно на фона на случващото се.   ", "date": "2019.03.22", "title": "Д-р Калоян Методиев: С поведението си ГЕРБ посяха ветрове и сега ще жънат бури!"}
{"url": "http://epicenter.bg/article/-Voennoe-obozrenie--Za-silite-na-NATO-v-Cherno-more-i-za-veroyatnata-provokatsiya-na-VMS-na-Ukrayna-/178312/11/34", "text": "Има голяма вероятност неотдавнашната провокация срещу Русия от страна на украинските моряци край бреговете на Крим да се повтори всеки момент. Под прикритието на планираните за началото на лятото съвместни учения с НАТО Sea Breeze-2019 украинските военни могат да се опитат да се реваншират за позора в Керченския пролив, коментира руският портал „Военное обозрение“, цитиран от Агенция \"Фокус\".  Както пише изданието, от 27 юли до 9 август, отново в акваторията на Черно море, ще се проведат съвместни маневри на НАТО с грузинската армия. Вижда се, че войските на Алианса се концентрират край границите на Русия и, следователно, опасността от провокации се увеличава още повече, пише авторът.  Три страни, отбелязва „Военное обозрение“ – Турция, България и Румъния, са членки на НАТО и имат свои военноморски групировки в Черно море.  13 подводници тип 209 (германски)  16 фрегати (половината са германски от клас МЕКО 200, а другата половина американски от клас „Оливер Хазард Перри“)  8 френски корвети от тип В  Освен това в състава на ВМС на Турция има 16 ракетни катера, 33 десантни кораба и 11 миночистача (тралчици)  Реално, Турция е единствената страна от НАТО, която има значителна групировка в Черно море. Но интересите на Анкара могат не винаги да съвпадат с интересите на Алианса, ако НАТО реши да действа по-твърдо спрямо Русия.  3 белгийски фрегати тип „Вилинген“ и един съветски стражеви кораб проект 1159  2 съветски корвети проект 12412  3 съветски ракетни катера  6 миночистача и помощни кораби  1 подводница проект 877 „Палтус“  4 фрегати, две от тях са британски от тип 22 „Броудсуорд“  4 корвети проект 1048  6 съветски ракетни катера и 5 миночистача  Както може да се види, силите не са толкова значителни, но в Черно море могат да влязат кораби на другите страни от НАТО, влияещи на политиката на алианса, по-конкретно - Великобритания и САЩ. При това се очаква алиансът активно да се опитва да предизвика преразглеждане на конвенцията от Монтрьо, която предписва правилата за влизане в Черно море на кораби от страни, които не са причерноморски, отбелязва \"Военное обозрение\".  ", "date": "2019.03.22", "title": "„Военное обозрение“: За силите на НАТО в Черно море и за вероятната провокация на ВМС на Украйна "}
{"url": "http://epicenter.bg/article/Le-Monde---quot-Mechtite-quot--za-nova-Studena-voyna-sa-na-pat-da-se-sbadnat-/178313/11/33", "text": "„Преди беше по-добре“. Безспорно. На стратегическите въпроси също не им е чужда епидемията на носталгията, която набира сила в уморения Запад след началото на XXI век. Някои даже със съжаление си спомнят за Студената война. Тя установяваше биполярен ред в света в рамките на съперничеството между Съветския съюз и САЩ, който осигуряваше в сянката на ядрените ракети на двете страни това, което, както на някои им се струва, не достига днес: стабилност, пише френското издание Le Monde в материал, представен от Агенция \"Фокус\" без редакторска намеса.  Историците ще кажат, че половин век на съветско-американската конфронтация, от края на Втората световна война до падането на Берлинската стена, изобщо не беше излет. Няма значение. Тези времена се противопоставят на съвременния многополюсен хаос, в който на фона на надпреварата във въоръжаването съвременните сили (Китай, Индия, САЩ, Русия и Европа) защитават своите интереси в пълно безредие.  Както и да е, желанието на онези, които мечтаят за завръщане към проста световна система, може да бъде изпълнено. Времената се променят и светът отново може да стигне до един вид биполярност. В такъв случай играта на силите ще се отново ще се върти около два противоположни лагера. Всички носталгици по завършилата Студена война ще имат причина за радост. Западът и неговите приятели ще влязат в глобална конфронтация с китайско-руския блок и неговите съюзници, което ще прилича на славното време на борбата между Вашингтон и Москва!  \"От една студена война до друга?\" Това беше темата на семинара, който се проведе на 15 март във Военния музей на белгийския град Бастон, където се проведе битката за Ардените, една от най-кървавите битки от края на Втората световна война.  30 години след падането на Берлинската стена в света ясно бяха очертани две стратегически тенденции. От една страна, отношенията между Русия и Запада са почти толкова лоши, колкото и в съветската епоха. От друга страна, Русия и Китай в по-голямата си част се придържат към едни и същи стратегически позиции: заедно те отказват да се подчинят на международния ред, който Съединените щати създадоха през 1945 година. За да направят това, те формират общ фронт и са все по-активни с всеки изминал ден.  И двата лагера, Западът и китайско-руският тандем, открито говорят за съперничество. Русия смята, че НАТО е основната заплаха за нея, а китайските военни се готвят за война главно срещу един враг: Америка.  САЩ наричат Китай стратегически съперник, а Европейският съюз го смята за системен конкурент. Китайците традиционно не се доверяват на понятието \"стратегически съюз\" и не го сключват с Русия. Както и да е, Пекин и Москва заедно отстояват принципа на „близкото обкръжение“ в лицето на Запада, който трябва да бъде тяхната изключителна зона на влияние. За Русия - това е Украйна и Грузия, а за Китай - всички околни морета.  Успоредно с това Белият дом и Кремъл взаимно се обвиняват в отговорността за постепенното замразяване на споразуменията за контрол на ядрените оръжия. Съединените щати заплашват да се оттеглят от договора от 1987 г. за ликвидация на ракетите със среден и малък обсег. Това означава ли възобновяване на надпреварата във въоръжаването? Както споменава политологът Франсоа Хейсбург, договорът START изтича през 2021 г. Струва ли си да се чака продължаването му?  Владимир Путин и Си Дзинпин започнаха мащабна идеологическа борба срещу Запада. Този път не става въпрос за противопоставянето на капитализма с комунизма: Китай и Русия се борят да потвърдят автократичните си методи на власт. Либералната демокрация престана да бъде неизбежен политически хоризонт, както твърдеше Западът в началото на 90-те години. Москва и Пекин също оспорват универсалността на западния възглед за правата на човека: в тази област всичко опира до културни особености и следователно е относително, твърдят те...  „Позициите на руснаците и китайците никога не са били толкова близки от средата на 50-те години“, казват американските специални служби. Тогава, на въпроса, повдигнат в Бастони, може да се отговори само положително? Връщаме ли се към новата форма на Студената война между Запада и китайско-руския блок?  Не, защото икономическата глобализация обедини всички с безпрецедентни връзки. И дори ако всичко това не може да служи като абсолютна гаранция за мир, то все пак позволява да се избегнат конфликтите от времето на Студената война.  Не, защото на Запад няма единство. Съединените щати (това се отнася не само за Тръмп) мислят за ползите от съюзите, сформирани по време на съветско-американския конфликт. Това поставя европейските държави в несигурно положение и дори изолация: между набралият завоевателен порив Китай, Русия, която е водена от войнстващ национализъм и непредвидимите САЩ.  В края на семинара в Бастон бившият белгийски министър и бивш заместник-председател на Европейската комисия Етиен Давиньон призова европейците за действие („руснаците няма да направят първата стъпка“) в сферата на отбраната.  Пасивността на Европа е неприемлива, казва бившият френски външен министър Юбер Ведрин. Според него, след като американците напуснаха ДРСМО, ще последва ожесточаване на позицията на Русия. На фона на евентуалното възобновяване на надпреварата във въоръжаването Берлин, Лондон и Париж се нуждаят, без да отстраняват Вашингтон, да поемат инициативата и да предложат на Москва диалог за сигурността в Европа: „Накрая, започнете да говорите с руснаците, свържете ги с нещо“.  Трудно е да се каже какъв ще бъде отговорът на Кремъл, тъй като за миналата Студена война напомня предимно атмосферата на недоверие в отношенията между Великите сили.  ", "date": "2019.03.22", "title": "Le Monde: \"Мечтите\" за нова Студена война са на път да се сбъднат "}
{"url": "http://epicenter.bg/article/Tereza-Mey-i-evropeytsite---otsrochka-po-milost-/178322/11/33", "text": "  ЕС още веднъж даде време на Тереза Мей. Ако идната седмица тя успее да прокара в парламента сделката за Брекзит, отсрочката ще е два месеца. Ако ли не - само две седмици. ЕС се готви за твърд Брекзит.  Тереза Мей не може и няма да се вразуми. Тя пак пристигна с празни ръце на срещата на върха в Брюксел и пак нямаше отговори за своите европейски колеги. Какво смята да стори, ако британският парламент отново отхвърли споразумението за Брекзит? Никакъв отговор. Има ли алтернативен план за този случай? Без отговор. И прочие. Резултатът беше още едно заслужено унижение за правителствената ръководителка.  Лозунгът на поддръжниците на Брекзит, че на всяка цена искат да си възвърнат контрола от Брюксел, винаги е бил куха фраза. След четиримесечния политически хаос в Лондон, правителствените ръководители на страните от ЕС без колебание поеха контрола за план-графика на Брекзит. Защото търпението се изчерпа, а разочарованието от британската политика е голямо. Европейците искат сагата да приключи колкото се може по-бързо. Те дадоха две седмици отсрочка на Тереза Мей, ако не успее да прокара в парламента сделката за Брекзит.  Ако се замислим колко много месеци Тереза Мей пропиля в безплодно упорство, тази отсрочка е всъщност броени минути брекзитово време. И на тази среща на върха не беше по-различно. Същите изтъркани фрази, никакви нови идеи, пълна незаинтересованост, никаква надежда. Ако Тереза Мей събуди очакването, че ще убеди парламента, британците ще имат време до европейските избори през месец май да адаптират законите си. 11 април обаче е следващият препъникамък, в който британците ще се спънат, ако кормилото в Лондон най-сетне не бъде поето от разумни хора, за да бъде спрян стремглавият ход надолу. ЕС разбра, че вероятно ще стане точно така и е добре подготвен.  Правителството в Лондон, депутатите или тези, които се чувстват отговорни, имат още един малък шанс да предотвратят катастрофата. Те все още имат възможност да оттеглят молбата за напускане съгласно параграф 50 от европейските договори. Могат също да заявят участието си в европейските избори през май и да помолят за още по-дълга отсрочка на Брекзита. Тереза Мей отново отхвърли и двете възможности. Най-сетне тя трябва да бъде свалена от власт, за да могат да бъдат постигнати компромиси и да бъдат взети решения. Известно е обаче, че торите нямат нито един убедителен кандидат.  За поста се кандидатират твърди поддръжници на Брекзита, които само ще усложнят нещата още повече. Ситуацията сред лейбъристката опозиция с нейните стари троцкисти е също толкова обезкуражаваща. Не може ли да се намери един преходен премиер, една жена или мъж, който да сложи края на безкрайната драма с Брекзита?  С решението на брюкселската среща на върха Брекзитът е само отложен. Но тази отсрочка е временна. За останалото трябва да се погрижи Лондон. Ако обаче политиците в Лондон не се събудят и не променят курса си, те няма да могат да се измъкнат от капана, в който сами се вкараха. Бързо растящата гражданска петиция за отмяна на Брекзит чрез отмяна на член 50-и би могла да предложи изход. Но Тереза Мей отново даде да се разбере, че тези подписи не я интересуват.  През уикенда в Лондон ще се проведе поредната демонстрация срещу Брекзита. Тереза Мей обаче не се впечатлява. Изглежда, че тя междувременно се е примирила с твърдия Брекзит. Това би било най-лошото наследство на една правителствена ръководителка, която дори не заслужава това име, защото е само сляп войник на партията на торите. Който носи отговорност за страната си, не бива да трупа грешка след грешка, като че ли в политиката минус по минус накрая прави плюс.  Тереза Мей в момента се конкурира с Дейвид Камерън за титлата най-лош политик на всички времена. И ако поради своята слабост, неспособност и инат тя допусне твърд Брекзит, неминуемо ще я спечели. Наградата е оловен медал и черно петно в учебниците по история.  ", "date": "2019.03.22", "title": "Тереза Мей и европейците - отсрочка по милост "}
{"url": "http://epicenter.bg/article/KZK-razreshi-sdelkata-za-NOVA/178285/4/0", "text": "Комисията за защита на конкуренцията разреши сделката по продажбата на NOVA, става ясно от съобщение на сайта на регулатора.  Купувач е \"Адванс медия груп\", собственост на Кирил и Георги Домусчиеви. \"Адванс медия груп\" е част от холдинга \"Адванс пропъртис\", който притежава 117 компании у нас и в чужбина. Дейността им е основно в секторите фармацевтика, корабоплаване, пристанищни операции, енергетика.", "date": "2019.03.22", "title": "КЗК разреши сделката за NOVA"}
{"url": "http://epicenter.bg/article/Ryazko-vloshavane-na-promishlenata-aktivnost-v-evrozonata-prez-mart-sled-brutalen-spad-v-Germaniya-/178297/4/0", "text": "Общата бизнес активността в еврозоната нарасна слабо през март благодарение на известна стабилизация в сферата на услугите, но при изненадващо брутално свиване на промишлената активност в Германия. Това показват предварителни резултати от редовно проучване на агенция IHS Markit сред европейските мениджъри, предаде БНР.  Индексът PMI, измерващ общата бизнес активност в региона на единната валута, се понижи през март до 51,3 пункта от 51,9 пункта месец по-рано, докато очакванията на финансовите пазари бяха за слабо повишение до 52,0 пункта.  Индексът PMI, измерващ активността в промишленият сектор обаче спадна до 7-годишно дъно от 47,6 пункта (най-ниско ниво от април 2013-а година) при прогноза за слабо повишение до 49,5 пункта от 49,3 пункта през февруари. По този начин индексът остава на негативна територия (под важното ниво от 50 пункта) за втори пореден месец, което е ясен знак за задълбочаване на тенденцията на свиване на активността в промишлената сфера. Индексът, оценяващ самото промишлено производство, пък се понижи до близо 6-годишно дъно от 47,7 пункта спрямо 49,4 пункта през февруари, докато индексът на новите промишлени поръчки се срина от 46,3 пункта до 44,5 пункта, достигайки най-ниско ниво от края на 2012-а година насам.  В същото време аналогичният индекс за сферата на услугите оправда очакванията на финансовите пазари, понижавайки се слабо до 52,7 пункта от 52,8 пункта през февруари.  Рязкото влошаване на промишлената активност се отразява негативно на общите бизнес нагласи в еврозоната, като съответният индекс на бъдещите очаквания се понижи през март до 59,9 пункта от 60,6 пункта месец по-рано.  Основна причина за доста слабото бизнес проучване на агенция Markit оказва драматичният по-нататъшен спад на промишлената активност в Германия при изненадващо свиване на общата бизнес активност във Франция.  Индексът PMI, измерващ общата бизнес активност в Германия, се понижи през март до 51,5 пункта (най-ниско ниво от юни 2013-а година) при очаквания за негова стабилизация на февруарското ниво от 52,8 пункта в резултат на драматичен спад на PMI индекса в промишлеността до 44,7 пункта от 47,6 пункта месец по-рано (и прогноза за индекс на ниво от 48,0 пункта). Това представлява свиване на промишлената активност в Германия за трети пореден месец (индекс под важното ниво от 50,0 пункта) до най-ниско ниво от август 2012-а година насам.  Активността в германската сфера на услугите все още продължава да се разширява, въпреки че съответният PMI индекс за март се понижи до 54,9 пункта от 55,3 пункта през февруари. Според агенция Markit немската икономика може да избегне една по-всеобхватна рецесия, докато секторът на услугите продължава да нараства.  Предварителният общ PMI индекс на Франция за март пък се понижи изненадващо обратно под важното ниво от 50 пункта до 48,7 пункта от 50,4 пункта през февруари, като за разлика от Германия е отчетено свиване както в промишлеността, така и в сферата на услугите. Френският промишлен PMI индекса се понижи до 49,8 пункта от 51,5 пункта месец по-рано и очаквания за 51,4 пункта, докато индексът, измерващ активността в сектора на услугите, се понижи изненадващо през март до 48,7 пункта от 50,2 пункта през февруари при прогноза на финансовите пазари за негово повишение до 50,6 пункта. Агенция Markit отбеляза, че днешните предварителни данни показват, че възстановяването на френския бизнес изглежда се изчерпа и че \"определено има риск от нов икономически спад\".  \"Промишленото производството очевидно е основната сфера на слабост в общата бизнес активност в еврозоната и за момента представлява сериозен повод за загриженост. Производственият спад набира скорост и вероятно ще действа като все по-голяма спирачка пред икономическото развитие през второто тримесечие\", посочи Крис Уилямсън, главен бизнес икономист в агенция IHS Markit.  Според него досегашните PMI индекси предполагат, че БВП на еврозоната ще нарасне през първото тримесечие с 0,2% спрямо последните месеци на 2018-а година. ", "date": "2019.03.22", "title": "Рязко влошаване на промишлената активност в еврозоната през март след брутален спад в Германия "}
{"url": "http://epicenter.bg/article/Yaytsata-zapochnaha-da-poskapvat-mesets-predi-Velikden/178308/4/0", "text": "Месец преди Великден яйцата започнаха да поскъпват. Това показват данните на Системата за агропазарна информация.  В четири области на страната се отчита скок в цената на яйцата с до 12 процента.  Според последния седмичен бюлетин на системата за агропазарна информация средната цена на стандартните яйца е 27 стотинки за брой, като има райони на страната, в които тя достига до 38 стотинки, предава БНР.  Експертите не се наемат с прогноза дали поскъпването ще продължи и до какви нива ще стигнат цените на яйцата до края на април, когато е Великден. Поскъпване, но по-незначително, има и при месото и млечните продукти.  Миналата година преди празника статистиците на системата пресметнаха, че стандартно Великденско меню за четиричленно семейство, включващо агнешко месо, хляб, салати, млечни продукти, бира и ракия, струва между 90 и 100 лева на домакинство, като най-скъпа излизаше Великденската трапеза в Русе, а най-евтина – в Бургас.", "date": "2019.03.22", "title": "Яйцата започнаха да поскъпват месец преди Великден"}
{"url": "http://epicenter.bg/article/BNB--Spad-na-prekite-chuzhdestranni-investitsii-s-427-5-mln--evro-v-nachaloto-na-godinata-/178309/4/0", "text": "През януари 2018 година салдото по текущата сметка на България е положително и в размер на 88,7 млн. евро, но преките чуждестранни инвестиции намаляват с цели 427,5 млн. евро, показват данни на БНБ за платежния баланс на нашата страна в началото на настоящата година, предава БНР.  Балансът по текущата и капиталова сметка на България през януари е положителен и в размер на 161,8 млн. евро спрямо дефицит за 123,2 млн. евро точно преди година (през януари 2018-а).  Салдото само по текущата сметка през януари също е положително и възлиза на 88,7 млн. евро при дефицит за 139,4 млн. евро точно година по-рано.  Търговското салдо на нашата страна в началото на 2019 година остава отрицателно, но възлиза на едва 64,5 млн. евро спрямо дефицит за 205,5 млн. евро през същия месец година по-рано, като износът на стоки се повишава през януари със 180,2 млн. евро (с 8,4% спрямо януари 2018) до 2,3361 млрд. евро, докато вносът нараства с 39,2 млн. евро (с 1,7%), достигайки размер от 2,4006 млрд. евро.  Салдото по услугите през януари е положително и в размер на 110,1 млн. евро спрямо положително салдо за 91,9 млн. евро преди година.  Според данни на БНБ финансовата сметка през януари 2019 е положителна и в размер на 32,8 млн. евро при отрицателна стойност от 121,1 млн. евро точно година по-рано.  Преките чуждестранни инвестиции в страната обаче намаляват през първия месец на текущата година с цели 427,5 млн. евро при повишение с 228,7 млн. евро година по-рано и след като през цялата 2018 година преките чуждестранни инвестиции в България бяха в размер на 1,5329 млрд. евро.  Чуждестранният дялов капитал в български дружества през януари 2019 година е отрицателен и възлиза на 556,8 млн. евро, което е с 515,6 млн. евро по-нисък от отрицателен дялов капитал за 41,2 млн. евро през януари 2018 година. В същото време нетните постъпления от инвестиции на чужди лица в недвижими имоти в България е отрицателен в размер на 100 хил. евро при положителен нетен поток от 2 млн. евро през януари година по-рано.  Нетните чуждестранни инвестиции в дългови инструменти на нашата страна възлизат на 129,3 млн. евро през януари 2019 година прямо 249,6 млн. евро година по-рано.  Най-големите нетни преки инвестиции в нашата страна в началото на текущата година идват от Ирландия (69,9 млн. евро), следвана от Люксембург (за 24 млн. евро) и Холандия (за 22,4 млн. евро).  През януари 2019 година резервите на БНБ се понижават със 175,2 млн. евро при тяхно намаление с 1,3585 млрд. евро през януари 2018 година.  ", "date": "2019.03.22", "title": "БНБ: Спад на преките чуждестранни инвестиции с 427,5 млн. евро в началото на годината "}
{"url": "http://epicenter.bg/article/API--Ot-25-mart-zapochva-remontat-na-tri-mostovi-saorazheniya-na-AM--Trakiya--v-posoka-Plovdiv-/178330/4/0", "text": "От 25 март (понеделник) започва ремонтът в платното за Бургас на три мостови съоръжения на АМ „Тракия“ - при 13-ти, 15-ти и 20-ти километър. Това съобщиха от пресцентъра на Агенция \"Пътна инфраструктура\".  Виадуктите не са обновявани основно от построяването им преди повече от 30 години. При извършването на строителните работи движението ще се осъществява двупосочно в платното за София. За улеснение на трафика в края на работната седмица - в петък и събота, в района на ремонтирания участък ще има две ленти в посока Пловдив и една за София, а в неделя и понеделник сутрин ще има две ленти за София и една за Пловдив.  Предвижда се ремонтните дейности да завършат преди началото на активния туристически сезон. На трите виадукта ще бъде направен ремонт на пътните плочи, греди, дилатационни фуги и тротоарни блокове, хидроизолация, нова асфалтова настилка, маркировка, нови предпазни парапети и мантинели. Съоръжението при 13-ти км е с дължина 254 м, при 15-ти км - 322 м, а при 20-ти км - 400 м.  Агенция „Пътна инфраструктура“ апелира шофьорите да карат разумно и да спазват стриктно въведената временна организация на движението по време на строителните работи. Ремонтът е наложителен и трябва да бъде направен, за да се пътува след това много по-удобно по обновени пътни участъци.  През седмицата започна и ремонт на моста над река Тополница на АМ „Тракия“. До 30 април движението от 77-ми до 78-ми км в посока Пловдив се ограничава в активната и аварийната лента и се осъществява в изпреварващата лента. Предвиден е ремонт на дилатационна фуга, хидроизолация, възстановяване на бетонови повърхности на устой и греда, полагане на нова асфалтова настилка и хоризонтална маркировка.  От 7 март движението по моста над река Елшишка при км 89-ти на АМ „Тракия“ се осъщестява двупосочно в платното за София, поради ремонт на платното за Пловдив. Дейностите включват смяна на гредите на мостовото съоръжение, нова хидроизолация, асфалтиране и хоризонтална маркировка. Очаква се строителните работи да приключат до края на май т. г. В края на ноември миналата година завърши ремонтът на платното за София.  За улеснение на трафика от 13 ч. всеки петък до 17 ч. в събота, в района на ремонтирания участък, има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив. Целта е улеснение на трафика в пиковите часове през почивните дни, когато много хора тръгват на път.  ", "date": "2019.03.22", "title": "АПИ: От 25 март започва ремонтът на три мостови съоръжения на АМ „Тракия“ в посока Пловдив "}
{"url": "http://epicenter.bg/article/Georgi-Petarneychev--Vleze-li-v-plenarna-zala-v-EP--paketat--quot-Mobilnost-1-quot--shte-bade-priet-/178337/4/0", "text": "Влезе ли в пленарна зала в ЕП, пакетът \"Мобилност 1\" ще бъде приет. Това прогнозира в обзорното предаване „Това е България“ на Радио „Фокус“ Георги Петърнейчев, председател на Асоциацията на българските предприятия за международни превози и пътища.  По думите му по този казус след седмица ще се извика т.нар. триалог - тристранните преговори между Комисията по транспорт, Съвета на министрите и ЕП. Според Георги Петърнейчев от Съвета на министрите се избират трима, които да участват в триалога.  „От Комисията по транспорт също избират трима и триалогът след седмица е приет. Още една седмица имат – на 17-ти е последната сесия, вкарват го в пленарна зала, гласуват го, на другия ден излиза в Европейския вестник, както е в нашия Държавен вестник, и влиза в действие законът. Убеден съм, че това ще се случи, че е много добре замислено и направено от страните, които имат достатъчно мнозинство и гласове в ЕП, за да си го прокарат“, каза още той. Георги Петърнейчев заяви, че в ЕП се гласува 50+1, а не като при Съвета на министрите, където, ако една трета от тях ако не са съгласни, въпросът не се гледа и се връща отново.  Междувременно стана ясно, че български превозвачи готвят протести в Страсбург и София, ако в понеделник Европейският парламент включи в дневния си ред за сряда - 27 март, гласуването на пакета „Мобилност“. Изпълнителният директор на Камарата на автомобилните превозвачи Димитър Димитров обясни, че за 27 март има организиран чартърен полет за 105 души, които ще протестират в Страсбург.  Протестът в София ще бъде организиран пред сградата на Европейската комисия на ул. „Г. С. Раковски“. Очаква се в столицата да протестират представители на 12 000 български транспортни фирми с международен лиценз. Димитър Димитров уточни, че протестът не е политически, не е насочен срещу институциите в България и не е обвързан с нито една партия - управляваща или в опозиция.  Министърът на транспорта, информационните технологии и съобщенията Росен Желязков подчерта, че ако пакетът „Мобилност“ бъде внесен за разглеждане сега, може да се получи „миш-маш“ от текстове, които никой не е очаквал. Той уточни, че има голяма степен на опасност да се приемат текстове, които нито Алиансът, нито Групата на инакомислещите биха приели.  „При всяко положение ние заедно с колегите от Полша, Унгария, Литва, Латвия, Румъния и т.н. ще настояваме той да се гледа в следващия европарламент“, обясни транспортният министър и посочи, че шансовете са 50 на 50. Желязков обясни, че дори и да се стигне до гласуване обаче, то ще е на първо четене. След това предстоят т. нар. тристранни преговори между Съвет, комисия и парламент.  „За първи път с този пакет Европа е разделена по географски и политически признак. Разделена е по начин, който досега няма прецедент - да се настоява за законодателство, което разделя Европа“, заяви Желязков. Той обясни, че паралелно с протестите на превозвачите в Страсбург и София ще се проведе и Съвет на министрите по транспорта в Букурещ в рамките на Румънското председателство на Съвета на ЕС.  „Там също имаме организирани множество срещи на Групата на инакомислещите, така че правим всичко необходимо, за да гарантираме едно справедливо европейско законодателство. Ние не сме против пакета „Мобилност“, а сме против протекционизма и против рестриктиращите норми така, както са предвидени в момента“, подчерта транспортният министър.  На 21 март премиерът Бойко Борисов, който беше в Брюксел за срещата на върха на лидерите на ЕС, разговаря по темата с председателя на парламента Антонио Таяни. По думите на българския министър-председател влизането на пакета е нарушение на правилника, защото за първи път в пленарна зала ще влезе текст, който е бил отхвърлен от транспортната комисия. Таяни посочи, че е предложил отлагане, но то е отхвърлено от либералите и социалистите.  Предложеният пакет \"Мобилност I\" предизвика недоволството на българските превозвачи и техни колеги от други източноевропейски страни, тъй като предвижда камионите да се връщат у дома на всеки четири седмици, а самите шофьори да нямат право да спят в кабините и трябва да нощуват в хотел.  ", "date": "2019.03.22", "title": "Георги Петърнейчев: Влезе ли в пленарна зала в ЕП, пакетът \"Мобилност 1\" ще бъде приет "}
{"url": "http://epicenter.bg/article/Dva-kamiona-se-blasnaha-na--quot-Trakiya-quot----tapa-na-magistralata-v-Pazardzhishko/178262/3/0", "text": "Един човек е пострадал при катастрофата между два ТИР-а при 78-ия км на магистрала \"Тракия\" в посока София – до разклона за Калугерово на територията на Пазарджишка област.  Сигналът е получен на тел.112 малко преди 9:00 часа тази сутрин.  Незабавно към мястото на инцидента са насочени екипи на полицията, пожарната и Спешна помощ. Единият от водачите на товарните автомобили е транспортиран в МБАЛ - Пазарджик с травми и наранявания, но без данни за опасност за живота, съобщават от ОДМВР-Пазарджик.  Движението временно е ограничено, като се осъществява в изпреварващата лента. Пътни полицаи са на място и подпомагат трафика.", "date": "2019.03.22", "title": "Два камиона се блъснаха на \"Тракия\" - тапа на магистралата в Пазарджишко"}
{"url": "http://epicenter.bg/article/Tri-avtomobila-se-nanizaha-na-magistrala--quot-Struma-quot--v-Pernishko/178271/3/0", "text": "Един човек е пострадал при катастрофа между три леки автомобила на магистрала \"Струма\", при разклона за Долна Диканя в посока Благоевград Пострадалият е откаран в болница. Движението при 36-ия км е ограничено в активната лента и се осъществява само в изпреварващата лента, и се регулира от \"Пътна полиция\". Шофьорите да се движат с повишено внимание и съобразена скорост, съобщават от Агенция \"Пътна инфраструктура\".", "date": "2019.03.22", "title": "Три автомобила се нанизаха на магистрала \"Струма\" в Пернишко"}
{"url": "http://epicenter.bg/article/Nabirat-oferti-za-prodazhbata-na-imot-na-semeystvo-Banevi-/178283/3/0", "text": "Започва набирането на оферти за продажбата на къщата на Николай и Евгения Баневи в столичния квартал \"Бояна\", съобщава БНТ.  Началната цена е близо 5 800 000 лева, става ясно от съобщение.  Къщата е 2869 кв. м. и се намира до Киноцентъра. От съобщението на частен съдебен изпълнител става ясно, че се продава само къщата без мебелите и без терена от 11.5 дка под нея. Причината да се стигне до тук е изпълнителен лист, издаден от Софийския градски съд за вземане от 102 000 лева.  Публичната продажба ще се осъществи на 23 април.  Частният съдебен изпълнител Милен Бъзински е обявил за продажба на търг къщата на Николай и Евгения Баневи в столичния квартал „Бояна” с начална цена от близо 6 млн. лв. Това се вижда от обявление на сайта му, придружено и от снимки.  Имотът е представен като собственост на фирма „Партнърс комерс” ЕООД, разположен на парцел с площ 11 486 кв.м, а застроената площ на имота е 685 кв.м. Според обявлението предмет на публичната продан е само сградата, като търгът ще започне с цена от 5 788 107 лв. без ДДС. От приложения от частния съдебен изпълнител списък се вижда, че от 2011 г. до 2018 г. върху имота има наложени няколко възбрани.  Обявата е публикувана вчера и в Регистъра на публичните продажби. В срок от един месец, който започва от 22 март, желаещите да участват в търга ще могат да огледат имота и книжата, а публичната продажба ще се проведе на 23 април сутринта в Софийския районен съд, се разбира от обявлението.  Според справка в Търговския регистър дружеството „Партнърс комерс” ЕООД е собственост на „Юниуърлд Инкорпорейтид” ЕООД – чуждестранно юридическо лице, регистрирано на Сейшелите, а негов управител е Николай Банев.  На 31 януари частни съдебни изпълнители са влезли с полиция в резиденцията на Баневи, за да опишат къщата им.  Причината е издаден през 2018 г. от Софийския градски съд изпълнителен лист за вземане от 102 хил. лв.  До намесата на частните съдебни изпълнители се стига след дело между две фирми в арбитражния съд за търговски и потребителски спорове в София. Молител по него е фирма „М. ПЛОД.Б” ЕООД, а ответник – „Партнърс комерс” на Баневи.  В края на октомври миналата година Николай и Евгения Баневи бяха арестувани във Франция заради разследване за източване на завода „Полимери”, а два дни по-късно спецпрокуратурата показа кадри от резиденцията им в столичния квартал „Бояна” и обяви, че при претърсването са открити „злато и скъпоценности в потресаващ обем”. През декември семейство Баневи бяха екстрадирани в България и оттогава са в ареста. ", "date": "2019.03.22", "title": "Набират оферти за продажбата на имот на семейство Баневи "}
{"url": "http://epicenter.bg/article/Hvanaha-piyan-shofyor-na-lineyka--sled-kato-katastrofira-v-Plovdiv/178290/3/0", "text": "Пиян шофьор на линейка бе установен вчера след обяд в Пловдив, съобщават от областната дирекция на МВР.   Около 14:10 часа пътни полицаи посетили катастрофа с леки материални щети на ул. \"Дилянка\". На място било установено, че специален автомобил на многопрофилна болница в града, управляван от 63-годишен мъж, ударил отзад извършващ ляв завой джип \"Дачия\" с 34-годишен водач. Двамата участници били тествани с дрегер за алкохол и апаратът отчел наличие на над 1,2 промила в кръвта на по-възрастния. Той е задържан за едно денонощие в Трето РУ, образувано е бързо производство. За случая е уведомена Районна прокуратура.", "date": "2019.03.22", "title": "Хванаха пиян шофьор на линейка, след като катастрофира в Пловдив"}
{"url": "http://epicenter.bg/article/Prokuraturata-vazlozhi-na-KPKONPI-da-proveri-sdelkite-s-apartamentite-na-vlastta-/178298/3/0", "text": "По повод постъпили в прокуратурата сигнали от Гражданско движение БОЕЦ, молба от министъра на правосъдието Цецка Цачева, както и множество медийни публикации, днес – 22.03.2019 г. Върховна касационна прокуратура възложи на КПКОНПИ извършване на проверка предвид твърденията в сигналите за извършени престъпления, свързани с придобиването на недвижими имоти от лица, заемащи висши публични длъжности. Проверките касаят народните представители Цветан Цветанов и Вежди Рашидов, министъра на правосъдието Цецка Цачева и заместник – министъра на спорта Ваня Колева.    На основание чл. 145 ал. 1 т. 3 от Закона за съдебната власт, чл. 82 и чл. 83, т.8 от Закона за противодействие на корупцията и за отнемане на незаконно придобитото имущество, проверката е възложена на Дирекция „Противодействие на корупцията“ при КПКОНПИ, която по силата на този закон е компетентен орган да извършва проверки срещу народни представители, членове на Министерски съвет и заместник-министри.  Върховна касационна прокуратура е разпоредила на органите на Комисията да извършването на следните действия: изискване на информация относно притежаваните от проверяваните лица недвижими имоти, относно историята по собственици на всеки от закупените апартаменти, относно актуалното състояние на дружеството - продавач, относно декларирането на имотите в съответните общински райони, относно заплащането на продажната цена и дължимите данъци и такси, както и относно произхода на средствата за покупката.  С разпореждане на прокурор от съответните нотариуси ще бъдат изискани пълни копия от нотариалните дела за всяка сделка, при стриктно спазване на разпоредбите на Закона за нотариусите и нотариалната дейност. Дадени са също указания да се снемат обяснения от всеки купувач, както и от лицата, представляващи дружеството – продавач, включително и относно предни отношения и познанства между тях, начин на установяване на контакт и начални преговори, начин на получаване на информация за обявения за продажба имот и неговата цена и осъществени последващи действия. От всяко от проверяваните лица ще се поиска съгласие за разкриване на банкова тайна, като при липса на такова ще се процедира по реда на Закона за кредитните институции. Проверката по отношение на Цветан Цветанов ще обхване също последващите сделки, касаещи заменените от него жилища.  С оглед компетентността на КПКОНПИ по отношение на установяването на конфликт на интереси, Върховната касационна прокуратура е предложила на комисията да прецени основанията за това по отношение на народния представител Цветан Цветанов. Повод за това са медийни публикации относно начина на приемане на изменения в Закона за устройство на територията и връзка на тези изменения със строителната дейност на дружеството – продавач..  Извършването на проверките се възлага и на основание чл.8 от Инструкция № 2 от 05.09.2018 г. за взаимодействие между Комисията за противодействие на корупцията и за отнемане на незаконно придобитото имущество и Прокуратурата на Република България, подписана от главния прокурор Сотир Цацаров и от председателя на КПКОНПИ Пламен Георгиев.  ", "date": "2019.03.22", "title": "Прокуратурата възложи на КПКОНПИ да провери сделките с апартаментите на властта "}
{"url": "http://epicenter.bg/article/VKS-vazobnovi-deloto-za-konfiskatsiya-sreshtu-semeystvoto-na-Hristo-Biserov-/178318/3/0", "text": "Върховният касационен съд (ВКС) възобнови делото за конфискация на имущество срещу семейството на Христо Бисеров,  То беше образувано по иск на антикорупционната комисия за отнемане на имущество от съпругата на Бисеров – Мария, доведения му син Ивайло Главинков и управляваната от него фирма „Солари Елов дол“, като общият му размер е 4 081 099 лева.  До него се стигна, след като през 2013 г. бившият зам.-шеф на парламента и на ДПС и доведеният му син бяха обвинени в пране на пари, неплащане на данъци и нарушаване на Валутния закон. Прокуратурата ги обвини, че са извършили финансови операции с 314 529 щатски долара и 117 192 евро, за които са знаели или предполагали, че са придобити чрез престъпление. Заради тези обвинения комисията по конфискация заведе дело срещу Бисерова и Главинков по отменения Закон за отнемане в полза на държавата на незаконно придобитото имущество и отделен иск за общото имущество на фамилията, ответник по който е и Христо Бисеров.  Обвиненията в пране на пари обаче не издържаха и още през 2016 г. прокуратурата прекрати делото в тази му част. Обвиненията срещу Главинков изцяло отпаднаха, а Бисеров беше даден на съд само за данъчни и валутни престъпления, а след това беше напълно оправдан.  През юни 2016 г. Софийският окръжен съд (СОС) прекрати делото за конфискация срещу Главинков и майка му. Той беше представил пред съда постановлението на прокуратурата за прекратяване на наказателното дело, в което се казваше, че не са събрани доказателства за пране на пари, тъй като не е доказана и предикатна дейност. След това Главинков дори осъди на първа инстанция прокуратурата да му плати обезщетение от 8000 лева за незаконните обвинения.  Тогавашната КОНПИ обжалва определението за прекратяване пред Софийския апелативен съд, като застъпваше тезата, че исковият процес за отнемане на имущество не е обвързан с престъпната дейност на ответника по него. В началото на 2017 г. САС потвърди прекратяването на делото, но докладчикът Красимир Машев беше на особено мнение, защото споделяше виждането, че нито оправдателната присъда, а още по-малко прекратяването на наказателното дело, са пречка за продължаване на процеса за конфискация.  Различното виждане на съдилищата по този въпрос доведе и до тълкувателното решение на ВКС по дело №4/2016 г., с което в края на м.г. беше прието, че прекратяването на наказателното дело е абсолютна процесуална пречка за продължаване на процеса за конфискация. Тълкувателното решение беше за отменения закон за конфискация от 2012 г. и засягаше само делата по него, по които наказателното производство е прекратено докато гражданският процес за конфискация е още висящ. От Комисията за противодействие на корупцията и отнемане на незаконно придобитото имущество (КПКОНПИ) обявиха, че решението ще доведе до прекратяването на поне 20 проверки и дела за над 20 млн. лв. Само две седмици по-късно парламентът преодоля решението на ВКС, след като със спешни промени в закона регламентира, че и за висящите дела по стария закон, а и за тези по действащия, прекратяването на наказателното дело или оправдателната присъда не са пречка за продължаване на делото за отнемане на имуществото.  КПКОНПИ обжалва прекратяването на процеса за конфискация срещу Мария Бисерова и Ивайло Главинков и пред ВКС, но делото беше спряно, докато се чакаше тълкувателното решение. Още през декември шефът на комисията Пламен Георгиев изрично уведоми съда за законопроекта, с който впоследствие беше прието, че прекратеното наказателно дело не слага край на производството за конфискация. В определението, с което възобновяват делото срещу семейството, върховните съдии Мария Иванова-председател и докладчик, Жива Декова и Маргарита Георгиева пишат, че тълкувателните актове са задължителни, докато не бъдат отменени или изменени законите, които са тълкували, какъвто е случаят.  „Налага се изводът, че с оглед възникналото в практиката по приложение на отменения ЗОПДНПИ противоречие, законодателят е счел за наложително да даде недвусмислен външен израз на своята воля прекратяването на наказателното производство за престъпление, посочено в разпоредбата чл. 22, ал. 1 ЗОПДНПИ /отм./ (извън случаите по чл. 22, ал. 2 ЗОПДНПИ /отм./) да не бъде третирано като абсолютна процесуална пречка за съществуването и надлежното упражняване правото на иск за отнемане на незаконно придобито имущество в полза на държавата“, се казва в определението, с което делото е върнато на Окръжния съд в София с указания да продължи.  Междувременно, паралелното дело за конфискация на имущество за близо 2 млн. лева срещу Христо Бисеров, съпругата му и Главинков продължи в Софийския градски съд до постановяване на тълкувателното решение на ВКС, и чак след него беше прекратено. Определението обаче е обжалвано от антикорупционната комисия, но делото още не е стигнало до апелативния съд, тъй като съпругата на Бисеров и доведеният му син още не са получили жалбата срещу прекратяването.  ", "date": "2019.03.22", "title": "ВКС възобнови делото за конфискация срещу семейството на Христо Бисеров "}
{"url": "http://epicenter.bg/article/Arestuvani-sa-trima-ot-mezhdunarodna-banda-za-trafik-na-narkotitsi-/178320/3/0", "text": "Трима участници в международна организирана престъпна група за трафик на наркотици от Африка към Западна Европа са задържани на 19 март 2019 г. в София при операция на Специализираната прокуратура и ГДБОП в изпълнение на европейска заповед за арест, издадена от Германия.  Сред задържаните са българин и граждани на Танзания и Сомалия - временно пребиваващи в страната, без постоянни адреси.  Събраните доказателства сочат, че тяхната функция в рамките на широка международна престъпна мрежа е била да набират и изпращат в африкански държави български „мулета“, които да трафикират наркотици, най-вече към Италия и Германия.  Тримата влизат в полезрението на разследващите у нас преди повече от половин година. В Специализираната прокуратура е образувано досъдебно производство, дейността им е наблюдавана и документирана, в т.ч. със СРС.  Неотдавна Германия издава европейски заповеди за арест и за разследване на тримата, на базата на тамошно досъдебно производство срещу международна престъпна група. Повод за разследването са няколко случая на задържани количества хероин с еднаякъв произход (общо над 75 кг.) в Германия и в други европейски държави.  Тримата са с наложени от съда мерки за неотклонение „Задържане под стража“, задействана е процедура по ектрадирането им във Федералната република.  ", "date": "2019.03.22", "title": "Арестувани са трима от международна банда за трафик на наркотици "}
{"url": "http://epicenter.bg/article/Politologat-Petar-Cholakov--Glavata-na-Tsvetanov-nyama-da-padne-/178269/2/0", "text": "Цялата ситуация е съмнителна, но ще се окаже, че няма нищо незаконно. Това заяви в студиото на „Тази сутрин” по бТВ политологът Петър Чолаков по повод на новите апартаменти на председателя на ПГ на ГЕРБ Цветан Цветанов, министъра на правосъдието Цецка Цачева, депутата от управляващата партия Вежди Рашидов и заместник-министъра на спорта Ваня Колева, закупени на цени под пазарните.  „Преди 10 години имаше подобна история с г-н Цветанов. Тогава Яне Янев, който беше лидер на РЗС, излезе извади документи и какво стана после – Яне Янев стана политически съветник на г-н Борисов. Шефът на НАП, който правеше данъчната проверка на г-н Цветанов, изказа съображения относно имотите му, после беше издигнат в депутатските листи на ГЕРБ. Съмнявам се, че ще се стигне до последствия, главата на Цветанов няма да падне”, каза още Чолаков.  Той допълни обаче, че ситуацията е опасна за управляващите и е възможно да има ескалация. Тихомир Безлов от Център за изследване на демокрацията посочи, че реакцията на премиера Бойко Борисов е била интересна. По думите му той се опитва да бъде арбитър в ситуацията.  „Г-н Цветанов през 2010 г., когато се появи темата за шестте апартамента, беше най-популярният политик, изпреварва дори Борисов. Имаше много последици – беше осъден на две инстанции. Начинът, по който звучи тази покупка, е проблемен, но смятам, че е премислена от юридическа гледна точка”, коментира Безлов.  Според експерта по борба с корупцията, Цветан Цветанов е майстор на предизборните кампании и е много ценен за ГЕРБ, а Борисов трудно би се разделил с него.  Социологът Кольо Колев допълни, че няма да бъде доказана измама. „Трябва да се попитат хората, дали това е нормално за един политик, който никога не е бил някакъв мениджър или свръх експерт”, допълни социологът.  По думите на Чолаков, падането на Цветанов означава оголване на тила на Борисов точно преди изборите. Безлов допълни, че председателят на ПГ на ГЕРБ е изключително важен за партията за предстоящия евровот.   ", "date": "2019.03.22", "title": "Политологът Петър Чолаков: Главата на Цветанов няма да падне (ВИДЕО)"}
{"url": "http://epicenter.bg/article/Borisov-za-skandala-s-VIP-apartamentite--Vseki-shte-si-ponese-otgovornostta-/178270/2/0", "text": "Това каза в Брюксел премиерът Борисов, който коментира снощното заседание на Съвета на ЕС и решението за отлагане на Брекзит \"Брекзит ще бъде отложен до 22 май при условие, че британският парламент одобри до края на март споразумението за излизане, или до 12 април, ако споразумението не бъде одобрено. Може би съм песимист. 1000 дни не стигнаха и сега за една седмица да се решат нещата. Имаме готов договор, Мишел Барние свърши страхотна работа. Проблемът е за общия пазар и границата с Ирландия\", разкри Борисов.   Министър-председателят коментира и скандала с апартаментите на управляващите. \"Убеден съм, че ГЕРБ не са направили промяна в закона, за да се подкрепи \"Артекс\".  Сега сме тук и дискутираме Брекзит. Като се прибера и ако има нещо такова, всеки ще си понесе отговорността. Вчера ви казах същото. Не виждам какво се е променило през нощта. Защо не коментираме закона на БСП, с който отмениха възможността някой да им разследва сделките. Защо никой не говори за този закон. Приеха го тези, които сега се правят на борци с корупцията\", заяви Борисов   \"Ще проуча детайлите за този закон и ще взема решения. Ние ще си понесем нашето петно, белег. Аз съм създал тази партия, за да се бори с корупцията на комунистите. Те съсипаха държавата в продължение на много години. Ако ГЕРБ са приели закон, който облагодетелства някой, веднага ще бъде променен. Тук в Бюрксел гледам много високи сгради. Във всички столици, в които съм бил по света, има високи сгради. В България също трябва да има. Придават друг облик на града. Въпросът е има ли лобизъм в този закон. Ако има, веднага ще бъде променен. Ще приемем закон за строителсто до 5 етажа, връщаме панелките и \"Жилфонд\" и решаваме нещата. Ако има проблем, няма да търпя. Ако сме сгрешили, ние ще се поправим. Гарантирам ви това\", категоричен беше Борисов.    \"Разговарях с всички по телефона и всички ми обясняват, че на 100% са невинни. Като се прибера, ще проверя всички детайли. Искам да говорите за закона на така наречените борци с корупцията. Аз съм живял в колиба с две стаи. Със сестра ми живеехме в една стая. Студенти като бяхме, пак в една стая живеехме. А те имаха имоти по \"Позитано\", по \"Оборище\". И сега ще ми се правят на борци с корупцията. Говорете за техния закон\", призова още Борисов.  ", "date": "2019.03.22", "title": "Борисов за апартаментгейт: Всеки ще си понесе отговорността! Ние ще си понесем нашето петно! (ВИДЕО)"}
{"url": "http://epicenter.bg/article/Rosen-Zhelyazkov--Prodalzhavame-da-nastoyavame-paketat--Mobilnost--da-se-gleda-v-sledvashtiya-Evroparlament/178300/2/0", "text": "Продължаваме да настояваме пакетът „Мобилност“ да се гледа в следващия Европейски парламент. Това каза пред журналисти министърът на транспорта, информационните технологии и съобщенията Росен Желязков, предаде Агенция „Фокус“.  „Доколкото знам и в момента върви организация за протест срещу пакета „Моблиност“ с една особеност – той би трябвало да се проведе в Страсбург, защото там ще се гледа тази тема. Разбира се, това ще бъде външна проява, която колкото е по-мащабна, толкова ще бъде по-впечатляваща и ще има своята функция не само за българските превозвачи, но и за техните колеги от останалите страни“, посочи Желязков.  Той обясни, че паралелно с това ще се проведе и Съвет на министрите по транспорта в Букурещ.  „Там също имаме организирани множество срещи на Групата на инакомислещите, така че правим всички необходимо, за да гарантираме едно справедливо европейско законодателство. Ние не сме против пакета „Мобилност“, а сме против протекционизма и против рестриктиращите норми така, както са предвидени в момента“, подчерта транспортният министър.  Желязков посочи, че ако се стигне до разглеждане на пакета „Мобилност“ сега, има пълна мобилизация за внасяне на изменителни текстове, за гласуване против предложените текстове и за гласуване за текстовете, предложени от Групата на инакомислещите.  „При всяко положение ние заедно с колегите от Полша, Унгария, Литва, Латвия, Румъния и т.н. ще настояваме пакетът „Мобилност“ да се гледа в следващия европарламент“, обясни транспортният министър и посочи, че шансовете да се гледа от този ЕП са 50 на 50.  „За първи път с този пакет Европа е разделена по географски признак, разделена е и по политически признак. Разделена е по начин, който досега няма прецедент - да се настоява за законодателство, което разделя Европа“, заяви Желязков.  „Получава се гледане на много текстове и никой не знае, ако пакетът „Мобилност“ бъде внесен за разглеждане, какво би могло да бъде прието и кое би било отхвърлено. Ние ще настояваме да бъдат приемани текстове, които гарантират нашия национален интерес. Би имало голяма степен на опасност да се приемат текстове, които нито Алиансът, нито Групата на инакомислещите биха приели“, заяви Желязков. Той посочи, че може да се получи голям „миш-маш“ от текстове, които никой не е очаквал и никой не е предполагал, че могат да се получат.  „Защото официалните текстове на ЕК бяха едни, след това Съветът на министрите прие едно решение, след това при транспортна комисия не са получиха необходимите годни за пленарна зала текстове, а сега се предлага всичко това накуп“, посочи Желязков и подчерта, че ако все пак излезе някакъв вариант, тогава той ще отиде на триалози.  „Европейската комисия иска да се предложат текстове, максимално близки до инициалното предложение, но и максимално близки до общия подход, за да може триалозите да бъдат по-леки. Ние считаме, че ако излезе какъвто и да е законодателен пакет, гласуван на първо четене в пленарна зала, тогава румънското председателство не трябва да го подлага за разглеждане на триалози, а да остане за след това. Т.е. бих казал, че имаме много рубежи, които трябва да бъдат осуетявани, за да постигнем това, за което се борим – един справедлив пакет, който обслужва общността, а не отделни национални интереси“, каза още Желязков.  ", "date": "2019.03.22", "title": "Росен Желязков: Продължаваме да настояваме пакетът „Мобилност“ да се гледа в следващия Европарламент"}
{"url": "http://epicenter.bg/article/Protestirashti-meditsinski-sestri-razpanaha-palatka-pred-ministerstvoto-na-zdraveopazvaneto-/178328/2/0", "text": "В София протестиращи медицински сестри разпънаха пред здравното министерство палатка с надпис \"Без нас няма здравеопазване\", предава БНР.  Тя ще бъде там всеки следобед, докато бъдат изпълнени всичките им искания, каза за \"Хоризонт\" медицинската сестра Мая Илиева.  \"Палатката ще е тук днес до 18.00 часа и всеки ден ще си я носим и ще стоим, ще я прибираме и ще си я слагаме. От 15.00 до 18.00 часа има разрешение от Общината. През уикенда – не. Пред празни сгради няма да стоим. Ние досега чуваме само обещания. Няма нищо реално изпълнено\", заяви Илиева.  Протести ще има и в други градове на страната, подготвя се и щафетна ефективна стачка, добави Мая Илиева.  Медицински сестри от Пазарджик започнаха да подават заявления за ефективни стачни действия, тъй като по закон стачкуващите трябва да предупредят работодателя си в едноседмичен срок. Това каза за \"Хоризонт\" координаторът на протестите в региона Димитрия Димитрова.  \"От днес се подават заявления за ефективните протести, което по закон трябва да бъде 7 дни. Това, за което аз ги призовах в Пазарджик, е да напуснат вторите си работни места. Само един да се махне, започва да се задъхва системата. Няма как да се вържат графиците. Това е достатъчно законово да напуснем вторите си работни места, където не сме длъжни да работим за 30 лева на дежурство и да откажем извънредния труд, което е абсолютно наше право. Няма да допуснем да пострадат пациенти от това\", увери координаторът на протестите в Пазарджик Димитрия Димитрова.  ", "date": "2019.03.22", "title": "Протестиращи медицински сестри разпънаха палатка пред министерството на здравеопазването "}
{"url": "http://epicenter.bg/article/-Andrey-Novakov-za-apartamentgeyt--Skalapena-istoriya--Borisov-vinagi-e-bil-umeren-i-spravedliv-/178331/2/0", "text": "  По отношение на пакета \"Мобилност\", който бе вкаран за извънредно гласуване в Европейския парламент Новаков подчерта, че този пакет няма да влезе в сила от сряда, тъй като това не е окончателното гласуване.   ,,В сряда предстои гласуване на първо четене, след това има преговори и едва след тях идва гласуването и на второ четене. Но приемането му е много малко вероятно, почти абсурдно е да се приеме. Знаете ли, това ми прилича малко на боксов мач – опитват се да ни вземат мача в съблекалнята и с помощта на съдиите и по този начин да остават 100 000 български шофьори без работа'', коментира евродепутатът и заяви, че са насрочени нови протести на българи, румънци, поляци и унгарци в сряда. ,,По този документ има повече поправки от броя на евродепутатите, някъде около 1200 поправки, което е ясен знак, че не всички са единодушни по него. Но вижте, един ден той ще финишира в съда и тогава всички негови защитници ще трябва да отговарят за действията си'', обясни още Новаков.   ,,Отговорите за Брекзит трябва да се търсят в Лондон, не в Брюксел. ЕС направи всичко по силите си да защити интересите на европейските граждани. Въпреки всички отстъпки сделката се отхвърли от Лондон, а не от Брюксел'', завърши Андрей Новаков.", "date": "2019.03.22", "title": " Андрей Новаков за апартаментгейт: Скалъпена история!  Борисов винаги е бил умерен и справедлив "}
{"url": "http://epicenter.bg/article/Tvardeniyata-na-Tsacheva--che-shte-doplashta-za-noviya-si-apartament--sa-yuridicheski-neobosnovani/178332/2/0", "text": "    Имотът, с който правосъдният министър се сдобива през юли миналата година, струва близо 286 хиляди лева. Срещу тази сума Цачева и сестра ѝ се сдобиват с общо 218 квадратни метра в луксозната сграда, или по 669 евро за квадрат. Според брокери цените на имотите в района са около 2 хиляди евро на квадрат. Преди два дни Цачева обясни по-изгодната цена с това, че предстои доплащане.   „Това, за което вие говорите като сдобиване, е в груб строеж, което е незавършен. С поето задължение към фирмата да доплатя стойността между акт 15 и акт 16”, каза Цачева. По думите ѝ трябва да доплати още 220 хиляди. В нотариалния акт на Цачева обаче липсва текст, който я задължава да прави допълнителни плащания.   „Всеки, който си е купувал апартамент, знае, че когато има допълнителни плащания, те се вписват в нотариалня акт. Това е гаранцията за продавача, за строителя. В нотариалния акт на Вежди Рашидов това е направено.   И „Артекс” работи по този начин, очевидно, като всички други строители”, коментира пред БТВ Лора Георгиева, юрист от Антикорупционния фонд.", "date": "2019.03.22", "title": "Твърденията на Цачева, че ще доплаща за новия си апартамент, са юридически необосновани"}
{"url": "http://epicenter.bg/article/Politolog--Temata-s-apartamentite-se-razduhva-zaradi-pregovorite-sas-SASht-za-F-16--VIDEO--/178333/2/0", "text": "„Темата с имотите е болна тема на българското общество - може би, защото нашата народопсихология е такава, че свързваме с битовото голяма част от отношението ни към политиката. Затова и магнитудът на този скандал е много по-голям, отколкото този на предишни политически скандали”. Така политологът Стойчо Стойчев коментира в ефира на „Плюс-Минус. Коментарът след новините” по Нова тв темата с новия апартамент на Цветан Цветанов.   Според Стойчев подобна сделка, независимо дали тя е законна или не, в предизборно време задължително бива използвана от политическите опоненти.   „Няма проблем да се направи сделка и сега, но ако Цветанов беше купил апартамента на пазарни цени”, каза на свой ред политологът Георги Киряков. Според него заместник-председателят на ГЕРБ трябва да понесе някаква санкция, „най-малкото да бъде отстранен от предизборния щаб на партията”.  „Без Цветан Цветанов обаче структурите не могат да съществуват в този си вид. Не се знае кой би дошъл на негово място и дали структурите ще го приемат”, коментира Киряков.  Според Стойчев темата с апартаментите се „раздухва сега не за да се уязви ГЕРБ преди избори, а заради преговорите с американците за изтребителите”. Политологът допълни, че никой няма да спечели от така създалата се ситуация, включително и БСП.   Стойчев направи паралел с големия шум около имотите на Тодор Живков и Симеон Сакскобургготски.  \"Каквито и сделки да имаш, можеш да ги направиш след изборите. Затова разбирам емоционалната реакция на премиера Борисов\", посочи политологът.  Според него никой не би спечелил от тези скандали: \"Този тип скандали като цяло влияе на имиджа на политиците като общ кюп и ако БСП си мислят, че ще спечелят някой друг процент в социологическо проучване, може би, но като цяло, да не се надяват\", категоричен е Стойчо Стойчев.  \"Да не навлизаме чак толкова дълбоко в тази конспирация. Малката разлика в социологическите данни между ГЕРБ и БСП може да се повлияе и везните да бъдат наклонени заради този скандал в полза на БСП. Ще се преекспонира този скандал със сигурност и ще се използва за политически цели, без съмнение\", заяви още Георги Киряков.  ", "date": "2019.03.22", "title": "Георги Киряков: Цветанов трябва да понесе санкция, вече не може да е шеф на щаба на ГЕРБ  "}
{"url": "http://epicenter.bg/article/Elena-Yoncheva--S-hod-na-peshkata-mozhe-da-bade-svalen-vseki-tsar/178334/2/0", "text": "  Заедно с нея бяха зам.-председателят на ПГ на „БСП за България“ Георги Свиленски и народният представител Васил Антонов. Йончева направи първия ход в турнира и пожела успех на участниците от България, Русия, Румъния и Сърбия.   ,,За мен е чест да открия този шахматен турнир, в който участват толкова талантливи жени'', каза Елена Йончева. Пред участниците в турнира тя заяви, че за бъдещето на талантите на България се води битка. ,,Това бъдеще може да бъде постигнато от всеки един от нас с ход на пешката, защото с такъв ход може да бъде свален всеки един цар'', заяви тя. По-късно Елена Йончева посети художествена галерия \"Светлин Русев\" в Плевен и получи като подарък албум с дарените от художника произведения.", "date": "2019.03.22", "title": "Елена Йончева: С ход на пешката може да бъде свален всеки цар"}
{"url": "http://epicenter.bg/article/Kyuchyuk--Nikoy-politik-ne-zasluzhava-doverie--ako-ne-znae-kak-shte-izglezhda-obshtestvoto-sled-10-15-godini/178335/2/0", "text": "\"Светът се променя и то радикално. И най-старите демокрации в света са застрашени от ерозия. Все по-често виждаме, че макар и утвърден през годините, един ред може да бъде поставен под въпрос. Светът иска промяна. Но не просто обикновена промяна, а драстична, радикална промяна.\"   Това каза евродепутатът и председател на Младежкото Движение за права и свободи Илхан Кючюк по време на откриването на 45-ия конгрес на Международната федерация на либералната младеж в София, чийто домакин е Младежко ДПС с подкрепата на Фондация за свободата \"Фридрих Науман\".   По думите на Кючюк е налице сериозен сблъсък. \"От една страна е голямото желание за промяна, а от друга страна - стоенето в зоната на политическия комфорт. Стоейки пасивно, наблюдавайки безучастно от ъгъла, нещата няма да се получат. Всички искаме да живеем добре, ако може най-добре, но същевременно някой друг да ни свърши работата. Ниe трябва да бъдем промяната, която искаме да видим\", допълни още българският евродепутат.   \"Ние в Младежко ДПС сме на мнение, че никой политик не заслужава доверие и подкрепа, ако не знае как ще изглежда неговото общество след 10, 15 или 20 години. Това означава, че той няма визия за развитие\".    Кючюк определи бъдещата роля на младите либерали като \"ключюва\". \"Идеята за глобализиране на свободата намира много сериозни пречки, младите либерали искат да глобализират свободата и то в момент, в който световният мир е поставен под въпрос\", каза той.    В откриването на конгреса участие взе председателят на Движението за права и свободи Мустафа Карадайъ, който сподели, че като първи председател на Младежко ДПС е особено развълнуван, че днес организацията е домакин на събитие от такъв мащаб.    \"Представителната демокрация днес е изправена пред редица предизвикателства. Налице е криза на традиционните идеологически субекти, отказ на гражданите от участие в избори, политически екстремизъм, популизъм. Все повече намалява доверието на гражданите в управляващите политици.    \"Професионалната политика трябва да се допълни с механизми, които поставят гражданите в центъра на демократичното вземане на решения. Включването на активните и свободни граждани във формирането на политически решения и контрола на тяхната реализация ограничава  всесилието на политическите елити\", каза още Карадайъ.     ", "date": "2019.03.22", "title": "Кючюк: Никой политик не заслужава доверие, ако не знае как ще изглежда обществото след 10-15 години"}
{"url": "http://epicenter.bg/article/Medsestrite--Nyama-da-sprem-protesta--D-r-Kokalov--Toy-e-predizborna-politicheska-porachka---VIDEO-/178336/2/0", "text": "Ще има протести, разбира се, няма да ги спрем - те няма да работят, ако няма натиск. Това заяви във \"Всичко коз\" по Канал 3 медицинската сестра Мая Илиева, на която опонира д-р Иван Кокалов, вицепрезидент на КНСБ, според когото протестът е предизборна политическа поръчка.  \"За политическата поръчка е мое лично мнение - зад тази идея застана синдикат от една партия. Това е предизборно и никой не може да ме убеди, че този протест е възникнал спонтанно\", каза д-р Кокалов и добави, че ако преговорите със здравното министерство не се увенчаят с успех, синдикатите ще организират национална стачка.  \"Аз не съм против протеста за заплати - но сега сме на масата на преговорите, ако не стане, то ние ще стигнем до национална стачка и много по-голям протест тогава\", заяви вицепрезидентът на КНСБ.  Мая Илиева и д-р Иван Кокалов не бяха на едно мнение и по въпроса за финансирането на здравната система.  \"Пари има в здравната каса, има в здравеопазването, но според нас те не се разпределят правилно. Има санитари, които взимат повече от сестри\", заяви Мая Илиева.  \"Парите не достигат, аз съм в надзорния съвет на Здравната каса\", възрази д-р Кокалов, според когото искането на сестрите за две минимални работни заплати е неизпълнимо към момента.  \"Две минимални заплати не получава никой, даже и половината лекари в България не получават толкова. Системата на здравеопазването е сложна, тя няма да се излекува с палатки, с протести. Ние копаем в една и съща нива, само че аз не съм екстремист\", каза д-р Кокалов.  \"Две-три минимални работни заплати, това е 1120 лв. начална заплата - половината лекари работят за 800-900 лв. начална. Колко тогава ще искат лекарите: 2000-3000 лева?\", запита той.  Д-р Кокалов поясни, че поисканата от двата синдиката нова методика за разпределяне на допълнителното държавно финансиране, е била обещана от министър Ананиев.  \"Нека да не противопоставяме съсловията - всичко е въпрос на възможности. Ние сме си поставили за цел през следващите няколко години значително да нараснат заплатите на медицинските специалисти, но няма как всички да получават еднакво\", обясни вицепрезидентът на КНСБ, като изтъкна, че в България има 10-15-20 лекари, които получават 60 000 - 80 000 лв. месечно.  \"И в държавни болници има високи заплати - определени специалисти получават десетки хиляди, но аз не им завиждам\", посочи д-р Кокалов.  Какво казаха още Мая Илиева и д-р Иван Кокалов във \"Всичко коз\" - във видеото:  ", "date": "2019.03.22", "title": "Медсестрите: Няма да спрем протеста! Д-р Кокалов: Той е предизборна политическа поръчка! (ВИДЕО)"}
