{"url": "http://epicenter.bg/article/Mariya-Musorlieva--Protsedurata-za-izbor-na-nova-TsIK-e-oporochena--iskam-sreshta-s-prezidenta-i-premiera/177411/2/0", "text": "Това каза в предаването „Лице в лице” по БТВ Мария Мусорлиева, зам.-председател на ЦИК от квотата на \"Атака\".   След номинациите за избор на нов състав на ЦИК партия \"Атака\" остана без свой представител. Според Мусорлиева процедурата по избор на нова ЦИК е изключително опорочена. „Процедурата нарушава Конституцията и Изборния кодекс. Разполагам с папка с доказателства за това“, обяви зам.-председателят на сегашната комисия.    Тя заяви, че разработката ѝ е плод на 10-годишната работа в ЦИК и засяга всички органи на държавната власт. За да разкрие събраните доказателства, тя поиска среща с президента Румен Радев, като е готова да се срещне и с премиера Борисов, както и с вицепремиера Томислав Дончев, който отговаря за изборите, за да ги запознае със злоупотребите.", "date": "2019.03.12", "title": "Мария Мусорлиева: Процедурата за избор на нова ЦИК е опорочена, искам среща с президента и премиера"}
{"url": "http://epicenter.bg/article/Tsvetanov--Tryabva-da-sme-otgovorni-po-temata-migratsiya--a-ne-da-gledame-barziya-politicheski-divident/177345/2/0", "text": "В предизборната кампания и след евровота политиците трябва да сме отговорни по темата миграция, а не да гледаме бързия политически дивидент. Това каза председателят на ПГ на ГЕРБ и на Комисията по вътрешна сигурност и обществен ред Цветан Цветанов по време на кръгла маса „Управление на миграционната политика в контекста на изборите за Европейски парламент“, предаде Агенция „Фокус“.   „Благодаря, че присъстват представителите от ДПС и от „Воля“. Не виждам представители от БСП. Ние знаем, че те в момента не посещават българския парламент. Искам да благодаря на всички посланици, които са тук, защото смятам, че с тяхната подкрепа можем да направим тази кръгла маса много по-полезна“, каза Цветанов.   По думите му темата за миграцията дава възможност на националпопулистките течения в Европа да създадат допълнителни проблеми както по време на европейските избори, така също и след приключването им. Цветанов отчете, че при разговорите за ЕК, за Съвет за европейски парламент темата за миграцията ще бъде много актуална. „Ще бъде за бъдещето на ЕС и тук искам специално да благодаря на всички държави, които днес изпратиха своите посланици. Искам да благодаря на посланика на Турция, защото знаем, че България граничи с нашите съседи от Турция“, каза Цветанов.   Той отчете, че България изпълнява своя ангажимент по охрана на външната граница на ЕС. „Ние го показахме както с национално финансиране за изграждане на възпиращото съоръжение, но оценяваме целевата помощ в размер на 160 млн. евро“, подчерта Цветан Цветанов. По думите му в рамките на три години страната ни е успяла да усвои тези средства и да надгради капацитета си. Той отчете, че всичко направено се оценява от европейските ни партньори.   „Чрез агенция „Фронтекс“ по всички инициативи и мисии, които бяха направени, 1040 служители от държави членки на ЕС да бъдат част от охраната на външната граница“, посочи Цветанов. По думите му последните две години има почти нулев миграционен натиск към страната ни. „Когато идват по-топлите месеци, метеорологичните условия позволяват да има засилване на миграционния поток, който вече се забелязва като увеличен през последната една година в Гърция с над 30%. В момента в Турция също така има вече около 200 хил. афгаинстанци, които са потърсили своето бъдеще в момента на територията на Турция, които са тръгнали от Иран“, обърна внимание Цветанов. Според него това означава, че ангажиментът на Турция става по-отговорен, както и на ЕК.", "date": "2019.03.12", "title": "Цветанов: Трябва да сме отговорни по темата миграция, а не да гледаме бързия политически дивидент"}
{"url": "http://epicenter.bg/article/Galap--/177357/2/0", "text": "Едва 3 - 4% от младежите у нас искат да станат политици, сочи изследване на \"Галъп интернешънъл\". Допитването е проведено сред млади хора на възраст между 15-29 години едновременно в 10 страни от Югоизточна Европа през 2018 г. Теренното проучване в България е извършено от „Галъп Интернешънъл“.   \"Политическото отчуждение е нараснало, коментира данните пред БНР социологът Петър-Емил Митев и добави, че това се отнася също за участието в изборите и политическата кариера.-  Само 3-4% от младежите проявяват такъв интерес, освен това те не са от най-добрите.\" ,,Рискуваме да се влоши качеството на политическия елит, защото към такива длъжности се ориентират не най-добрите и подготвени младежи'', допълни социологът.   Сред младото поколение в България няма сериозна почва нито националният нихилизъм, нито евроскептицизмът, каза още проф. д-р Петър-Емил Митев.  Лошата новина от изследването обаче е това, че маргинализирането на българските роми продължава да стига до болезнени мащаби както по отношение на образование, така и по отношение на работа, отбеляза проф. д-р Петър-Емил Митев. По думите му дистанциите богат-беден се преплитат с етническите дистанции. ,,Това е по-спокойно поколение, липсва онази нервност, която беше характерна за времето на прехода'', каза уточни проф. Митев.  Той подчерта, че е изчезнал страхът от безработица, но е висока младежката чувствителност към социалната несправедливост. В същото време данните от изследването показват, че е намаляло желанието сред младите българи за емиграция в чужбина. Все повече тя се схваща не като преломно събитие в живота, а като един от многото житейски избори, които могат да се предприемат и да се отрекат много скоро след това.   Изследването бе представено официално в пресклуба на БТА.   \"Наблюдава се сериозно увеличение на хората, които заявяват своя отказ от емиграция. Ако през 2002 г. те са били 14 %, през 2018 г. този процент е 61%\", изтъкна доц. Борис Попиванов от Института по социология „Иван Хаджийски“ при официалното представяне на резултатите от „Изследвания за младежта в Югоизточна Европа 2018/2019“, организирано от фондация „Фридрих Еберт“.  Според Попиванов се появяват нови тенденции. \"Според нашите данни се засилва консерватизмът на българската младеж. Ако през 90-те години имаше много силен поколенчески конфликт, младите хора не приемаха ценностите, възгледите и поведението на своите родители, то през 2018 и 2019 виждаме припокриване на тези възгледи. Има все по-голяма степен на семеен конформизъм“, твърди Попиванов.   Според него младите сближават позициите си със своите родители по отношение на ценностите, религията, дори и по политически въпроси.  „Българската младеж се оказва силно аполитична. По отношение на основни политически възприятия, тя декларира, че не се различава съществено от възгледите на своите родители. Дори ние установихме, че имаме само 14% частично или пълно несъвпадение на възгледите с родителите по различни обществени и политически въпроси“, подчерта социологът.  От данните става ясно още, че едва 7% от запитаните се интересуват от политика. Също така 50% от запитаните нямат желание за политическа кариера, което поставя в риск възпроизводството на политическия елит. Данните показват също така, че през 2018 г. 24% от младите са с десни убеждения, 7 % с леви, а 23% с центристки. За сравнение с 2014 г. когато с десни убеждения са ес самоопределили 23%, с леви 12%, а с центристки цели 57%.  Борис Попиванов разкри още, че младите хора предпочитат да остават по-дълго в дома на своите родители, но не заради финансова невъзможност да живеят самостоятелно, както е било назад във времето, а защото им е приятно и им харесва да живеят при тях. В чужбина изключение прави само Словения.  „Нарастващ консерватизъм се наблюдава и по отношение на сексуалния живот, като нарастващо неприемане на алтернативни сексуални практики. В сравнение с 2002 г. е нараснало неприемането на хомосексуалността. Заедно с това се увеличава за последните 4 години от 60 на 70% стремежът на младите да живеят в брак, а не извънбрачно“, коментира Попиванов.  По отношение на трудовата заетост стана ясно, че младите хора бързат да станат част от трудовия пазар.  „Постоянно се оплакваме, че най-умните напускат страната. Все повече това се променя в посока на по-нискоквалифицираната работна сила. Вече нямаме само „изтичане на мозъци“, но и на „изтичане на ръце“, която също търси своята реализация навън“, подчерта социологът и посочи, че най-предпочитано място за емиграция е Германия следвана от Великобритания. ", "date": "2019.03.12", "title": "Галъп: Само 4% от младежите у нас искат да станат политици"}
{"url": "http://epicenter.bg/article/Ilhan-Kyuchuk--Balgariya-tryabva-da-e-proaktivnata-strana-pred-EK-za--quot-Turski-potok-quot--/177363/2/0", "text": "България трябва да е проактивната страна за търсене на гаранции от Брюксел за участието ни в проекта \"Турски поток\". Това заяви в отговор на Канал 3 депутатът евродепутатът от ДПС/АЛДЕ Илхан Кючук.  Този коментар Кючук направи пред българските медии по време на сесията на европарламента в Страсбург.  \"Това е един голям разговор, който българската страна трябва настоятелно да го провежда, за да имаме предварителни гаранции за проекта. \"И чрез дипломатически совалки, и на дипломатически език, България трябвада получи допълнителни и задължителни гаранции, че проектът може да бъде реализиранн\", категоричен е Кючук.  По думите му, има много работа, която трябва да се свърши и на политическо, и на дипломатическо ниво. \"Нещо, което беше направено в такава степен миналия път. България трябва да бъде проактивната страна\", коментира още евродепутатът.  По повод спешната среща снощи между Тереза Мей и Жан-Клод Юнкер, Кючук коментира, че това е било нужно за изясняване на някои въпроси, които бяха повдигани от страна на Обединеното кралство. \"Искрено се надявам, че ще има по-добро разбиране на това, което се казва от ЕК и в следващите дни двете най-големи партии в британския парламент ще седнат заедно и ще изготвят обща позиция - нещо, което липсваше през последните няколко месеца\", каза евродепутатът от ДПС.  \"Първо трябва да видим резултата, за да кажем какво ще последва в следващите два дни. Реакцията на моята политическа партия е да се случи Брекзит, защото противното би било голяма грешка, както за Великобритания, така и за ЕС. Би означавало и много пропиляно политическо време, което ще има своите последствия. За съжаление, ситуацията към настоящия момент е необратима. Великобритания няма как да остане в ЕС, това се вижда с всеки изминал ден. Въпросът е да се намери правилният начин за изход\", каза още евродепутатът от ДПС.  Според него всяко едно отлагане ще има своите негативни последици. \"Най-разумно ми се струва това да се случи до края на май или края на юни, въпреки че и това има своите последици\", коментира хипотезата представителят на АЛДЕ в ЕП.", "date": "2019.03.12", "title": "Илхан Кючук: България трябва да е проактивната страна пред ЕК за \"Турски поток\" "}
{"url": "http://epicenter.bg/article/Kmetat-na-Sofiya--Mahame--quot-perkite-na-akuli-quot--po-ul--Graf-Ignatiev/177364/2/0", "text": "Най-после Столичната община реагира на стотиците предупреждения, че т.нар. \"перки на акули\" по ул. \"Граф Игнатиев\" са опасни и реши да ги премахне.   \"Търси се нов вариант за обезопасяване на движението по ремонтираната ул. \"Граф Игнатиев\" в София. Станалите известни като \"перки на акули\" каменни блокове ще бъдат премахнати, след като няколко души се спънаха и нараниха\". Това обяви кметът на София Фандъкова пред журналисти, предаде Канал 3.   За поредна жертва на ограничителите на бул. „Граф Игнатиев” - възрастен мъж, който се спъна и нарани в ограничителите за трамваите, съобщи днес Нова телевизия. Още с поставянето им граждани предупредиха, че може да са опасни за пешеходците.   Александра  Иванова вижда падналия пенсионер минути след инцидента.  \"Чух удара, видях го, че една минута две лежа, после го изправиха. Имаше ожулвания и кръв по лицето. Острите ъгли на ограничителите са наистина опасни”, каза Александра Иванова, която работи в магазин на булеварда.   Откакто Общината сложи предпазните гранитни приспособления, Александра и колегите й на улицата често виждали минаващите да се спъват в тях, дори тя самата става жертва на ограничителите. А за да не се стига до инциденти, според Александра, предпазният материал трябва да бъде или в различен цвят от основната настилка, или с по-голяма форма, за да се откроява отдалече. Сред минаващите по емблематичната улица, мненията са на двата полюса. Част от тях са на мнение, че ограничителите са опасни, а другите, че трябва да бъдем по-внимателни, когато вървим.   От Общината казаха, че ограничителите са поставени по изискване на Пътна полиция, а от Полицията пък отговарят, че са посъветвали общинарите да разделят двата вида движение – пешеходното от трамвайното, но не са били уточнили как точно да стане това.   В края на миналия месец, ограничителите на „Графа” пратиха жена в болница. След разходка по ремонтираната улица бивша ватманка се сдобива с разбит нос и пукната ръка.   С призив за незабавното премахване на ограничителите тип „перки на акула“ от ул. Граф Игнатиев излязоха и от „Спаси София“. Те внесоха официално предложение до зам.-кмета по транспорт, Дончо Барбалов и до комисар Тенчо Тенев, началник отдел Пътна полиция към СДВР, в което посочваме различни варианти за замяна на опасните ограничители с по-подходящи:   ДО   Дончо Барбалов Зам. Кмет по транспорта на СО   Копие до: Комисар Тенчо Тенев Началник на отдел “Пътна полиция” към СДВР   Изх. №: 12032019-300-1   С Т А Н О В И Щ Е   Относно поставени ограничители около трамвайното трасе на ул. Граф Игнатиев   Уважаеми г-н Барбалов Уважаеми комисар Тенев,   Както несъмнено ви е известно, при реконструкцията на столичната улица Граф Игнатиев, елементите предназначени да отделят трамвайното трасе от пешеходното движение станаха причина за разгорещен обществен дебат. Добавени в проекта, поради липса на законова дефиниция за споделена пешеходно-трамвайна улица, те се явяват временно решение до окончателното приемане на публикувания проектозакон за движение по пътищата. Освен, че първоначалният им вид беше променен неколкократно след крайно негативната обществена реакция, нашата организация, както и други експерти, граждански организации и граждани предупреждавахме, че те са опасни. Основните причини за това са:   – Ограничителите са в цвят близък до този на настилката и не се открояват от заобикалящата среда. При невнимание, това може да доведе до спъване и падане;   – Ограничителите са с неподходяща за подобен тип елементи височина, заради което не попадат в зрителното поле;   – Ограничителите са с остри ръбове, което допълнително увеличава риска от сериозни наранявания при спъване и падане върху тях.   За краткото време, от тяхното поставяне, се случиха поредица от инциденти, два от които попаднаха и в националните медии.   https://nova.bg/news/view/2019/03/01/242257/новите-ограничители-на-графа-пратиха-жена-в-болница-видео – “Новите ограничители на „Графа“ пратиха жена в болница” https://btvnovinite.bg/bulgaria/otnovo-postradali-ot-ogranichitelite-akuli-po-remontiranata-ul-graf-ignatiev.html – “Отново пострадали от ограничителите по ремонтираната ул. „Граф Игнатиев”   Вземайки предвид всичко гореизброено, нашата организация иска да ви предложи решение, което съчетава необходимостта от ясно визуално разграничение между трамвайното трасе и тротоарите и подобрява значително пътната безопасност за пешеходците. Затова предлагаме да бъде избран един от следните варианти:   1. Тактилни ограничители от неръждаема стомана, монтирани върху съществуващата настилка (Tactile road studs)   Считаме, че това е най-подходящият вариант за осигуряване на адекватно визуално разграничаване с оглед на ниската цена, бързия и лесен монтаж и без компрометиране на вече положената настилка. Освен, че няма да бъде причина за неприятни инциденти с пешеходци, неговото прилагане ще има и най-малък негативен визуален ефект върху средата. Подобни елементи са широко разпространени в пешеходни зони, каквато е и ул. Граф Игнатиев. Допълнително предимство е, че може да бъде избран светлоотразителен модел, който да подобри видимостта и безопасността през тъмната част на денонощието.     2. Подмяна на ивица от съществуващите плочи с такива в различен, открояващ се цвят.   Освен монтирането на допълнителни елементи, вариант за решение е отбелязване на габарита на трамвайното трасе с ивица настилка в достатъчно контрастен цвят. По този начин ще бъде създадено ясно и трайно визуално разделение. Недостатък на този вариант е необходимостта от извършване на допълнителни СМР.    3. Полагане на настилка идентична с тази на ул. Цар Иван Шишман   При течащата в момента реконструкция на ул. Цар Иван Шишман, част от Зона 2, се прилага решение, подходящо и за ул. Граф Игнатиев. Избраните да маркират границата между тротоара и пътното платно, фабрично скосени плочи от бял камък, са достатъчно ясни и безопасни за пешеходците и съвместими, както с дефиницията за споделени пешеходно-трамвайни зони в предстоящата корекция на ЗДвП, така и с изискванията на актуалната нормативна база. Макар, че прилагането на подобно решение е обвързано с преработка на настилките, считаме че то е най-устойчиво.   Уважаеми господа, за съжаление е въпрос на време на ул. Граф Игнатиев да се случи сериозен инцидент, ако настоящите ограничители не бъдат заменени с по-подходящи. Следващият спънал се пешеходец може да попадне под колелата на преминаващ трамвай. Всяко действие след подобен инцидент ще е твърде закъсняло, затова ви призоваваме да реагирате превантивно и да отстраните допуснатата грешка сега. Разчитаме на вашата бърза реакция!, пишат от „Спаси София“.    ", "date": "2019.03.12", "title": "Най-после! Махат \"перките\" по ул. \"Граф Игнатиев\", обяви кметът Фандъкова"}
{"url": "http://epicenter.bg/article/Vezhdi-Rashidov--Prouchvame-nay-dobriya-evropeyski-opit-v-opazvaneto-na-pametnitsi-na-kulturata/177366/2/0", "text": "При предстоящите промени в Закона за културното наследство ще приложим най-доброто от европейския опит. Това заяви днес председателят на парламентарната Комисия по културата и медиите Вежди Рашидов, съобщиха от Комисията по културата и медиите.   Съвсем скоро ще бъде готово и поръчаното от Комисията законодателно проучване на практиката на страни членки на ЕС в опазването на паметниците на културата. Европейските страни като Италия, Франция, Испания, Гърция, които са водещи в културния туризъм, имат отлично работещи механизми за опазване, съхраняване и популяризиране на културното наследство, затова България само може да спечели, ако използва техния опит, убеден е Вежди Рашидов. Тези държави генерират огромен приход от посещенията на туристите, а уникалното наследство на България по нищо не отстъпва на европейското. Точно затова е поръчано и законодателното проучване на европейския опит, за да може българското законодателство да бъде в пълен синхрон с европейските изисквания. Европейската практика включва голям набор от действащи и ефективни механизми за опазването и съхраняването на културното наследство, различни стимули за всички, които опазват в съответствие със закона недвижимите културни ценности, както и санкции за недобросъвестните собственици. Ясно са разпределени задълженията и отговорностите на общините, които най-добре познават културното наследство на своята територия, както и отговорностите на държавата в опазването на паметниците, особено на тези с национално и световно значение.  ", "date": "2019.03.12", "title": "Вежди Рашидов: Проучваме най-добрия европейски опит в опазването на паметници на културата"}
{"url": "http://epicenter.bg/article/Vizhte-preskonferentsiyata-na-BSP---NA-ZhIVO-/177367/2/0", "text": "Такъв призив отправи към премиера и лидер на ГЕРБ зам.-председателят на ПГ на БСП Георги Свиленски на пресконференция на \"Позитано\" 20. Свиленски посочи, че когато са управлявали с движението, социалистите са го правили въз основа на споразумение.   Георги Свиленски изтъкна, че няма как да се повярва на премиера, че не управлява с ДПС, когато всеки път при липса на кворум, търси подкрепата на движението.   БСП е управлявала с ДПС и винаги е било на принципа на коалиция и всички вие сте знаели и министрите“, продължи Георги Свиленски.   Зам.-шефът на червената парламентарна група изтъкна на няколко пъти, че Борисов се разплаща за подкрепата на ДПС, а твърди, че не иска подкрепата им. Затова Свиленски призова премиерът да бъде \"достатъчно откровен и точен по този въпрос към българските граждани -    В последната седмица обществото не без основание се вълнува от внесения от ГЕРБ и БСП закон за опрощаване на задълженията на българските вероизповедания, в частност на мюфтийството. Основната част от тези задължения са на мюфтийството.   Призовавам Борисов да не злоупотребява с тази тема, българските граждани са достатъчно грамотни, за да разберат за какво става дума, заяви Свиленски.   Този законопроект вече е гледан в Комисията по вероизповеданията през декември 2018 година и там представител на ГЕРБ е казал: \"Това е политическо решение\".   посочи социалистът. Свиленски посочи, че стенограмата от заседанието на комисията по вероизповедания, на което е обсъждан проектът за промяна в Закона за вероизповеданията е била укривана повече от три месеца. След като представителите на левицата са обявили, че тя се крие, била качена на сайта на парламента. Зам.-председателят на червената парламентарна група коментира и думите на Валери Симеонов, който заяви в интервю по БНТ, че когато има непочтена сделка, тя винаги бива определяна или като въпрос от национална сигурност или като секретна. \"Такава непочтена и корупционна сделка ли беше случаят с оградата по границата\", попита Свиленски. Той обърна внимание на законодателната работа на парламента за последнте седмици, в които левицата е извън пленарната зала.   „  Всички те са внесени след 28 февруари. Има и на 6 март“, посочи Георги Свиленски и уточни, че  .   „И забележете Министерският съвет какво внася - законопроект, касаещ коалицията ГЕРБ и ДПС“, каза Свиленски и уточни, че става дума за Закона за концесиите. По думите му в законопроекта се защитават интересите на бъдещия концесионер на летище „София“, ако следващо управление на страната отмени концесията. „БСП е заявила нееднократно, че когато дойде на власт, концесията на летище „София“ ще бъде отменена“, припомни по този повод Свиленски.    каза в началото на изявлението си пред медиите Свиленски. Той имаше предвид обсъждането на второ четене на закона, с който се предвижда опрощаване на дългове на мюфтийството.   „Задължения в размер на над 12 млн. лв. Не става ясно колко точно. Една много малка част за останалите вероизповедания и по-голяма основно за мюфтийството. Да не злоупотребяват с тази тема, българските граждани са достатъчно грамотни, за да разберат за какво става въпрос и какъв законопроект се внася. Въпросите са основателни и нямат отговор“, продължи Свиленски.   „На констатациите, че ако БСП е присъствала в пленарната зала, този законопроект нямало да мине, ще кажем само едно – народни представители, колеги от „Обединени патриоти“, ако не искате този законопроект да види бял свят, да бъде приет, просто в деня, в който се приема, не се регистрирайте. Няма как да играеш ролята на опозиция, а в същото време да твърдиш, че БСП ти е виновна.   заяви още веднъж Свиленски.   На редовната си пресконференция на \"Позитано\" 20 пред медиите застанаха депутатите Георги Свиленски, Филип Попов и Явор Божанков.   Георги Свиленски припомни, че същият законопроект е разглеждан в парламентарни комисии през декември и и тогава депутат от ГЕРБ е изтъкнал, че това е политическо решение. Щом като е политическо решение, каква е цената на политическото решение?, попита Свиленски.   Зам.-председателят на ПГ на „БСП за България“ коментира на пресконференция подвигнатото обвинение на градоначалничката на Златица за документно престъпление и за длъжностно присвояване в особено големи размери.   На въпрос как ще коментира повдигнатите обвинения на кмета на БСП в Златица, Свиленски заяви, че няма значение от коя политически сила е. „Единственият коментар, който мога да направя е, че става въпрос за неща, случили се през 2014 г. Нека органите да си свършат работата. БСП е пуснала немалко сигнали в Прокуратурата и до ден днешен няма развитие почти по нито един. Когато идват местни избори, вероятно от днес нататък ще има още доста такива акции. Нека да си свършат колегите от правоохранителните органи работата. За много повдигнати обвинения не се случи нищо“, допълни Свиленски. На въпрос дали това е целенасочена акция срещу БСП, Свиленски заяви, че не може да каже. Според него всеки български гражданин трябва да си направи изводите защо преди местни избори зачестява повдигането на подобни обвинения.    Секретарят на ПГ на \"БСП за България\" Филип Попов напомни пред медиите какво гласи чл. 13 ал. 4 от Конституцията- че религиозните общности не могат да се използват за политически цели. \"Не става въпрос за противопоставяне на етническа или верска основа. ГЕРБ са тези, които създават напрежение, говорейки за Косово и Възродителен процес и използват религиозните общности за тесни партийни политически цели, заедно с ДПС\", заключи Попов.  Явор Божанков също коментира темата, като изтъкна, че некачественото законодателство поражда напрежение. „Всеки законопроект има юридическа страна и тя включва процедурната част и материалната част - неговото съдържание. Оценката на въздействие е изключително важна, а в България тя се пренебрегва”, това заяви депутатът от ПГ на „БСП за България” Явор Божанков. По думите му дни наред журналистите са търсили информация от незнайни източници, а в медийното пространство са били публикувани различни спекулации, интерпретации и различни цифри. „Това обърка гражданите и породи ненужно напрежение. Некачественото законодателство по толкова важна материя поражда напрежение”, категоричен бе Божанков. Народният представител коментира, че нито БСП, нито пък българските граждани са писали, гласували или осигурили кворума за приемането на тези текстове. „Затова е неоснователно обвинението на управляващите, че опозицията създава напрежение. Истината е една – те си създадоха това напрежение сами и ги призоваваме по-бързо да го преодолеят”, заключи Божанков.     ", "date": "2019.03.12", "title": "Свиленски: Борисов не е спирал да управлява с ДПС, по-добре да сключи споразумение! (ВИДЕО)"}
{"url": "http://epicenter.bg/article/Prof--Ivo-Hristov--Demagogiyata-e-v-sartsevinata-na-balgarskiya-politicheski-zhivot-/177376/2/0", "text": "„Идентификацията на проблема е най-важната политическа задача. Няма по-важно практическо действие от това - да се идентифицира проблемът, като се анализира адекватно ситуацията и на тази база да се види дали има решение“, каза проф. Иво Христов в Шумен снощи.  Той пристигна в града за представяне на книгата си „Пред пепелището на нестаналото българско общество“, но преди това се срещна с представители на бизнеса, посети Икономическа зона - Шумен и разговаря с ръководството на Шуменския университет.  Вечерта в препълнената зала на НЧ „Добри Войников“ близо два часа отговаряше на въпроси за българския преход и неговата логика, за вътрешните причини и външните фактори, за настоящето и бъдещето. „Когато се отвориха шлюзовете на т.нар. български комунизъм, започна вихреното засмукване на най - активната част от нацията.   Страната, която влезе в началото на прехода с високообразовано и четящо население, днес няма инженерни кадри“, посочи резултатът от 30-годишния преход проф. Христов. По думите му около три милиона българи напуснаха страната, „захраниха“ чуждите икономики и едва ли ще се върнат. „Това е съдбата на всяка територия, засмукана от своя геополитически противник“, обясни социалният учен.  България от една прилична, спокойна и средно развита страна в света, с водещи постижения в роботиката, биотехнологиите и космонавтиката, за трийсет години бе превърната в страна с примитивна икономика и пауперизирано население.  „Тази книга прави опит да анализира причините и да опише нелицеприятните тези, без да обвинява, но и да не оневинява“, обобщи авторът и сподели, че всичко в нея е изстрадано и премислено, многократно прецизирано през вътрешните филтри на учения. Тя влиза в директно противоречие с доминиращите дискурси, за да покаже, че за всеки революционен скок в историята се плаща цена.  „Битката за идентификацията на днешния ден е най-важната политическа битка“, изтъкна проф. Христов и обясни защо: „Това е битката на официалната пропаганда с обективния поглед и хладната истина“.  По думите му политиката е сериозно занимание за сериозни хора, но в българския политически живот демагогията е сърцевината й. „Така формата става съдържание, защото съдържанието не е за показване“, подчерта народният представител от гражданската квота на „БСП за България“.  Той обясни, че българската действителност трябва да бъде премислена през самата българска реалност адекватно, а не чрез „привнесени“ модели и концепции. За целта е нужно критично мислене, което се базира на солидното образование.  „Сега върви едно клише, че образованието трябва да е забавление. Не, то е усилие, насилие и вътрешно напрежение, иначе щяхме да живее още на дървета. Животът е задача, за която се изисква дисциплина и воля“, каза проф. Христов и предупреди, че пред нас се променя социалният „фасон‘ на България.   По думите му глобализацията като проект за унификация не се състоя, а доведе до фрагментаризация на блокове от държави. Вървят потресаващи процеси в генетиката, роботиката, биотехнологиите и в областта на изкуствения интелект.  Няколко точки на земята живеят в друга динамика и темпове на развитие, а останалите се тласкат към средновековно „неоварварство“ „ Това са разнопорядкови светове - свръхмодерност, постмодерност и средновековие заедно и на едно място. Опасност, която може да доведе до взрив и в Европа“, дефинира риска на утрешния ден проф. Христов. Той прогнозира, че с разбиването на човешкия ДНК – код, социалните неравенства могат да станат междувидови и биологични.  Попитан за бъдещето на България, проф. Христов отговори, че нямаме такова, ако продължаваме да се държим като жертви. „Битката за България е ежедневна и ежеминутна битка за отстояване и за развитие. Тя е битка на всеки един там, където е. От нас зависи!‘, завърши проф. Христов.  По – рано през деня проф. Христов посети индустриалната зона на Шумен, създадена чрез публично-частно партньорство и разположена върху 2400 декара, „Тя осигурява на инвеститорите модерни комуникационни и инфраструктурни условия“, разказа главният инженер на зоната, която до юни месец ще бъде окончателно завършена. В момента работят 7 предприятия, а предстои стартът и на още единайсет. Деловият сектор среща огромни трудности с набирането на кадри. Дефицитът на трудова сила беше изведен като същностен проблем и в работна среща на местни предприемачи с проф. Христов.  Демографският фактор се оказва основен и за Шуменски университет „Епископ Константин Преславски“. Вузът е в сложен регион, има своите социални функции и държавата трябва да отчита тези специфики, смята ръководството на университета. Назначаването на ректорите и отпадането на мандатността според тях не са продуктивни управленски решения. . „Висшето образование е институция и няма за цел да обслужва конюнктурата, а да задава хоризонти“, каза от своя страна проф. Христов. ", "date": "2019.03.12", "title": "Проф. Иво Христов: Демагогията е в сърцевината на българския политически живот "}
{"url": "http://epicenter.bg/article/Zatvoriha-metrostantsiya--quot-Vitosha-quot-/177330/3/0", "text": "Метростанция \"Витоша\" е затворена, заради проверка на изоставения багаж на бул. „Черни връх“ и ул. „Сребърна“. Това съобщиха от пресцентъра на Столична община, предаде Агенция „Фокус“.   Влаковете се движат до метростанция „Джеймс Баучер“.   ", "date": "2019.03.12", "title": "Затвориха метростанция \"Витоша\""}
{"url": "http://epicenter.bg/article/-quot-Lokhiyd-Martin-quot--Radarnata-sistema-na-F-16-Block-D-sledi-ednovremenno-20-tseli/177324/4/0", "text": "Радарната система на новите изтребители F-16 Block D проследява едновременно до 20 въздушни и наземни цели денем и нощем, а автоматиката подбира най-подходящото оръжие за поразяването им, включително \"снайперско\" прицелване. Джим Робинсън - директор на кампанията за F-16 в България на компанията-производител \"Локхийд Мартин\", представи в Пловдив характеристиките на изтребителя, предаде БГНЕС.  Робинсън е и пилот-изпитател. Припомняме, очаква се до юли тази година правителствата на България и САЩ да постигнат окончателна договореност за купуване на осем F-16 Block D за българските военновъздушни сили. По думите на Джим Робинсън, това е най-модерният реактивен изтребител с един двигател в света. Наред с усъвършенстваната радарна система, той разполага с единствената засега в света система за превенция от разбиване в земята в случай, че пилотът загуби съзнание за кратко време. Пред медиите бяха демонстрирани не само графики на възможните ситуации, в които самолет приближава опасно земя, вода и скали, но и автентичен запис от кабината в един от осемте случая, при които тази система вече е спасила живота на пилота, а и самолета. Системата отчита не само промяната във височината, но и поведението на човешкия фактор и променя курса на самолета дори при високоскоростно пикиране към земята така, че той да се издигне на безопасна височина, да се изравни и да е стабилен до момента, когато пилотът дойде на себе си и поеме управлението. Обучението на пилотите за управление на този самолет ще бъде девет месеца, в САЩ. Предвиждат се и още три месеца, през които те ще бъдат подготвяни за инструктори. В цената на самолетите влиза и въоръжението, а успоредно ще бъде открита сметка за въоръжение на България, която може да купува боеприпаси от там или от аналогични изделия, производство на страните от НАТО. Очаква се страната ни да получи осемте изтребителя след 4 години. Производствената база в Грийнвил, Южна Каролина, вече е поела ангажимент за изработването на 16 самолета от този тип по поръчка на Бахрейн и 14 - за Словакия. \r\n \r\n \r\n \r\n", "date": "2019.03.12", "title": "\"Локхийд Мартин\": Радарната система на F-16 Block D следи едновременно 20 цели"}
{"url": "http://epicenter.bg/article/Petar-Ganev--Sotsialniyat-shtit-na-Makron-nyama-da-zashtiti-balgarskiya-rabotnik-/177351/11/0", "text": "Френският президент Емануел Макрон се обърна към гражданите на Европейския съюз със специално писмо, озаглавено „За европейско обновление”, което беше публикувано едновременно в избрани медии във всички страни членки.   Подобен ход на Макрон точно в този момент не е изненадващ. От една страна френският президент от началото на мандата си се опитва да поеме визионерската роля в рамките на съюза.   Предстоящите европейски избори с фокус върху националистите, които „си служат с гнева на народите”, както и „безизходицата на Брекзит” – този „символ на кризата на Европа”, дават добра основа за появата на всякакви визионерски идеи. Хубаво е да припомним също така, че „жълтите жилетки” във Франция принудиха Макрон да търси подобен разговор и в рамките на своята страна – виж например писмото му до френските граждани от 13 януари 2019 г., което обаче има повече диалогичен характер, а не толкова конкретни предложения.  Какво предлага Макрон на Европа? Оставяйки настрана някои от идеите в сферата на отбраната и демокрацията, важно е да изведем на преден план икономическата визия на френския президент. Водещ момент безспорно е противопоставянето на думите „конвергенция” и „конкуренция”. Макрон директно заявява, че Европа трябва да търси проект за конвергенция, а не за конкуренция. Какво обаче означава това? Защо точно тези две понятия се бият и трябва да изберем едното или другото? Отговорът, разбира се, е в контекста. Този аргумент на практика е извеждането на още по-голяма сцена на тезата за социалния дъмпинг, която вече „опари” и българските превозвачи.  Тезата за социалния дъмпинг на Макрон беше представена като борба за справедливи доходи и условия на труд за работниците от новите страни-членки на съюза, а всъщност целеше да спре конкуренцията от по-бедните страни – в случая с командироване на работници или с предоставянето на транспортни услуги. Това е конкуренция, която е от полза за по-бедните и пречи на по-богатите. Затова и вторите бяха толкова настоятелни да се приемат промените на Макрон, а първите протестираха в Брюксел. Борбата със социалния дъмпинг не води до конвергенция, независимо в какви думи тя се облече.  Сега в писмото на Макрон социалният дъмпинг вече го няма, но се появява т. нар. „социален щит”. Изоставяме конкуренцията и „постигаме” конвергенция със социален щит, който осигурява еднакво заплащане за една и съща работа и минимална европейска заплата. Звучи страхотно, но какво всъщност се предлага И наистина ли заплатите ще се изравнят? А френските данъкоплатци ще плащат ли за по-високите заплати в България? Не, нито заплатите ще се изравнят, нито някой в Европа ще тръгне да ни плаща заплатите. Предложението на Макрон всъщност е да има различни минимални заплати, съобразени с развитието на съответната страна, които обаче да се договарят и координират от всички в Европа.  Точно в последното се крие и борбата с конкуренцията на Макрон. Социалният щит няма да защити българския работник, нито пък ще предпази френския такъв от конкуренцията на нашенеца. Изконна теза на французите е, че Германия им прави дъмпинг, като задържа ръста на заплатите и така печели конкурентно предимство в промишлеността спрямо Франция.     Подобна координация ще означава единствено, че заплатите у нас ще бъдат под постоянен натиск да изпреварват производителността на труда (което означава да бъдем все по-малко конкурентни) и всичко това ще е с цената на висока безработица. Защото социалният щит в заплатите няма отношение към хората, които нямат работа. Не е случайно, че социалният щит се предлага от страни с висока безработица за страни с ниска безработица. Франция например има една от най-високите безработици в рамките на ЕС – 8,8% към януари 2019 г. при 4,8% в България и 3,2% в Германия.  Опитът за промяна на европейският модел - в полза на френските интереси и като се ограничи конкуренцията от други страни, си личи не само от идеите за социалния щит, но и от предложението на Макрон за Конференция за Европа, която да постави на масата всички теми, дори теми табу като преразглеждането на основополагащите договори. Такава конференция може и да е нужна, но намигването към темите табу най-вероятно говори и за опит да се ограничи данъчната конкуренция в Европа – друга важна теза на французите през последните години. Всъщност две от водещите конкурентни предимства на България – ниски преки данъци и ограничени разходи за труд, са под един или друг начин под атака в писмото на президента Макрон.  По тези две теми – заплащането на труда и данъците, Макрон трудно ще постигне голям напредък. Отпорът по тях е твърде силен, при това не само от България и другите нови страни членки. Скорошното предложение за отпадане на единодушието по данъчни теми в ЕС например претърпя бърз крах (виж позицията на ИПИ тук). Има обаче теми, по които Макрон може би ще има успех. Това са особено темите за регулацията и най-вероятно предложението за облагане на големите технологични компании, както и поредната порция климатични мерки. Идеите за „нов зелен курс” на световната икономика вече се чуват ясно и от двете страни на океана (виж например пожелателната статия на Варуфакис от края на миналата година) и най-вероятно тази теза ще бъде подхваната и от европейските политици.  Всеки зелен курс обаче означава повече разходи – било за домакинствата, които плащат повече за зелена енергия, било за индустрията, която трябва да си купува квоти и т.н. Всеки нов зелен курс всъщност трябва да се чете като нови зелени разходи. Когато си в един клуб с богатите държави в Европа и съответно поемаш наравно най-амбициозните зелени цели, подобен зелен курс неизбежно носи и социално напрежение от натиска върху определени сектори и потребители. Последните 10 години у нас го доказаха, най-вероятно ще го видим и през следващите.   ", "date": "2019.03.12", "title": "Петър Ганев: Социалният щит на Макрон няма да защити българския работник*"}
{"url": "http://epicenter.bg/article/V-Stolichna-biblioteka-shte-bade-otbelyazan-denyat-na-Sv--Patrik-s--Literaturen-obyad-/177389/6/0", "text": "По повод Деня на Св. Патрик – Националния празник на Ирландия – на 15 март 2019 г. (петък) от 18:00 ч. в зала „Виктория“ на Столична библиотека Посолството на Ирландия, Издателство АЙ СИ Ю и Столична библиотека организират представяне на книгата „Литературен обяд“ от Ейлиш Ни Гуивна, която ще дава автографи. В Ирландия празникът на Св. Патрик е честван с много ритуали и приветстван подобаващо, като се отбелязва като ден на ирландците.    „Литературен обяд и други разкази“ е сборник от дванайсет разказа, специално подбрани от авторката Ейлиш ни Гуивна и нейния преводач Димитър Камбуров за българския читател. Те са представителни за Ни Гуивна, писани са през последните три десетилетия и обхващат голяма част от важните за авторката теми и интерпретации. В селекцията присъстват емблематичните (и безкрайно смешни) „Литературен обяд“ и „Градът на литературата“, посветени на писателския елит на Дъблин и раздаването на субсидии в литературните среди. Книгите на Ейлиш ни Гуивна са преведени на немски, чешки, италиански, японски и шотландски келтски, а отделни нейни разкази са достъпни на много езици, между които френски, испански, словенски и руски. Специален гост на събитието ще бъде Н. Пр. Майкъл Форбс - Посланик на Ирландия. Водещ: Димитър Камбуров.", "date": "2019.03.12", "title": "В Столична библиотека ще бъде отбелязан денят на Св. Патрик с „Литературен обяд“"}
{"url": "http://epicenter.bg/article/Zlato-za-Balgariya-na-Svetovnoto-za-mladi-shtangisti-v-Las-Vegas/177343/8/0", "text": "България спечели злато в двубоя и общо три медала още при появата на първия си представител на Световното първенство по вдигане на тежести за кадети до 17-годишна възраст в Лас Вегас (САЩ). Карлос Насар грабна титлата в категория 73 кг с двубой 291 кг. Българинът започна много мощно още в изхвърлянето като премина без грешка през 123 кг, 127 кг и 130 кг. Това му отреди второ място в движението след узбека Азадбек Нариманов със 133 кг. В изтласкването Карлос бе записал стартова тежест 150 кг, но я увеличи на 154. В първия си опит не успя, но във втория се справи с тези килограми, а за титлата определящи се оказаха 161 кг. Те не бяха по силите на узбека, но българинът ги закова над главата си, като с това си осигури златото в движението и в двубоя и гордостта да чуе българския химн. Среброто остана за Нариманов с 287 кг, а бронзът за Амидяк Мисакян (Гър) с 272 кг. Първенството в Лас Вегас продължава с участието на още двама българи. Днес на подиума в кат. 89 кг ще излезе Георги Йочев, а утре при 102-килограмовите ще вдига Стефчо Христов.   Източник: Нова.тв", "date": "2019.03.12", "title": "Злато за България на Световното за млади щангисти в Лас Вегас"}
{"url": "http://epicenter.bg/article/Modniyat-brand-Curiel-pristiga-za-sedmitsata-na-modata-v-Sofiya/177335/10/0", "text": "Ortensia Curiel създава знаменитата италианска модна къща, за да подчертае елегантността и непреходната красота на дамите в края на XIX век в Триесте, Италия. Тя се посвещава на задачата да облече италианката в най-доброто, което да подчертае безпогрешното ѝ вътрешно усещане за стил. През 1945 година Gigliola Curiel - племенницата на Ortensia, пренася модата на Curiel и в модната столица Милано.   В наши дни, брандът е символ на висока класа, изградена през годините от дамите на семейство Куриел - Ortensia, Gigliola и Raffaella. Една матриархална марка, която представя дамските тоалети с фиността на прет-а-порте модата, в невероятна симбиоза с величието на висшата мода.   В момента начело на модния бранд е Gigliola Castellini Curiel, която продължава историята на 4 поколения велики жени преди нея и поддържа духа на марката, превръщайки го в луксозен избор на стилната модерна жена на XXI век.   Последната колекция пролет/лято 2019 Ready-to-Wear, както и няколко великолепни модела от Haute Couture колекцията на Curiel ще бъдат представени на Sofia Fashion Week SS 2019.   От екзотично и далечно Мексико в столицата пристига и Atelier Paola Yactayo. Брандът е с дълга история във Висшата мода и елегантните тоалети за дамите.   SENA Design ще донесат своято пъстро настроение, с което ще завладеят сетивата ви. Колекция пролет-лято на бранда представя модели уникати, които завладяват с дъх на лято, парти и красота.   Nina Naustdal и нейните Haute Couture модели за смелата жена отново ще се качат на сцената на Sofia Fashion Week. Изключително богати модели, ръчна изработка и внимание към женския силует - поредната бляскава колекция ви очаква на 28.03 във Вечерта на световните марки и дизайнери.   Ексклузивно и за първи път у нас, гостите на модния форум ще имат уникалния шанс да разгледат моделите след ревюто в Sofia Fashion Week Pop-up Store. Шоурумът ще предостави възможност на дамите и да купят моделите. В компанията на самите дизайнери, маркови напитки и приятна обстановка, всички ще могат да обновят гардероба си за новия сезон с най-добрите марки и брандове у нас и в света!      ", "date": "2019.03.12", "title": "Модният бранд Curiel пристига за седмицата на модата в София"}
{"url": "http://epicenter.bg/article/Megan-obleche-toalet-na-Bekam-vapreki-obyaveniya-boykot--Snimki-/177348/10/84", "text": "Зълвите Катрин и Меган се събраха в Уестминстърското абатство в Деня на общността на нациите. \r\n \r\n Двете си размениха приятелски целувки, когато се срещнаха пред входа на абатството в очакване да пристигнат кралица Елизабет II и принц Чарлз.   Това е вторият съвместен ангажимент на херцогините за по-малко от седмица - само няколко дни след като присъстваха на прием в Бъкингамския дворец по случай 50 годишнината от провъзгласяването на Чарлз за принц на Уелс.   Меган беше сред първите, които пристигнаха на събитието в Уестминстърското абатство в бял ансамбъл на Виктория Бекъм - рокля, палто, чанта и обувки, за които британските медии съобщават, че са на стойност от 9000 паунда.   Само преди няколко месеца Меган коментира пред Harper's Bazaar, че колкото и да ѝ харесва марката на британската дизайнерка, няма да облече нейна рокля, защото няма дългия торс, необходим за носенето на такава рокля. каза тогава херцогинята на Съсекс. \r\n \r\n \r\n \r\n", "date": "2019.03.12", "title": "Меган облече тоалет на Бекъм въпреки обявения бойкот (Снимки)"}
{"url": "http://epicenter.bg/article/Sutrinta-e-blagosklonna-i-dava-vazmozhnost-za-prezhivyano-shtastie/177350/10/101", "text": "Основна цифрова характеристика – 1, 2, 3, 6, 9.  Ден за изпитание на волята, ума и силата. Часова характеристика:  Съдбовно правило: За мога!  Мото: Днес постигам успех!  Позитивно утвърждение: Получавам заслужена победа!  ", "date": "2019.03.12", "title": "Сутринта е благосклонна и дава възможност за преживяно щастие"}
{"url": "http://epicenter.bg/article/Zlatna-igla/177258/10/84", "text": "Академията за мода ще отличи най-добрите дизайнери и модни творци за 2019-та година утре вечер на официална церемония.    По традиция по време на бляскавото събитие ще бъдат връчени статуетки в категории като „Дизайнер на годината”, „Модна къща на годината”, „Най-добър млад дизайнер” и др.    В подкрепа на тази мисия всяка година гала ревю-спектакъл по традиция предхожда официалната церемония по награждаването. В него по покана на Академията за мода участват талантливи дизайнери, утвърдени и изявени модни къщи.    Тя ще представи избрани творения от колекция-висша мода Attitude 2020. Дизайнерът Христо Чучев, носител на миналогодишния приз в категорията за най-ефектна сватбена колекция, пък ще покаже актуална колекция с избрани предложения за младоженките.   Организаторите се стараят да изненадват гостите си всяка година, така, например, специално за церемонията през 2018-та в България пристигна италианският дизайнер и стилист Алберто Веделаго – Мaestrodieleganza в света на мъжкия стил. Другият специален гост на откриващото ревю бе актрисата Саня Борисова-Илиева, която наскоро бе отличена с приза „Знаменитост на годината“.    Специален гост на ревю-спектакъла през 2017-та пък бе носителят на Златна игла 2016 за Дизайнер на годината – Светослав Колчагов за Kolchagov Barba, който пристигна специално за събитието веднага след ревюто си по време на седмицата на модата в Лондон.   , включващо най-компетентните модни и лайфстайл журналисти у нас от печатните и електронните медии с председател проф. Любомир Стойков.     След церемонията всеки от наградените със Златна игла 2019-та ще има свое индивидуално представяне, подготвено специално за гала-спектакъла на Академията за мода.     Статуетката за „Дизайнер на годината” грабна Иван Донев. За най-успешна модна къща пък бе отличена KNAPP. В категорията за най-ефектна сватбена колекция спечели дизайнерът Христо Чучев. За своя дебют като моделиер бе отличена Елена Златева. В последните две категории - фотограф и гримьор на 2018-та статуетки грабнаха съответно Дилян Марков и Марина Младенова.   Мариела Гемишева – Дизайнер на годината, MEGZ – Модна къща на годината  (дизайнер Миглена Каканашева), Мерлин Арно – Модна иновация,Алина Манова – Моден гримьор, Георги Андинов – Моден фотограф, Миглена Петкова – Най-добър млад дизайнер.     – Светослав Колчагов - Дизайнер на годината, FEDE fashion studio – Модна къща на годината, Елиза Попова – Моден гримьор, Костадин Кръстев-Коко – Моден фотограф, студентите по мода от НХА Теодора Спасова и Йоан Гълъбов – Най-добри млади дизайнери.    ", "date": "2019.03.12", "title": "Юбилейното издание на \"Златна игла\" ще бъде открито от трикратната носителка на приза София Борисова"}
{"url": "http://epicenter.bg/article/D-r-Ana-Peykova-ot-klinika-Derma-ELIT--Tselulitat-e-preodolim-/177352/10/0", "text": "Откакто преди повече от 50 години списание Vogue  употреби понятието целулит, то става все по-неприятно и плашещо за жените от всички възрасти.    За съжаление, това страдание е все по-срещано и определено потиска дамите.  Мъжете са по-облагодетелствани, защото нямат целулит и това се дължи на физиологични причини. При тях преградите на мастната тъкан са разположени успоредно, докато при жените – са перпендикулярно. Затова когато слабият пол пълнее мастните клетки се раздуват, раздуват,  стават видими на повърхността и се получава т.нар. портокалова кожа. Но целулитът не е само естетичен проблем. При него има задръжка на течности, на токсини, забавяне на кръвообращението. Той е най-вече в зоната на бедрата, корема и задните части – там където, циркулацията на кръвта не е чак толкова активна.   Целулитът, за жалост, появил се веднъж много трудно може да бъде заличен. Той бива няколко вида – началният е водният. При него имаме само  задръжка на течности. Той се получава обикновено преди или след раждане, при заболявания, свързани със задръжка на течности. В този случай обезводняващото не е достатъчно, защото тази задръжка на течности е в проблемните зони и затова е хубаво да се правят процедури, свързани с дренажа. Това са масажите, терапиите с LPG, парната баня, сауната… Този вид целулит е видим когато стиснем кожата между пръстите си, но не личи в изправено положение.   Вторият вид целулит е фиброзният. Той се получава ри срастване между мастните повлекла, т.е. преградите между мастните клетки. Тогава вече кожата е твърда, може да бъде болезнена. Той е видим при всички положения на тялото – легнало, изправено, когато стиснем кожна гънка  и без да я стискаме. При него са подходящи различни комбинации от процедури. Първо трябва да се изясни причината. Това най-вече е напълняване, застойни процеси и е добре да се правят не само дрениращи терапии, предшествани от процедури, свързани с разтапянето на мастните депа.   Фитнесът стяга мускулатурата, намалява обиколките, води до разграждане на мазнините, оформя, но за самия целулит, който е над мускула не е достатъчен.   Фиброзният целулит има друга фаза, когато е свързан с болка. Има слаби млади момичета, дори манекенки, с целулит и закръглени дами на възраст-  без. Това до някаква степен е въпрос на гени, но и на индивидуална циркулация и разположение на мастните депа. Обикновено след 40 години мазнини се трупат на корема и на бедрата.   За различните видове целулит е добре да се направи консултация с лекар, защото често пъти жените правят различни процедури, които не са подходящи за техния вид целулит и после казват „Това няма никакъв ефект“. А това не е така. Дори с подводни тангенторни масажи може да се заличи портокаловата кожа. За различните апаратури има клинични проучвания и е доказано, че дадена техника влияе върху определена форма на целулит.   Най-добра е комбинация между отделните техники, свързани с движението и с хранителния режим.  Технологията Вела шейп е най-добрата за повлияване на целулита. Радиочестотата загрява мазнината до определена температура и буквално я разтапя. След това организмът има време в рамките на една седмица да се освободи от разтопената мазнина – представете си сланина върху тиган.   Когато имаме много мастни натрупвания, първо е добре да се омекоти мазнината с Вела шейп, след което проблемните места да се подложат на криолиполиза. Това е технология, при която мастните киселини се замразяват и по този начин се унищожават клетките заедно  с тяхната клетъчна стена.    При водния целулит за изпомпването и дренирането е добре да се използва апарата LPG. При случаите на целулит с мастни натрупвания и отпусната кожа е добре да се прилага и уреда Венус легаси, който допълнително стяга кожата. Когато, обаче имаме фиброзен, дълбок целулит, задно с уплътнение и намаляване на циркулацията, тогава е задължително да се започне с Вела шейп. Това е единствената машина, която има FDA сертификат за повлияване на целулита и в САЩ дори с нея работят само лекари-дерматолози.   Разбира се, трябва да се направят достатъчен брой процедури, след което да се премине на хранителен и двигателен режим плюс поддържащи терапии по една на месец.   При определянето на брой терапии при Вела шейп е важно да се знае площта, която ще се обработва. Всяка определена зона се нагрява до 42 градуса. След като се качи тази температура и се задържи в рамките на 5-6 минути и се преминава към следващата зона. Когато започнем да третираме един целулит е много важно да се знае в каква фаза е той, колко е обширен и тогава се определя броя на процедурите. Обикновено между 8 и 10 за една зона. Ако целулитът е повсеместен с мастни натрупвания е по-добре първо да се намали теглото и тогава да се прибегне към споменатите процедури.   Не бива да се взимат мерки чак, когато целулитът е вече факт. За да го предотвратим или да се избавим от него е необходимо време.   ", "date": "2019.03.12", "title": "Д-р Ана Пейкова от клиника Дерма ЕЛИТ: Целулитът е преодолим!"}
{"url": "http://epicenter.bg/article/Britanski-medii--Keyt-i-Megan-sa-kato-mayka-i-dashterya-/177372/10/100", "text": "Кейт Мидълтън и Меган Маркъл постоянно привличат вниманието върху себе си, а когато са в комплект, се превръщат във водеща тема за всички медии. Миналата седмица те присъстваха на прием в Бъкингамския дворец по случай 50 години от обявяването на Чарлз за принц на Уелс. Само преди часове двете етърви отново се появиха заедно. Мястото бе Уестминстърското абатство, а поводът – Деня на общността на нациите.   Двете им светски прояви отново дадоха повод на феновете да поспорят коя от херцогините изглежда по-добре. И ако допреди известно време везните натежаваха в полза на Кейт, то днес херцогинята на Кеймбридж определено започва да губи в полза на Маркъл. И не става въпрос за тоалети, прически или грим. С всяка следваща изява като че ли Мидълтън изглежда все по-състарена.   Състарената, повехнала и уморена кожа на Кейт още по-силно личи, когато херцогинята на Кеймбридж е редом до искрящата и младолика Меган.   Между впрочем и двете дами са на една и съща възраст - 37. И докато Маркъл явно полага страхотни грижи за кожата си, Кейт изглежда така, сякаш е загърбила това си женско право по една или друга причина.   В допълнение, херцогинята очевидно залага на различен подход в грима от този на Маркъл. Докато съпругата на принц Хари разчита на блясък, бронзови нюанси и ефекта на сияйната кожа, то Мидълтън предпочита аристократичната бледност и класическия розов руж.   Е, да видим дали пък новата роля на майка, която Меган до броени месеци ще поеме за първи път в живота си, няма да я промени по един или друг начин. Все пак отговорностите стават още по-големи. Източник: woman.bg", "date": "2019.03.12", "title": "Британски медии: Кейт и Меган са като майка и дъщеря!"}
{"url": "http://epicenter.bg/article/Sofiya-Borisova-izdigna-modata-do-izkustvo/177407/10/0", "text": "ВИП-общество се събра в Софийска градска художествена галерия, за да аплодира „Attitude“ 2020 – колекция „висша мода“ на София Борисова. Сред  дамите на първия ред бяха Техни превъзходителства Андреа Вике – посланик на Австрия у нас и Никол Симънс - съпругата на американския дипломат номер едно в България Ерик Рубин. Те останаха очаровани от ревюто, а Андреа Вике не спря да снима със смартфона си.   Възторг от изисканото представление сподели и Негово превъзходителство  Ангел Чолаков – посланикът на България в Париж, който долетя от френската столица за събитието на София.  По червения килим минаха няколко топ представителки на правната каста – съдия Богдана Желявска, адвокат Биляна Тончева, адвокат Галина Петрова, адвокат Искра Стефанова.Дизайнерката Жени Живкова, Росица Каракачанова, Юлияна Дончева, Жени Калканджиева, професор Любомир Стойков, Антония Петрова-Батинкова, певицата Нели Петкова на свой ред не спестиха комплименти към колекцията на София Борисова    От първия ред й ръкопляскаха още бизнес дамите Гергана Ташкова, Славка Каравелова, Радослава Минчева, Мая Косева, Елиза Георгиева, изкуствоведът Христина Бобокова, собствениците на марките „Домлян“ Елеонора Велинова, на “Бор Чвор“ Димитър Минев –  партньор на събитието.    Професор Николай Вълканов беше в компанията на приятелката си Румяна Георгиева,  на дъщеря си Марина и нейния съпруг. Известният журналист Явор Цаков пък кавалерстваше не само на съпругата си Капка Амзина - първата Мисис Баба, но и на нейната дъщеря Поли Петракиева - Мисис България.   Бизнесменът меценат Николай Младжов се възхити не само от облеклата на „Романтика фешън“, но и от ефектните художествени акценти, ситуирани от фотографа Ивайло Станев, автор на зрелищните фотосесии с творенията на София Борисова. Топ дизайнерката, която притежава всички престижни награди в родната фешън индустрия,  а преди броени дни спечели и титлата „Шеф на кройката“ в класацията „Жена на десетилетието“, по традиция представи 77 модела в три луксозни линии - елегантна коктейлна линия,  рокли за червения килим и сватбена „висша мода“.   Всяка от изключително изисканите рокли беше посрещана и изпращана от публиката с овации. София Борисова отново налага с виртуозност запазените си марки – безусловна елегантност, перфектен силует, секси гръб - с десетки миниатюрни копченца или фини презрамки, изумителни декорации, артистично заиграване с полупрозрачни материи и пера...   Моделите на „Романтика фешън“ са ушити от уникални иновативни тъкани, произведени в най-елитното ателие за висша мода в Италия, с което работят световни дизайнери, майстори на кутюра. Във визията доминират ръчно шити бродерии и дантели, комбинирани с ефектни материи - копринено кадифе  и органза, плисе, солей, муселин и фин тюл, които перфектно подчертават силуета. Цветовете са черно, бяло, червено,  злато, небесно синьо, аква, пепелива роза, все по-налагащият се светъл buter. В линията, чието лице е Мисис Глоуб Румяна Маринова, акцентите са върху коктейлни тоалети за матинета и соарета, гащеризони в различни комбинации с нотки на ретро шик.      Сватбената couture линия „Paris by night“ беше абсолютната удивителна на зрелището. Градът на лукса,  висшата мода, любовта и светлината, на романтиката и на разкоша са вдъхновили дизайнерката за роклите, които са изработени от оригинални материи, създадени по нейна поръчка в Париж.       Преди да гръмнат финалните аплаузи за София Борисова оперният ас Стоян Бончев очарова с мега хита на великия Ленард Коен „Танцувай с мен до края на любовта“. Цялото фешън зрелище се ситуира перфектно между необикновените пейзажи на Николай Райнов.    На стативи бяха аранжирани и шест оригинални платна – снимки с модели на София Борисова от европейските фотосесии на фотографа Ивайло Станев, прибавени към тях – акценти от уникалните дантели, с които работи дизайнерката. На пианото седна талантливата тийнейджърка Ана-Мария, представена от Асоциацията за подкрепа на децата.      „Защо „Attitude”  ли? Във всичко трябва да има отношение – към стила, към красотата, към модата, към изкуството, към клиентите.   И сподели, че през 2019-а  отново ще гастролира из европейските столици. След ревютата, които направи в ЮНЕСКО в Париж, в кметството на Виена и в Рим, българката ще затвърди позицията си на световните подиуми за висша мода. Неслучайно тя представя колекцията си за 2020-а именно в рамките на международния сезон, през който лидерите в бранша показват какво ще се носи догодина.   Топ моделите, които дефилираха бяха Диана Иванчева, „Мис България“ Габриела Василева, Ива Атанасова,  Жана Янева, Криси Димитрова. Манекени - „Визаж“. По подиума нееднократно мина и Мисис Глоуб д-р Румяна Маринова. Хореограф - Ани Петкова. Звездният грим  бе дело на Цецо Андреев. За ефектните прически  се погрижиха топ коафьорът Борислав Сапунджиев и Мария Филоненко. Музика Jti студио.София Борисова и екипът на „Романтика фешън“ благодарят на Софийска градска художествена галерия и на нейния директор Аделина Филева.   Фото Иван Йорданов, Хайлайф  ", "date": "2019.03.12", "title": "София Борисова издигна модата до изкуство"}
{"url": "http://epicenter.bg/article/Nastroeniyata-shte-sa-na-granitsata-ot-silna-lyubov-do-chuvstvo-na-gnyav-i-omraza/177410/10/101", "text": "  Дневно предназначение: В средата на работната  седмица имаме ден, предназначен за работа по нов проект. Дневната нумерологична карта активира лично приемане и действие, съобразяване и искане на ново мнение или запознанство с нов колега.   Настроенията ще са на границата от силна любов до чувство на гняв и омраза. Денят е несоциален, подходящ да прекарате повече време на място или в дома. Възможно е да възникнат ядове или проблеми, които ще трябва да понесете лично. Моментът е подходящ за ремонт и подредба.   Основна цифрова характеристика – 1, 2, 3, 4, 6, 7, 9. Несоциален ден, подходящ за ремонтни дейности и подредба на дом или офис.   Часова характеристика:  Съдбовно правило: Аз мога! Мото: Аз привличам възможностите! Позитивно утвърждение: Винаги и във всичко ми върви!    ", "date": "2019.03.12", "title": "Настроенията ще са на границата от силна любов до чувство на гняв и омраза"}
{"url": "http://epicenter.bg/article/Maradona-priznava-3-kubincheta-za-svoi-detsa/177395/8/0", "text": "Легендарният аржентински футболист Диего Армандо Марадона ще признае бащинството си на три деца в Куба, на които е баща, съобщи адвокатът му пред аржентинския Канал 13.  Малко по-късно тази година, Марадона ще пътува до Хавана, където ще му бъдат направени тестове за бащинство и формално ще признае трите деца, като им даде името си. Трите деца са от две майки и живеят на Острова на свободата. С това децата на Марадона ще станат общо 8.   4 години от живота си дон Диего изкара в Куба в началото на века. По специалната покана на покойния лидер Фидел Кастро легендарният футболист бе настанен в хаванска клиника за лечение на зависимостта му от кокаина. Според дон Диего именно той е спасил живота му. \"Той отвори вратите на Куба за мен, когато клиниките в Аржентина ми затваряха вратите си, защото не искаха смъртта на Марадона да тежи на съвестта им\", сподели дон Диего.  58-годишният футболист години наред отказваше да признае други деца, освен двете дъщери от бившата си съпруга Клаудия, най-вече заради натиска от семейството му, свързан с наследството. С Клаудия Виляфане той се разведе през 2003 година след почти две десетилетия брак, дъщерите им са Далма (31 г.) и Джанина (29).  Малко по-късно, след дълги съдебни битки, той призна 32-годишния Диего младши и 22-годишната Жана.  Марадона има и 6-годишен син Диего Фернандо от учителката Вероника Охеда.", "date": "2019.03.12", "title": "Марадона признава 3 кубинчета за свои деца"}
{"url": "http://epicenter.bg/article/Yunker-i-Tereza-Mey-postignaha-sporazumenie-za-Brekzit/177319/7/0", "text": "Европейският съюз и британското правителство са успели да намерят изход от застоя около Брекзит, съобщи Нова телевизия.   Това стана ясно след среща късно снощи в Страсбург между председателят на Европейската комисия Жан-Клод Юнкер и британския премиер Тереза Мей.  Постигнати са правно обвързващи промени в споразумението за развода. Това става само часове преди парламентът в Лондон да гласува новия вариант на сделката за излизане от Евросъюза.  Тереза Мей се опитва да намери компромисно решение по спорния въпрос за границата с Ирландия. Предишният вариант беше отхвърлен с голямо мнозинство.  „Застраховката, която гарантира, че няма да има твърда граница със Северна Ирландия е абсолютно правилна – тя е в духа на официалните ангажимента на Обединеното кралство, поети със споразумението от Белфаст и Разпети петък. Ако обаче някога прибегнем до тази застраховка, тя не може да остане за постоянно и няма да бъде основа за нашите бъдещи отношения”, заяви министър-председателят на Великобритания Тереза Мей.  „Министър-председателят и аз се споразумяхме за взаимен правно обвързващ инструмент, свързан със споразумението за оттегляне. Този инструмент осигурява смислени разяснения и правни гаранции за предпазната мярка за ирландската граница”, коментира председателят на Европейската комисия Жан-Клод Юнкер, предаде Нова телевизия.  „В политиката понякога получаваш втори шанс. Но трети шанс няма да има. Няма да има нови интерпретации на интерпретациите и нови гаранции за гаранциите”, каза още той.", "date": "2019.03.12", "title": "Юнкер и Тереза Мей постигнаха споразумение за Брекзит"}
{"url": "http://epicenter.bg/article/Vasil-Vasilev-/177318/2/0", "text": "‘’Не се страхувай ‘’с Васил Василев, понеделник, 11 март 2019, 20.00 по Евроком  Ние сме единствените европейци не позволили техните сънародници - евреи да бъдат депортирани в нацистките концлагери. “Българският народ се е извисил над другите народи в Европа със своя морал и човечност“, каза снощи представителка на семейство, оцеляло от Холокоста, по повод 10 март - годишнината от спасяването на българските евреи.  Преди 76 години евреите са били застрашени от изчезване. Днес ние, българите, сме застрашени от изчезване, се подчертава в предаването на Васил Василев, което ще бъде излъчено от 20.00 по ТВ Евроком.  Василев анализира и причините, довели до най-голямата грешка, извършена при преустройството на Въоръжените сили на Република България през 2007 г. - превръщането на армията от наборна в професионална. Кой я допусна, кои са виновни и какви са причините? Има ли опасност, щом не можем да храним нашата армия, да храним чужда?  Предаването разглежда и джендърщината като досадна конска муха. Нахална, шумна, обича мръсотията и непрекъснато се навира, за да привлича внимание, да хапе и да цапа. Оказва се, че джендърските дружинки вече се натискат и за участие в решаването на трудови спорове. Докога ще търпим да ни досаждат и натрапват чужди и отхвърлени от народа и църквата норми? Не трябва ли вече да кажем, че щом има мухи, трябва да има и мухоловки?  Може ли \"Южен поток\" да е бил просто преотстъпен от България на Турция, а евро-американските обструкции да са били само параван за прикриване на евентуални задкулисни споразумения между София и Анкара? Ако тази хипотеза е правдоподобна, то не грози ли същата съдба и продължението на Турския поток към Европа – да не мине през България, а през Гърция? Бяха ли достатъчно убедителни управляващите при посещението на Медведев и дали вялата атмосфера не означава, че и този проект ще ни подмине? И може ли въобще да се смята, докато Борисов е на власт ще има някакво положително развитие на отношенията ни с Русия.  Гост в студиото ще е д-р инж. Александър Трифонов с впечатляващи разкрития за вредите и щетите, които би ни нанесла планираната от правителството концесия на летище София. ", "date": "2019.03.12", "title": "Васил Василев: Има ли опасност, щом не можем да храним нашата армия, да храним чужда? "}
{"url": "http://epicenter.bg/article/Prof--Aleksandar-Dzherov--Oproshtavane-dalgovete-na-myuftiystvoto-ne-e-politicheski-vapros--a-yuridicheski-/177322/2/0", "text": "Парламентът със закон може да опрости публичните задължения на Мюфтийството. Това каза за обзорното предаване „Това е България“ на Радио „Фокус“ юристът проф. Александър Джеров.   По думите му това не е намеса на държавата в религиозните въпроси. “Не става дума за намеса. Мюфтийството иска да му бъдат опростени данъци, такси и т.н. – публични задължения, задължения към държавата. Когато дължа суми към държавата, произтичащи от публични вземания, естествено че държавата би могла да вземе отношение. Аз го виждам като уреждане на правоотношенията на един правен субект, не е важен кой е той, с държавата“, каза още проф. Джеров. По думите му опрощаването на задълженията на мюфтийството не е политически въпрос, а юридически. ", "date": "2019.03.12", "title": "Проф. Александър Джеров: Опрощаване дълговете на мюфтийството не е политически въпрос, а юридически "}
{"url": "http://epicenter.bg/article/Vladimir-Karolev--Edinstveniyat-nachin-da-stanem-po-zamozhni-e-s-poveche-rabota/177323/2/0", "text": "Нивото на цените в България е много по-ниско, както и доходите, разбира се. Ако искаме да станем по-заможни, единствения начин би бил с повече работа, защото така ще се укрепи и самата ни икономика. Не вярвам, че забогатяването ни ще започне в момента, в който влезем в Еврозоната. Това става само с работа.   Това заяви в сутрешния блок на БНТ икономистът Владимир Каролев.  ,,Еврото така или иначе е неизбежно, така че ако ме питате дали България трябва да влезе в чакалнята, отговорът ми би бил да. Съществуват обаче два риска, които ме притесняват като икономист, когато влезем в Еврозоната. Първият е, че ще стане по-евтино кредитирането на държавата, т.е. ако тя изтегли заем, за да го изплати, ще ни вдигнат данъците. Другият риск би бил да ни обвържат с някои европейски политики, каквато идея лансира Макрон. Има риск например да решат да ни направят качат данъка от 10 на 30 процента, какъвто е в Германия. Тези две неща ме безпокоят'', обясни Каролев. ,,Не очаквам увеличение на цените, нито че инфлацията ще бъде по-голяма, когато влезем в Еврозоната. Това са неоправдани опасения'', изказа се по темата и другият икономист в студиото Георги Вулджев.  ", "date": "2019.03.12", "title": "Владимир Каролев: Единственият начин да станем по-заможни е с повече работа"}
{"url": "http://epicenter.bg/article/Denitsa-Sacheva--V-Balgariya-ima-sistema--koyato-sledi-obrazovatelniya-status-na-detsata/177326/2/0", "text": "В България има система, която следи образователният статус на децата, заяви в предаването \"Здравей, България\" по Нова телевизия зам.-министърът на образованието Деница Сачева. Тя бе гост в предаването във връзка с разследването на Нова за \"преселението\" на български граждани, предимно роми, в Германия. И това, че често децата им не ходят на училище нито в Германия, нито в България, но се възползват по-щедрите социални помощи в Германия.   Пари за образование могат да получават и хората, които са регистрирани в бюрата по труда, за да учат немски. За първи път в България има информационна система, която да проследява какво се случва с децата. Ние трябва да сме сигурни, че децата ходят на училище, че имат възможност да получат добро образование. Ние повдигнахме този въпрос на европейско ниво и е постигнато споразумение държавите членки на ЕС да обменят информация за децата и техния образователен статус. Това каза заместник министърът по образованието Деница Сачева в ефира на „Здравей, България”.  Проблемите са в много измерения. Едното от тях е свързано със социалните помощи, другото е свързано с образованието, подчерта тя.  „През последните две години се правят опити да се идентифицират всички деца, които са в риск, да се обвърже получаването на социални помощи с посещаването на училище. Обсъждат се и допълнителни мерки, които могат да се вземат. Част от проблемите са в две измерения. Едното е свързано с дискриминацията и с невъзможността да се приемат различията, а другата част от проблемите са свързани с ниския образователен статус, който дава възможност да се злоупотребява както с децата, така и с по-възрастните”, добави заместник-министърът.  По данни на Гранична полиция 87 хил. деца са извън страната в момента, заяви Сачева. В Германия участ 333 339 български деца в общообразователните училища, 4200 в професионални училища.  „Вероятно има и деца, които не ходят на училище. Предложили сме на Германия съвместен проект, за да проследим какво се случва с тези деца”, каза тя.  Заместник-министърът заяви, че е възможно деца, които получават помощи в Германия, да живеят в България и това е често срещана практика. Възможно ли да се източват пари за детски надбавки през социалната система на Германия? Броят на българските деца, регистрирани да получават детски, нараства през последните години. Разликата между помощите там и тук е огромна, а възможността да се заобикалят правилата се превръща в бизнес. По 150 евро се взимат на черно за попълване на документи за детски. Услуга, която е безплатна и достъпна на български в центровете по миграция.  Децата - българският бизнес модел в Германия. И принципът, колкото повече, толкова повече. Размерът на детските надбавки в Германия е около 200 евро на дете и сравнението им с българските 40 лева. Това е основната информация, когато се заговори за Германия в Столипиново. Това, което са научили препатилите е, че за да ги получават трябва адрес.  Според законодателството в Германия за всяко дете се получават детски добавки, но то трябва да е регистрирано на конкретен адрес и да учи и живее там.  „След като детето се регистрира и е вписано в регистрационната система в Дортмунд, информацията се изпраща към училищния инспекторат. Детето получава поща, че трябва да се запише на училище и до една седмица трябва да започне да учи”, обясни Елена Генова от Бюрото за помощ на европейски мигранти Willcommen Europa, Дортмунд.  Надбавки се отпускат и за деца, които живеят извън територията на Германия, но задължително единият родител трябва да работи на трудов договор в страната. Злоупотребите, обаче са факт. Над 81 хиляди български деца са получавали детски надбавки през 2018-а, от тях над 6 хиляди живеят извън Германия. Никой не може да каже дали зад тази цифра стоят реални хора.  „За съжаление не мога да ви кажа дали зад числата стоят реални хора. Това не го показва статистиката. Когато се кандидатства за детски помощи, не е задължително децата да присъстват. Достатъчно е да се даде самият документ. Не можем да изключим злоупотреба”, обясни Верена Вестер – адвокат и кандидат за евродепутат.  „Системата ги изпуска, защото, както знаем, немската държава е изключително внимателна по отношение на лични данни. И например, един от проблемите е, че вие може да използвате чужди деца, да докажете, че имате нужда, примерно, от повече помещения, повече помощи, и т.н.”, каза Тихомир Безлов от Центъра за изследване на демокрацията. ", "date": "2019.03.12", "title": "Деница Сачева: В България има система, която следи образователния статус на децата"}
{"url": "http://epicenter.bg/article/Zimata-se-zavarna--Snyat-i-dazhdove-obhvanaha-tsyalata-strana--No-shte-e-za-kratko-/177327/2/0", "text": "След топлата вълна, която вдигна температурите до плажни стойности, дойде момента Баба Марта 2019 да покаже и лютия си нрав, пише meteobalkans.com.   Средиземноморецът, който предстои да се образува в следващите часове пък ще опита да разреши проблема със засушаването, поради оскъдните валежи – за февруари 2019 средно за страната са се изваляли по-малко от 50% от месечната норма, само във Варненския залив е над нормата.   От началото на март също е доста сухо, на 3 и 6 със студените вълни росна малко. Най-голямото количество е едва 3 литра на връх Мусала. През следващите часове мощен студен фронт от атлантически циклон над Прибалтика ще се спусне към Централното Средиземноморие, ще опита да навлезе в Лигурско море, но няма да успее. И циклон се очертава да се образува над северната част на Адриатическо море.   Атлантическият циклон, който ще тласне малко студ към Балканите, и Европейска Русия, като ще тласка леден въздух от замръзналото Баренцово море, част от Северния ледовит океан, към Източноевропейската равнина.   До България ще стигне сравнително малко студ, макар че като за дните около средата на март си е доста, за Софийското поле се очертава вторник да е най-студен ден на седмицата с максимални темпераатури под 5 градуса.   Студената вълна ще обхване почти цяла Европа, топлото ще бъде изтласкано към Тропиците, там откъдето идва. Баба Марта в следващите часове ще се заеме с нелеката задача да привика студ от Северния полюс, където цяла зима се трупа. Сега ще има мисията да сложи край на доминацията на налагащите топлото Тропици.     Студена вълна, сняг и напоителни дъждове на Балканите     Образувалият се циклон над северната част на Адриатика ще се усилва по източно направление към Балканския полуостров. Очакванията са да повали доста, Малък Сечко и Баба Марта, сякаш попрекалиха с антициклоните, дойде време да се сложи край на символичните валежи.   Най-много се очертава над Динарските планини, в тяхната най-висока част – планината Проклетия, трябва да натрупа до 30 см. Значителни валежи от дъжд се очакват още тази нощ над Сърбия, Босна и Херцеговина и Хърватска.   Дъждовете над Западните Балкани ще са по-скоро интензивни, но за кратък период, циклонът бързо ще премине с неговите валежни зони. Траекторията на циклона все още е спорна за моделите, но повечето залагат да избере лесния път с югоизточна траектория, по Адриатическо море в опит на достигне Тарентския залив и да навлезе в Йонийско, вместо да тръгне да се бори с Кораб и Шар планина.   При тази обстановка не се очертава в близост до Балканите да се образува мощен студен антициклон, който да лиши средиземномореца от възможност да ни поовлажни пълноценно. След топлата вълна от 8 март, температурите буквално ще се сринат, от над 20 градуса   - Софийското поле във вторник ще падне до 4 максимум.   Всъщност от доста над нормата за първото десетдневие на март, за столицата днес беше 10 градуса по-топло, отколкото трябва, градусите ще паднат с около 5 градуса под нормата.   За Софийското поле след 10-ти март около 14-15 часа трябва да успява да стопли до 10-11 градуса.   В сряда утрото се очертава да е мразовито, и да успее да изстине до -3 -4 градуса.     Сняг в столицата, кога ще завали   Повече дъжд се очертава да вали около обяд и следобедните часове на запад и на североизток – в Източната Дунавска равнина и в Източна Стара планина – Камчийската, Котленската и Върбишката планина. Степен 2 – се издава за значителни и продължителни валежи от дъжд, а за Средна Стара планина и Рила за значителни снеговалежи.   В Софийското поле и в Тракия се очертава да завали по едно и също време утре вечер, като в столицата има голяма вероятност да обърне на сняг в малките часове на вторник, поради понижението на температурите.   През деня обаче ще стопли до около 4 градуса, та няма да се образува снежна покривка. От източния край на Траянови врата само утрините ще станат по-хладни, а през деня във вторник и сряда ще си прескача 10 градуса.   Валежите над тези области ще са между 40 – 50 л/кв.м, като са възможни локални наводнения. Но предвид известното засушаване, което до известна степен бе ограничено, от оклузивните валежи, вероятността от реализация на подобен сценарий не изглежда вероятна.   Възможни са наводнения над Южна България и зоната със степен 2 на картата. Нов атлантически циклон пуска фронт и нов средиземноморец в четвъртък   В четвъртък от югозапад ще ни доближи нов средиземноморски циклон, от който се очертава да завали преди обяд, като валежите, предимно от дъжд, в планините над 1000 метра, от сняг, ще са до умерени, няма да вали толкова, колкото утре вечер и във вторник.   В петък сутринта трябва да спират и да започне изясняване от запад, ще духа до умерен западен вятър, който трябва да отслабва до вечерта и да обръща на югозападен. И следващият уикенд засега отново изглежда топъл, с максимални над 20 градуса, нова топла вълна. Засега първа пролет ще удържа топло, макар и до вчера моделите залагаха на студен сценарий за около 22 март.", "date": "2019.03.12", "title": "Зимата се завърна. Снят и дъждове обхванаха цялата страна. Но ще е за кратко!"}
{"url": "http://epicenter.bg/article/Yunker-kam-London--Ili-priemate-tazi-sdelka--ili-izobshto-nyama-da-ima-Brekzit--/177337/7/0", "text": "Председателят на Европейската комисия Жан-Клод Юнкер публикува потвържденията за договорената сделка за излизане на Великобритания от Европейския съюз в Туитър и предупреди, че „или приемате тази сделка, или изобщо може да няма Брекзит“, предава американската агенция Bloomberg, цитирана от \"Фокус\".  Юнкер заяви пред журналистите след преговорите с британския премиер Тереза Мей в Страсбург, че целите на Съюза са „организиран“ Брекзит и запазване на мира в Ирландия.  Ръководителят на лейбъристите Джереми Корбин заяви, че премиерът Тереза Мей не е успяла в преговорите си с ЕС с наближаването на датата за излизане. Миналата вечер Мей пътува в Брюксел за разговори в последната минута с представители на ЕС, където успя да осигури „правно обвързващи“ промени в сделката си. Преди днешното гласуване в парламента, лейбъристите атакуват Тереза Мей чрез призива на Джереми Корбин депутатите да отхвърлят сделката, пише в. Daily Express.  „Тъй като сделката за Брекзит беше отхвърлена, министър-председателят безразсъдно губше време, не успя да преговаря ефективно с ЕС и отказа да намери обща основа за споразумение, което парламентът можеше да подкрепи. Споразумението с Европейската комисия тази вечер не съдържа нищо, което да приближава промените, които Тереза Мей обеща на парламента. Ето защо депутатите трябва да отхвърлят тази сделка“, категоричен е Корбин.  Миналата вечер министър-председателят спечели „правно обвързващи“ промени в споразумението за оттегляне, в което се посочва, че ирландският предпазен механизъм ще се използва само като временна опция.  Днес депутатите ще гласуват предложение за одобряване на новите документи, осигурени от Тереза Мей миналата вечер.  След преговорите председателят на Европейската комисия Жан-Клод Юнкер настоя, че ако сделката бъде отхвърлена днес, няма да има „трети шанс“ за предоговаряне.  ", "date": "2019.03.12", "title": "Юнкер към Лондон: Или приемате тази сделка, или изобщо няма да има Брекзит! "}
{"url": "http://epicenter.bg/article/Simeonov--Ako-ne-byah-darpal-onazi-babichka-na-granitsata--sega-shteshe-da-ima--quot-Olele-quot-/177328/2/0", "text": " Това заяви в студиото на сутрешния блок на БНТ народният представител и лидер на НФСБ Валери Симеонов по повод опростените дългове на главното мюфтийство.  ,,  Но това решение минава с натиск отгоре, това са задължения, които държавата трябва да си прибере от спечели съдебни дела.  , коментира Симеонов и посочи, че главният мюфтия Мустафа Хаджи не може да бъде източник на достоверна информация.  ,  Ами ако аз съм атеист и не искам да плащам? Знаете ли, цялата работа е да се прикрие работата с източването на парите на българската държава от мюфтийството'', допълни Симеонов.  Лидерът на НФСБ се върна назад към парламентарните избори от 2017 година, когато бе заснет да бута и дърпа възрастна жена на границата с Турция.  ,,  ама защо има две турски партии в парламента. Защото сега от ГЕРБ щяха да имат 10 народни представители по-малко, а в парламента – две турски партии в лицето на ДПС и ДОСТ'', уточни той.  По отношение на стартиралата процедура за избор на стратегически инвеститор по проекта АЕЦ \"Белене\" Сименов подчерта, че трябва да се изчака и да се подходи внимателно с енергийните проекти.  ,,  отговори накрая депутатът на въпрос дали \"Обединени патриоти\" ще се явяват заедно на изборите за Европейски парламент.  ", "date": "2019.03.12", "title": "Симеонов: Ако не бях дърпал онази бабичка на границата, сега щеше да има \"Олеле!\""}
{"url": "http://epicenter.bg/article/Tsvetanov--Nyama-narushenie-na-Konstitutsiyata-s-oproshtavaneto-na-dalgovete-na-veroizpovedaniyata/177329/2/0", "text": "Няма никакво нарушение на Конституцията с опрощаването на дълговете на вероизповеданията. Това е поредната опорна точка на нашите политически опоненти. Изненадах се как БСП потърсиха политически дивидент от темата с вероизповеданията, но явно просто не могат да избягат от себе си. Те търсят противопоставяне в обществото. Вчера, когато отбелязахме 76 години от уникалния акт по спасяването на българските евреи, всички дадохме много ясен сигнал за силата на толерантността и че противопоставянето на хора по даден признак няма място в обществото. Нека БСП запомнят това. Това заяви пред журналисти в Благоевград председателят на ПГ на ГЕРБ и зам.-председател на партията Цветан Цветанов. „Когато ГЕРБ управлява, еврофондовете стигат до България и по този начин се реализират множество инфраструктурни проекти. Ние можем да покажем конкретни видими резултати от нашата работа, които са подобрили средата на живот на хората. БСП са на другия полюс.   Неслучайно те критикуват качеството на проектите, изпълнени по време на мандата на ГЕРБ. Това е защото те нямат с какво да се похвалят. Хората обаче виждат всичко направено и оценяват“, посочи Цветанов.   По думите му желанието на БСП да настъпи политическа криза, за да дойдат на власт не кореспондира с политически отговорното поведение. „Управлението не е привилегия, а отговорност. БСП не могат да носят такава и провалиха много проекти. Вижте какво стана с АМ „Струма“ при кабинета Орешарски“, отбеляза той. Председателят на ПГ на ГЕРБ изтъкна огромната заслуга, която имаше българското правителство начело с премиера Борисов за осигуряването на европейска перспектива за страните от Западните Балкани. „Вижте Северна Македония и колко по-близо е до членство в ЕС и НАТО“, подчерта той. Цветанов, който говори пред медиите непосредствено преди откриването на ремонтирания площад „Георги Измирлиев – Македончето“, отчете значителното подобрение в средата за живот в Благоевград, което се изразява както в обновения площад, така и в многото санирани жилищни сгради. Той разказа как по време на своите обиколки из страната всички граждани му споделят своите надежди националната програма за енергийна ефективност да продължи.   „Нашата работа трябва да е насочена към това гласът на България в Европа да се чува както досега. Пресен пример за това е бюджетът от 18 млрд. лв. за България за периода 2021-2027 година, който Европейският парламент одобри. Това е рекорден бюджет - 4 млрд. лв. повече европейски средства за България. Всички те ще отидат в българските общини и ще подобрят средата на живот, от което ще се възползват и симпатизантите на БСП“, завърши зам.-председателят на ГЕРБ.", "date": "2019.03.12", "title": "Цветанов: Няма нарушение на Конституцията с опрощаването на дълговете на вероизповеданията"}
{"url": "http://epicenter.bg/article/Hasan-Ademov--DPS-ne-upravlyava-imotite-na-Myuftiystvoto/177332/2/0", "text": "От БПЦ са получили своите възнаградения. А от Мюфтийството не са получили. Предвидените пари за Мюфтийството е около 6 млн. лв. но дълговете са много повече. Това каза депутатът от ДПС Хасан Адемов.   \r\n Въпросът за етническият мир трябва да го зададете на разузнавателните служи. ДПС не може да говори от името на тези служби. БСП се изкушават да пришият ДПС към ГЕРБ. При гласуване, което е в НС по въпроси за ограничаване на правата, ние гласуваме заедно. Службите са тези, които трябва да отговорят. Премиерът наблегна на разузнавателните служби. \r\n   \r\n Ако искаме религиозните общности да са независими, те трябва да получават пари от държавния бюджет. \r\n 2 млн., които пристигат от Дианета, е от много време. Те са за финансиране на религиозните училища. Парите, които се дават сега, са за заплати на свещенослужители. Всички вероизповедания получават външно финансиране.  \r\n ДПС не управлява имотите на Мюфтийството. Ако има единични случаи на офиси на ДПС в имоти на Мюфтийството, какъв е проблемът?! \r\n", "date": "2019.03.12", "title": "Хасан Адемов: ДПС не управлява имотите на Мюфтийството"}
{"url": "http://epicenter.bg/article/Voennosluzhesht-ot-61-va-mehanizirana-brigada-spasi-dete/177336/2/0", "text": "Военнослужещ от 61-ва механизирана бригада в Карлово е спасил 11-годишно момиче, попаднало във водите на придошла река край Карлово в неделя, 10 март, съобщиха от пресцентъра на министерството на отбраната.    Сигналът за инцидента е бил подаден около 18.00 ч. По същото време ефрейтор Никола Върбанов от 1-ви механизиран батальон на 61-а механизирана бригада в Карлово и негови приятели забелязали тяло на дете във водите на придошлата река край водопад „Сучурум” край Карлово.   Младежите са успели да извадят тялото от водата и веднага са се обадили на телефон 112. Благодарение на добрата подготовка и преминатия курс за санитарен инструктор във Военномедицинска академия град София ефрейтор Никола Върбанов успява да окаже първа медицинска помощ.   Изваденото дете нямало пулс и не дишало, но военнослужещият продължил да прави сърдечен масаж на пострадалото момиче докато дошло в съзнание. С пристигналата на място линейка детето е било откарано в болница. То няма сериозни наранявания и се възстановява успешно.", "date": "2019.03.12", "title": "Военнослужещ от 61-ва механизирана бригада спаси дете"}
{"url": "http://epicenter.bg/article/Vloshavaneto-na-vremeto-shte-e-kratkotrayno--proletta-se-zavrashta-v-nedelya-s-25-gradusa/177346/2/0", "text": "\r\n Добре оформен средиземноморски циклон преминава южно от страната и  . Хубавото е, че тази зимна атака ще премине бързо и в следващите дни постепенно пролетта ще се завърне. Още до полунощ във вторник валежите от дъжд в равнините и от сняг в планините ще спрат и в сряда времето ще бъде вече доста по-добро, но хладно. Сутрешните температури ще са около нулата по високите западни полета, а дневните температури ще са от 5 до 10, 12 градуса.  \r\n В четвъртък моделите показват  , който ще се приближи до страната от запад и ще окаже влияние на времето с превалявания главно над западните и южните райони, като не се очакват съществени валежи. Температурите  - от 6, 7 до 10 - 12 градуса. Сняг ще превалява в планините и това е добра новина за зимните курорти, които ще могат да удължат сезона още малко. В петък все още ще е предимно облачно и на места ще превали слаб дъжд, а в планините - сняг.\r\n От събота нататък, та чак до средата на следващата седмица,  , с повишаващи се температури и слънце. \r\n Според моделите в този период средиземноморските циклони ще си дадат почивка и това неминуемо ще доведе до по-хубаво време на Балканите и у нас. От неделя до средата на следващата седмица ни чака  Около 21 март от север времето вероятно ще се влоши, на много места в страната е възможно да превали, но процесът ще бъде сравнително бърз и не се очакват съществени валежи. Тогава и временно температурите ще се понижат до 5, 7 градуса. Чак към края на март, след 25, 26 е възможно да видим отново \r\n", "date": "2019.03.12", "title": "Влошаването на времето ще е краткотрайно, пролетта се завръща в неделя с 25 градуса"}
{"url": "http://epicenter.bg/article/Tsvetanov--Balgariya-e-izpalnila-absolyutno-vsichki-kriterii-za-chlenstvo-v-Shengen-/177349/2/0", "text": "Председателят на ПГ на ГЕРБ и зам.-председател на партията Цветан Цветанов се срещна днес в Народното събрание с генералния директор на Международния център за развитие на миграционни политики Михаел Шпинделегер. Това съобщиха от пресцентъра на ПП ГЕРБ. Двамата разговаряха непосредствено преди старта на кръглата маса на тема „Управление на миграционната политика в контекста на изборите за Европейски парламент“, в която Цветанов и Шпинделегер участват. В разговора участва и еврокомисарят по цифрова икономика и цифрово общество Мария Габриел, съобщиха от пресцентъра на ГЕРБ.  По време на работната среща Цветан Цветанов, който е и председател на парламентарната Комисия по вътрешна сигурност и обществен ред, подчерта, че България се справя отлично с охраната на външната граница на Европейския съюз. По думите му в момента не може да става дума за миграционен натиск, тъй като вследствие на отличната работа на правителството на Бойко Борисов – натискът е сведен до нулеви стойности.  „Ето защо Европейската комисия отпусна 160 млн. евро на България – за да подсилим вече съществуващото защитно съоръжение по границата с Турция и да се надгради неговият капацитет“, отбеляза председателят на ПГ на ГЕБР. Според него България е изпълнила абсолютно всички критерии за членство в Шенген и мястото на страна ни е в шенгенското пространство.  Цветан Цветанов и Михаел Шпинделегер със задоволство отчетоха, че споразумението за бежанците между ЕС и Турция се изпълнява, като оцениха високо тласъкът, който срещата между ЕС и Турция във Варна по инициатива на премиера Борисов даде на този процес и го препотвърди.  Председателят на ПГ на ГЕРБ и генералният директор на Международния център за развитие на миграционни политики обсъдиха и Българското и Австрийското председателство на Съвета на ЕС през 2018 г.  „Изключително сме удовлетворени, че основният приоритет на България - осигуряването на европейска перспектива на страните от Западните Балкани, остана водещ и по време на австрийското председателство. Европейска принадлежност на тези държави ще ограничи влиянието на трети страни върху тях, което значително ще допринесе за гарантирането на мира в Европа“, коментира Цветанов.  ", "date": "2019.03.12", "title": "Цветанов: България е изпълнила абсолютно всички критерии за членство в Шенген "}
{"url": "http://epicenter.bg/article/Maya-Manolova---Toplofikatsiya---Sofiya--uvelichava-razhodite-za-personal-s-19--vapreki-che-e-na-zaguba/177355/2/0", "text": ".   Отговорите бяха дадени днес след решение на Административния съд. Съдебните дела продължиха близо три години.     От \"Топлофикация София\" казват, че през 2015 година имат 8 договора за правна помощ и процесуално представителство с адвокатски дружества.    В същото време работещите на трудов договор в столичната топлофикация  Допълнително между тях са били разпределени 80 104 лева за храна, работно облекло, очила и други по наредбата за социално-битово и културно обслужване на работещите (СБКО).   От друг от отговорите се разбира, че през въпросната година на \"Топлофикация София\" ЕАД    За цялата 2015 г. в Софийския районен съд столичната топлофикация е депозирала 17 555 заявления за издаване на заповед за изпълнение за неплатени задължения за топлинна енергия за 30.24 млн. лв.   При частни съдебни изпълнители са образувани 6226 изпълнителни дела за неплатени задължения на стойност близо 14.74 млн. лв.   Образуваните през 2015 г. производства по общия исков ред, по които Дружеството е страна са 5736, като 5 051 дела са образувани въз основа на искови молби, изготвени от юристите в дирекция \"Правна\" и 685 образувани от клиенти срещу \"Топлофикация София\" ЕАД.   , посочи омбудсманът Мая Манолова, по време на публичното представяне на отговорите на компанията, поискани по Закона за достъп до информацията.  Манолова бе категорична, че има разминаване между предоставените от „Топлофикация” данни и други официални източници.   ", "date": "2019.03.12", "title": "Безобразие! Топлофикация София\" ЕАД платила 2.25 млн. лв на адвокати при 19 юрисконсулти на щат"}
{"url": "http://epicenter.bg/article/Emil-Radev--Ne-pozvolihme-sazdavaneto-na-migrantski-lageri-v-ES/177356/2/0", "text": "Европейският парламент отхвърли опитите за създаване на мигрантски лагери в ЕС. Твърдо се противопоставихме на предложението на Еврокомисията, което щеше да позволи използването на еврофондове за създаване на категория центрове, каквито на практика не са предвидени в европейското законодателство. Това коментира българският евродепутат от ГЕРБ/ЕНП Емил Радев, който бе докладчик от страна на групата на ЕНП по темата, съобщиха от пресцентъра на ГЕРБ.  Той приветства резултата от гласуването на състоялото се в понеделник вечерта в Страсбург извънредно заседание на комисията по граждански свободи, правосъдие и вътрешни работи на Европейския парламент. С решението си евродепутатите отхвърлиха предложението на Европейската комисия за въвеждане на т. нар. контролирани центрове за прием на мигранти в ЕС.  Делегираният акт, предложен от ЕК преди близо месец, целеше да бъде предоставено европейско финансиране по фонд „Миграция, убежище и интеграция\" и фонд „Вътрешна сигурност\" за създаването и управлението на т. нар. „контролирани центрове\".  „При положение, че не съществува определение за такъв тип центрове в европейското законодателство, в разговорите между представители на Европейската комисия и членовете на комисията ЛИБЕ много от поставените въпроси останаха без конкретен отговор. Не стана ясно например как точно Европейската комисия вижда осъществяването и функционирането на тези центрове, нито пък каква е всъщност разликата между „контролираните центрове\" и горещите точки в Италия и Гърция, в които се регистрират спасените в Средиземно море мигранти\", отчете след заседанието Емил Радев.  Поради опасения за липсата на правно основание за предоставянето на европейско финансиране за този тип центрове, мнозинството от евродепутатите гласуваха против предложението на Комисията.  Идеята за въвеждането на мигрантски лагери вече за втори път получава отказ от членовете на Европейския парламент - по-рано тази година в рамките на обсъжданията на промените относно Европейската гранична и брегова охрана предложението за създаване на контролирани центрове също бе отхвърлено от ЕП като правно неиздържано.  ", "date": "2019.03.12", "title": "Емил Радев: Не позволихме създаването на мигрантски лагери в ЕС"}
{"url": "http://epicenter.bg/article/Samo-7--ot-mladite-hora-s-visshe-obrazovanie-sa-ofitsialno-bezrabotni/177359/2/0", "text": "Хората с висше образование и особено младежите висшисти до 24-годишна възраст са най-малко застрашени от безработица. Едва 7% тях са официално безработни.  Коефициентът на заетост на висшистите е над 80%, съобщи зам.-министърът на труда и социалната политика Лазар Лазаров при откриването на младежкия кариерен форум \"Национални дни на кариерата\".  ,,Дигитализация, глобализацията водят и до други процеси, които ние наричаме поляризация на заетостта. На много хора, високо квалифицирани, ще им се наложи да заемат и работни места, които не отговарят на тяхната квалификация'', предупреди той в интервю пред БНР.  Лазар Лазаров посочи още, че в близките години близо 30% от дейностите в работната среда ще бъдат механизирани и автоматизирани.  Днес и утре в НДК в София се провежда най-големият кариерен форум „Национални дни на кариерата - добра кариера, добър живот\". От началото му преди 18 години 45 хил. младежи са намерили реализация на трудовия пазар. Най-мащабният форум за студентски стаж и работа в страната е вече утвърден като място, от където започва кариерата на хиляди амбициозни млади хора. На събитието тази година персонал ще търсят повече от 170 български и международни компании от различни бизнес сектори. Така форумът отговаря както на потребностите на младежите да влязат на пазара на труда, така и на компаниите да намерят квалифицираните кадри, от които се нуждаят.  В рамките на месец форумът ще обиколи 8 академични града в страната, като след София са Варна, Бургас, Русе, Свищов, Велико Търново, Габрово и Бургас.  ", "date": "2019.03.12", "title": "Само 7% от младите хора с висше образование са официално безработни"}
{"url": "http://epicenter.bg/article/Fandakova--Podmenyame-bezplatno-pechkite-na-5000-domakinstva-v-Sofiya/177361/2/0", "text": "Йорданка Фандъкова представи кампанията за безплатна подмяна на стари печки от домакинствата. Това е първият спечелен проект за безплатна подмяна на отоплителни инсталации.   Общо 6 общини кандидатствахме по тази голяма програма на ЕК в сферата на околната среда. София изпълнява програма от над 100 мерки по отношение подобряване чистотата на въздуха. Най-важните две направелния това са преодоляване на най-големите източници на замърсяване, коментира кметът на София по време на пресконференция, на която взеха участие и зам.-кметът Йоана Христова и представители на общините Бургас, Велико Търново, Монтана, Русе и Стара Загора, съобщи Novini.bg.   По думите й София инвестира много за подобряване на градския транспорт, за строителството на метрото. Тя заяви, че около 90 % от автобусите ще бъдат подновени тази година. По думите й по отношение на битовото опопление нещата са по-трудни, тъй като в тези усилия трябва да се включат големи групи от граждани. 55 000 домакинства се отопляват на дърва и въглища в Столична община. По думите на Фандъкова този проект е на стойност над 16 милиона евро. 60% от тях са безвъзмездна помощ.   По отношение дела на Столичната община средствата са в размер над 6 милиона 850 хиляди евро.   С тези средства ще имаме възможност да подменим отоплителните системи на близо 5000 домакинства. Две нови стационарни станции ще бъдат изградени, ще се направи анализ на действащата програма и предложения за новата програма. За около 3 години искаме да подменим отоплителните системи на 20 000 домакинства, заяви Йорданка Фандъкова.   Чрез безплатната подмяна на отоплителните тела ще може да се постигне по-добро качество на въздуха. ", "date": "2019.03.12", "title": "Фандъкова: Срещу мръсния въздух - подменяме безплатно печките на 5000 домакинства в София"}
{"url": "http://epicenter.bg/article/Dve-treti-ot-germantsite-iskat-Merkel-da-dovarshi-mandata-si--pokazva-dopitvane/177325/7/0", "text": "Около две трети от германците не искат канцлерът Ангела Меркел да се откаже от лидерския пост като ръководителка на държавата преди изтичането на мандата й през есента на 2021 г., предаде ДПА.  67 процента от анкетираните не желаят Меркел, която е начело на Германия от 2005 г., да си тръгне предсрочно, показват публикувани вчера резултати от допитване на агенция \"Форса\".  За сравнение, 29 на сто от анкетираните са заявили, че Меркел трябва да се откаже от канцлерския пост преди изтичането на мандата ѝ.  От февруари 2018 г. насам делът на германците, които искат провеждащата десноцентристка политика Меркел да завърши мандата си, е нараснал с 12 процента.  Ръководителят на \"Форса\" Манфред Гюлнер каза по телевизия Ер Те Ел, че няма данни за \"залез на Меркел\" през 2019 г.  \"Точно обратното: в светлината на критичното развитие на нещата в света, мнозинство от германските граждани не виждат алтернатива на Меркел\", каза той.   ", "date": "2019.03.12", "title": "Две трети от германците искат Меркел да довърши мандата си, показва допитване"}
{"url": "http://epicenter.bg/article/Stivan-Hoking-be-pocheten-s-nova-moneta-ot-50-pensa/177338/7/0", "text": "Покойният професор Стивън Хокинг бе почетен с нова монета от 50 пенса, вдъхновена от работата му по черните дупки, съобщава Би Би Си, цитирана от Новини.бг Физикът почина на 14 март 2018 г. на 76-годишна възраст.  Той ще се присъедини към група от изтъкнати учени, които също имат свои монети. Сред тях са Исак Нютон и Чарлз Дарвин. Дизайнерката Едуина Елис заяви, че искала да направи „голяма черна дупка“ в новата монета.  Хокинг е предложен и за ново лице на банкнота от 50 паунда, за която се предвижда учен. Решението за това ще бъде взето през лятото.", "date": "2019.03.12", "title": "Стивън Хокинг бе почетен с нова монета от 50 пенса"}
{"url": "http://epicenter.bg/article/Vashington-izteglya-tseliya-si-diplomaticheski-personal-ot-Venetsuela-/177339/7/96", "text": "САЩ ще изтеглят тази седмица целия дипломатически персонал, който все още е в посолството ни в Каракас, поради задълбочаването на кризата във Венецуела, съобщи в Туитър държавният секретар Майк Помпео, цитиран от Франс прес и БТА.  Това решение беше взето в резултат на влошаването на обстановката във Венецуела, както и въз основа на заключението, че присъствието на американски дипломатически персонал в посолството се е превърнало в ограничение за политиката на САЩ, посочи в изявление Държавният департамент, цитиран от Ройтерс.  В изявлението не се уточнява денят, в който служителите ще напуснат посолството.  ", "date": "2019.03.12", "title": "Вашингтон изтегля целия си дипломатически персонал от Венецуела "}
{"url": "http://epicenter.bg/article/Ukrainskiyat-MVR-shef-obvini-Poroshenko-v-podkup-na-izbirateli-s-byudzhetni-sredstva-/177342/7/0", "text": "Министърът на вътрешните работи на Украйна Арсен Аваков заяви, че щабът на президента Петро Порошенко организира подкупване на избиратели с използването на административния ресурс и средствата на бюджетна програма, предават ТАСС и Агенция \"Фокус\".  „Един от щабовете подвластни на екипа наема агитатори, които избират 100 човека, като правило, най-бедните, отиват в домовете им и ги питат, дали са готови да подкрепят и, ако да, то предлагат помощ. От 100 човека 30 казват: \"Да, готови сме\". Записват тези хора, отиват в районния съвет и казват на ръководителя му, кмете, изплатете на тези хора по хиляда гривни. Използват се средства на програмата „Турбота“, които са заложени в бюджета“, заяви министърът в ефира на украинския телевизионен канал ICTV. След изплащането на средствата, добави той, с човека се свързват от щаба и молят за подкрепа за определения кандидат.  Такива случаи, по думите на Аваков, са фиксирани в Киевска, Харковска и Одеска области, както и в Киев и Одеса.  Вътрешният министър на Украйна съобщи още, че полицията проверява информации за възможно подкупване на избиратели и от други кандидати за президентския пост: лидера на „Отечество\" Юлия Тимошенко, председателя на партия „Гражданска позиция“ Анатолий Гриценко и кандидата от партия „Основа“ Сергей Тарутий.  Първият тур на изборите за президент на Украйна ще се състои на 31 март. Съгласно последните проучвания, води шоуменът Владимир Зеленский, а второто и третото място делят действащият президент Порошенко и бившият премиер Тимошенко.  ", "date": "2019.03.12", "title": "Украинският МВР шеф обвини Порошенко в подкуп на избиратели с бюджетни средства "}
{"url": "http://epicenter.bg/article/Mardok-prizova-za-razdelyane-na-biznesa-na-Gugal-v-Avstraliya-/177358/7/0", "text": "Мултинационалната медийна компания на Рупърт Мърдок Нюз Корп призова за разделяне на бизнеса на Гугъл в Австралия в пореден залп от битката на корпоративните медийни гиганти, предават АФП и БНР.  В петиция до австралийския регулатор местният филиал на Нюз Корп се оплака, че „Гугъл се радва на огромна пазарна мощ в онлайн търсенето и в рекламите в интернет“.  Компанията вини интернет гиганта в „злоупотреба с доминираща позиция във вреда на потребители, рекламодатели и издатели“.  По-рано тази седмица кандидатката за президент на САЩ от Демократическата партия Елизабет Уорън се превърна в поредния коментатор, който настоя, че фирми като Амазон, Гугъл и Фейсбук разполагат с „твърде много сила“ в обществото.  Нюз Корп повтори твърдението ѝ, че бизнесът на Гугъл трябва да бъде разделен или търсенето и рекламата да бъдат отделени едно от друго.  Новинарски организации обвиняват технологичните гиганти в получаване на огромни търговски печалби от скъпо за създаване съдържание, докато в същото време не плащат нищо за него, а се облагодетелстват от реклами.  Нюз Корп Австралия е филиал на Нюз Корп, която притежава Туентиът Сенчъри Фокс, „Уолстрийт джърнъл“, „Фокс Нюз“, както и вестници и тв платформи във Великобритания.  ", "date": "2019.03.12", "title": "Мърдок призова за разделяне на бизнеса на Гугъл в Австралия "}
{"url": "http://epicenter.bg/article/Erdogan-otkriva-nay-golyamoto-letishte-v-sveta-/177360/7/0", "text": "Президентът на Република Турция Реджеб Таип Ердоган днес открива новото летище в Истанбул, което според турските власти ще се превърне в най-голямата аерогара в света, съобщават турските медии, цитирани от Канал 3.  Изграждането на Новото летище на Истанбул, както е официалното название на аеропорта, е на стойност 26 млрд. и 140 млн. евро с ДДС. Към момента обаче е реализирана едва първата от четирите фази от строителството, започнало през 2014 г., която е на стойност 6 млрд. евро. Останалите етапи трябва да приключат до 2023 година.  Цялата площ на обекта възлиза на 76,5 млн. квадратни метра. След завършването си летището ще има капацитет от 200 млн. пътника годишно, с което се предполага, че ще се превърне в най-голямата аерогара в света. Засега завършената първа фаза на аеродрума ще обслужва около 90 млн. пътника.  Новото трето летище на Истанбул е един от знаковите инфраструктурни проекти на Ердоган и откриването му на днешния национален празник на Турция, деня на основаването на светската република, се възприема от мнозина като политическа победа.  На откриването ще присъстват редица гости от чужбина, включително премиерът на България Бойко Борисов.  Ясни са вече и дестинациите на първите полети на новото истанбулско летище. Първите полети ще бъдат дело на \"Туркиш Еърлайнс\" и ще бъдат до турската част на Кипър и до Азербайджан, съобщи изпълнителният директор на компанията Билал Екси, пред турското издание \"Хюриет дейли нюз\". \"Във връзка с целите (на Турция за) 2023 г. ние поръчахме 14 нови самолета включително 4 товарни и те ще пристигнат тази година. Ще имаме 41 от нова генерация в следващата година\", сподели Екси.  Строежът на дълго чаканото летище съвсем не е безпроблемен.  На 16 септември турската полиция арестува поне 20 души при протест по повод смъртните случаи при трудови злополуки и лошите условия на работа на строителната площадка на летището. Общо 500 души са били арестувани по време на протестите на мястото на строежа на един от мега проектите на президента Реджеп Таийп Ердоган.  Около 35 000 работници са наети по проекта, както и 3000 инженери и административен персонал.  27 работника са загинали на строителния обект – 13 при трудови злополуки, заяви пред пресата транспортният министър през миналия април. Обаче, няколко работника, казаха пред АФП, че цифрата, посочена от министъра, е много ниска, и че инцидентите на строежа са обичайни.  Но, въпреки перипетиите, първата фаза на новото летище вече е завършена и Турция е свидетел на грандиозно откриване, което ще остави следа в икономическия живот на страната.  Планът на Турция да 2023 г. е да успеят, чрез подобрения в областите на икономиката, енергетиката, здравеопазването и транспорта да направят Турция част от 10-те най-силни икономики в света.  ", "date": "2019.03.12", "title": "Ердоган открива най-голямото летище в света "}
{"url": "http://epicenter.bg/article/Italiya-e-parvata-strana-ot-G-7--koyato-obmislya-da-se-vklyuchi-v-kitayskiya-proekt--Edin-poyas--edin-pat--/177368/7/0", "text": "Италианският премиер Джузепе Конте потвърди, че неговото правителство обмисля двустранно споразумение с Китай в контекста на инициативата „Един пояс, един път“, пише базираното в Брюксел електронно издание New Europe, цитирано от Агенция \"Фокус.  Преди посещението на китайския президент Си Дзинпин в Италия на 22-24 март, италианският премиер Джузепе Конте потвърди, че неговото правителство обмисля двустранно споразумение с Китай в контекста на инициативата „Един пояс, един път“ с цел да бъде подписан Меморандум за разбирателство по въпроса.  „С цялата нужна предпазливост, мисля, че това може да е възможност за нашата страна“, заяви Конте. Ангажирането на Италия идва с обещание за милиарди в инвестиции, докато страната официално е в рецесия.  Конте направи коментари си от северноиталианския град Генуа, който от векове е в сърцето на глобалната свързаност на Италия, отбелязва изданието, като посочва, че именно свързаността е основната заявена цел на проекта „Един пояс, един път“, който Пекин се надява да свърже Китай по море и земя с Централна Азия, Близкия Изток, Европа и Африка и който, също така, ще включва многопластови ангажименти в културата, технологията и науката.  Италия не е първата европейска държава, която се ангажира да подпише двустранно споразумение с Китай, тъй като Хърватия, Чешката република, Унгария, Гърция, Малта, Полша и Португалия вече подписаха договори с Пекин. Италия обаче е първата икономика от Г-7, която обмисля този вид сделка.  Изявлението на Конте дойде само два дни, след като САЩ разкритикуваха инициативата „Един пояс, един път“ като троянски кон, „произведен от Китай, за Китай“ и изразиха скептицизъм относно това, дали тя ще има „устойчиви икономически ползи“ за Италия. Вашингтон също размишлява върху икономически контрамерки срещу страни-членки на ЕС, които изберат да работят с китайците.  От своя страна Конте увери присъстващите в Генуа, че италианското правителство е в постоянен контакт с американците за отношенията на Рим с Пекин.  Китайският външен министър Ван И отхвърли опасенията на САЩ и открито призова Италия да подпише Меморандум за разбирателство, който да подчертае независимостта на италианското правителство от Вашингтон. „Италия е независима държава; Вярваме, че ще се придържате към решението, което сте взели независимо”, каза Ван И пред журналистите.  Американският съветник по националната сигурност Гарет Маркиз отговори на изказването на китайския външен министър за Италия, като каза, че „Един пояс, един път“ е проект на „китайската суета“, от който италианците трябва да стоят настрана.  ", "date": "2019.03.12", "title": "Италия е първата страна от Г-7, която обмисля да се включи в китайския проект „Един пояс, един път“ "}
{"url": "http://epicenter.bg/article/Glavniyat-prokuror-na-Velikobritaniya--Poslednata-sdelka-na-Tereza-Mey-ne-promenya-nishto-/177369/7/0", "text": "Юридическият риск Великобритания да остане в капана на търговските споразумения на Европейския съюз след Брекзит „остава непроменен“. Това заяви главният прокурор на Великобритания Джефри Кокс във вторник, предава AFP, цитирана от Агенция \"Фокус\"  От изявлението му става ясно, че едва ли и последната сделка на Тереза Мей, договорена в понеделник с председателя на Европейската комисия Жан-Клод Юнкер в Страсбург, ще бъде одобрена от депутатите в британския парламент.  Главният прокурор Джефри Кокс заяви, че постигната в последния момент договорка „намалява риска“ от това, Великобритания да бъде задържана „против волята си и за неопределено време“ в споразумението за границата на Ирландия. Но, „юридическият риск остава същият“ - Лондон да няма правни лостове да излезе от Съюза без одобрението на Брюксел.  ", "date": "2019.03.12", "title": "Главният прокурор на Великобритания: Последната сделка на Тереза Мей не променя нищо "}
{"url": "http://epicenter.bg/article/-quot-Roskosmos-quot--pokaza-video-na-nay-moshtniya-v-sveta-raketen-dvigatel-/177371/7/0", "text": "\"Роскосмос\" публикува в социалните мрежи видео за най-мощния в света ракетен двигател РД-171МВ, предават руските медии.  Във филма генералният директор на предприятието-разработчик НПО \"Энергомаш\" Игор Арбузов отбелязва, че мощността на двигателя е 246 000 конски сили, а тягата при маса от 10 тона ще надвиши 800 тона.  Новият двигател ще бъде използват като първа степен на носителя от среден клас \"Союз-5\" (\"Иртыш\"), първият пуск на който е насрочен за 2022 г. На свой ред, първата степен на \"Союз-5\" ще стане страничен блок за ракетата от свръхтежък клас \"Енисей\".  През декември Арбузов съобщи, че първият двигател ще бъде изработен през 2021 г. Генералният директор на \"Роскосмос\" Дмитрий Рогозин обяви през февруари, че по своята мощност двигателят РД-171МВ няма равен в света.  Първият пуск на ракетата \"Енисей\" е планиран за 2028 г. Стартовият комплекс за нея ще бъде оборудван на космодрума \"Восточный\".  За създаването на \"Енисей\" \"Роскосмос\" иска от държавата 1,2 трилиона рубли, припомнят руските медии.  ", "date": "2019.03.12", "title": "\"Роскосмос\" показа кадри на най-мощния в света ракетен двигател (ВИДЕО)"}
{"url": "http://epicenter.bg/article/Viena-dade-ramo-na-Rusiya-za--Severen-potok-2--/177375/7/0", "text": "Евентуални американски санкции срещу компаниите, участващи в проекта за газопровод „Северен поток 2“, предизвикват въпроси от гледна точка на международното право. Това заяви днес австрийската външна министърка Карин Кнайсъл след среща в Москва с руския си колега Сергей Лавров, предават РИА Новости и БНР.  В понеделник министърът на енергетиката на САЩ Рик Пери заяви, че Вашингтон обмисля допълнителни санкции срещу инвеститори и компании, свързани с тръбата.  „Газопроводите са за пренос на газ, а не за да ядосват някого“, каза Кнайсъл.  Виена планира да открие генерално консулство в Санкт Петербург и почетно в Новосибирск, допълни министърката.  Тя бе остро критикувана миналата година, когато гост на сватбата й бе руският президент Владимир Путин, който танцува с младоженката.  Виена иска да запази силни връзки с Русия, въпреки санкциите на ЕС, отбеляза Кнайсъл. На свой ред Лавров посочи, че Австрия е важен партньор, чийто бизнес не е напуснал руския пазар на фона на наказателните мерки на Брюксел.  ", "date": "2019.03.12", "title": "Виена даде рамо на Русия за „Северен поток 2“ "}
{"url": "http://epicenter.bg/article/Evroparlamentat-glasuva-za-spirane-na--quot-Severen-potok-2-quot--/177384/7/0", "text": "Европейският парламент счита за необходимо да бъде прекратен проекта за строителство на газопровода „Северен поток 2“, се казва в одобрен във вторник доклад на ЕП „За политическите отношения между Европейския съюз и Русия“, предават ТАСС и Агенция \"Фокус\".  „ЕП подчертава, че в момента ЕС е главният търговски партньор на Русия и че Съюзът ще запази своята позиция на ключов икономически партньор в обозримото бъдеще. Но в същото време той посочва, че газопровода „Северен поток 2“ засилва зависимостта на ЕС от доставките на руски газ, което поставя под заплаха вътрешния пазар на ЕС и нейните стратегически интереси и затова трябва да бъде спрян“, се казва в текста на доклада.  В същото време ЕП „изразява съжаление по повод политиката на Русия, изразяваща се в използването на нейните енергийни ресурси в качеството на политически инструмент за оказване, поддържане и усилване на своето политическо влияние и натиск над зона, която Русия счита за своя сфера на влияние. А също така за въздействие над крайните потребители“.  При това ЕП „подчертава, че никакви нови проекти не трябва да бъдат осъществявани без предварителна юридическа оценка и тяхното правово съответствие със законодателството на ЕС и съгласуване с политическите приоритети“. В документа също така се отбелязва, че ЕС „остава ангажиран със завършването на проекта за създаване на Европейски енергиен съюз и задачата за обезпечаване на диверсификация на своите енергоресурси“.  „ЕС трябва да говори с един глас и да демонстрира устойчива вътрешна солидарност по отношение на енергийната сигурност. Силната зависимост на ЕС от изкопаемите горива подкопава изработването на балансиран, последователен и основан на европейските ценности подход спрямо Русия“, се казва още в документа.  В него се изказва мнение, че „трябва да се създаде по-надеждна и по-стратегическа енергийна инфраструктура в Европейския съюз, неговите страни-членки и в страните от Източното партньорство, за да се увеличи тяхната устойчивост към руските хибридни действия“.  ЕП „подкрепя скорошното завършване на формирането на интегриран Европейски енергиен съюз, който в бъдеще ще включва източните партньори“, се казва в документа.  ", "date": "2019.03.12", "title": "Европарламентът гласува за спиране на \"Северен поток 2\" "}
{"url": "http://epicenter.bg/article/Ruski-deputat--V-Evropeyskiya-parlament-zatrashnaha-vratata-za-satrudnichestvo-s-nas/177386/7/0", "text": "Преди да си тръгне, този Европейски парламент реши шумно да затръшне вратата пред сътрудничеството с нас, коментира руският депутат Владимир Джабаров, цитиран от РИА новости. Джабаров, който е заместник-председател на комисията по външна политика в Съвета на федерацията (горната камара на руския парламент) коментира днешната резолюция на ЕП.   В Страсбург евродепутатите приеха резолюция за политическите отношения между ЕС и Русия, в която се настоява за спирането на газопровода \"Северен поток 2\" и се заявява, че ЕС не може да смята Русия за стратегически партньор.  \"Това решение вероятно бе взето с оглед на изборите за ЕП в края на май. Резолюцията бе одобрена в името на рейтинга. Аз искам да напомня, че този документ няма никаква правна сила. ЕП не може да се намесва в икономическите и политическите процеси\", заяви Джабаров.  Депутатът от Москва също изрази съжаление, че в ЕП антируските настроения са взели превес. \"За съжаление негативните емоции надделяха над здравия разум\", каза още той.    ", "date": "2019.03.12", "title": "Руски депутат: Преди да си тръгне, този Европейски парламент шумно ни тръшна вратата!"}
{"url": "http://epicenter.bg/article/Estonski-doklad--Rusiya-se-gotvi-za-voyna-s-NATO-/177392/7/0", "text": "Русия се готви за война с НАТО, смята разузнаването на Естония, цитирано от NBC и Агенция \"Монитор\".  През тази година Русия най-вероятно ще се опита да повлияе на изборите за Европейски парламент, ще продължи операциите за разузнаване и оказване на влияние срещу Запада. Москва се подготвя за въоръжен конфликт с НАТО, става ясно от последната годишна оценка на заплахата на естонското разузнаване.  Американската медия се е сдобила с доклада, който е от 70 страници. В него се разкриват действията и целите на руските разузнавателни служби в Естония.  Русия вероятно ще се намеси на евроизборите, като предимно ще се съсредоточи върху големите страни членки Германия, Франция и Италия, тъй като може да окаже по-голямо влияние върху разпределението на местата в Европейския парламент.  \"Много е вероятно Русия да се опита да се намеси на изборите за Европейски парламент, за да си осигури колкото е възможно повече места за проруските или евроскептичните политически сили\", обявява Мик Маран, шеф на външното разузнаване на Естония.  Отбелязва се, че руските служби ще продължат с мащабната кампания за кибершпионаж срещу Запада. Спецслужбите на Русия събират информация, включително чрез подслушване на комуникациите на цивилни граждани във и извън страната.  Набляга се и на военните действия на Русия. През миналата година се е засилило струпването на руски въоръжени сили по западната граница, като са разположени седем нови полка на по-малко от 50 километра от границата. Повечето са разположени до Украйна и Беларус, но една дивизия е близо до естонската граница.  \"Руските въоръжени сили се подготвят за възможна война на широк фронт\", се алармира в доклада. Пояснява се, че \"руските въоръжени сили постоянно тренират мащабен военен конфликт с НАТО\". Ръководството на Русия се страхува от разпространението на демокрация и лидерите на руските въоръжени сили вярват, че ще започне военен конфликт с НАТО в резултат на \"цветна революция\" в една от съседните държави на Русия.  Ако избухне конфликт, Русия най-вероятно първо ще атакува балтийските държави, но конфликт между Русия и НАТО ще доведе и до нападения в Западна Европа.  Владимир Путин продължава да следи изкъсо ситуацията в Беларус. Ако нещо се случи лично с президента Александър Лукашенко или с режима му, ще възникне голям риск от бързи военни действия на Русия, за да се предотврати превръщането на Беларус в прозападна демокрация, предупреждава Естония.  ", "date": "2019.03.12", "title": "Естонски доклад: Русия се готви за война с НАТО "}
{"url": "http://epicenter.bg/article/Priblizhen-do-Poroshenko--Toy-na-praktika-ne-upotrebyava-alkohol-/177400/7/0", "text": "Представителят на изборния щаб президента на Украйна Петро Порошенко - Олег Медведев, коментира съобщенията, че държавният глава страда от алкохолизъм, предава РИА Новости, като цитира изказването му пред тв канала ZIK.  Медведев нарече тези информации \"фейк\". По неговите думи украинският президент почти не употребява алкохол.  \"Дори в извънредни случаи, когато се появяват някакви чаши с шампанско или нещо друго, той не пие, а по-скоро едва близва\", казва Олег Медведев.  Коментарът на Медведев идва на фона на увеличаващите се слухове за пристрастяването на Порошенко към алкохола.  В последните години редовно се разпространяват съобщения за появата на Порошенко в нетрезво състояние на публични места.  По-рано бившият съветник на вътрешния министър Иля Кива разказа, че украинският лидер пиянстал по време на събитията на Майдана. Той отбелязва, че по време на протестите в Дома на профсъюзите, където се помещаваше щабът на демонстрантите, всички било \"пропито с коняк, скъпи хайвери и пияни лица\".  ", "date": "2019.03.12", "title": "Приближен до Порошенко: Той на практика не употребява алкохол "}
{"url": "http://epicenter.bg/article/Evrodeputatite-sneha-imuniteta-na-Zhan-Mari-Lyo-Pen/177401/7/0", "text": "Депутатите в Европейския парламент гласуваха за отнемане на парламентарния имунитет на съоснователя на крайнодясната френска партия \"Национален фронт\", сега \"Национален сбор\", Жан-Мари Льо Пен по искане на френското правосъдие, предаде Франс прес, цитирана от Нова телевизия.  Искането е по дело за създаване на фиктивни работни места в Европарламента. Депутатите гласуваха също за снемане на имунитета на евродепутатката от \"Национален сбор\" Доминик Билд, която е подведена под отговорност по същото дело.  Жан-Мари Льо Пен е заподозрян във връзка с това, че редица сътрудници на евродепутати от \"Национален фронт\", всъщност не са работили в Европарламента, а средствата, получавани от тях като заплати от еврофондове, непряко са отивали в партийната каса, предаде ТАСС.  С вдигане на ръка евродепутатите, които заседават в Страсбург, удовлетвориха искането на парижките съдии, отправено през октомври 2018 г.  Европарламентът е гласувал най-малко четири пъти за отнемане на имунитета на Жан-Мари Льо Пен. Днес той не беше в пленарната зала.  През юли м.г. Жан-Мари Льо Пен отказа да приеме двама служители на френското Главно управление за борба с корупцията и финансовите нарушения като мотивира отказа си с парламентарния си имунитет. По-рано Съдът на ЕС съобщи, че Льо Пен следва да върне на Европарламента 320 000 евро, получени неоснователно от сътрудници под формата на заплати.  Френски следователи започнаха работа по делото за създаване на фиктивни работни места през 2016 г.  Стойността на неправомерно изплатените суми беше оценена през 2018 г. от разследващите на 7 милиона евро, предаде АФП.  Помолен от АФП да коментира вдигането на имунитета му, Льо Пен каза, че не вижда в това \"нищо чудно, от страна на парламент, разделен между две групи съучастници - социалистическата левица и десницата, наричаща се либерална\". \"Не очаквах нито снизхождение, нито обективност от колегите си, които за мое удоволствие ще напусна през април\", каза 90-годишният френски политик.   ", "date": "2019.03.12", "title": "Евродепутатите снеха имунитета на Жан-Мари Льо Пен"}
{"url": "http://epicenter.bg/article/Rusiya-razpolozhi-raketni-kompleksi-S-400-v-regiona-na-Sankt-Peterburg/177406/7/0", "text": "Ракетни комплекси С-400, смятани за най-модерните противовъздушни системи в руската армия, бяха разположени в региона на Санкт Петербург, съобщaва руското министерство на отбраната, цитирано от БТА и БТВ.  В съобщението на министерството се казва, че „ракетните системи С-400 са застъпили на бойно дежурство за противовъздушна отбрана на военни, административни и граждански обекти” в Ленинградска област.  Ракетите С-400, произведени на в района на Астрахан, са били прехвърлени на разстояние от 2000 км до Ленинградска област, където ще заменят старите противовъздушни ракетни комплекси С-300.  Русия вече осъществи продажба на системи С-400 на Индия, а желанието на Турция да ги закупи предизвика напрежение между Анкара и Вашингтон, защото според САЩ руските ракетни системи са несъвместими с противовъздушната отбрана на НАТО. ", "date": "2019.03.12", "title": "Русия разположи ракетни комплекси С-400 в региона на Санкт Петербург"}
{"url": "http://epicenter.bg/article/Izvanredno--Britanskiyat-parlament-othvarli-sdelkata-za-Brekzit--sklyuchena-mezhdu-Mey-i-ES/177412/7/0", "text": "  391 депутати  в Камарата на представителите гласуваха против споразумението, а 242 го подкрепиха.   Камарата на общините на британския парламент отхвърли сделката за Брекзит с голямо мнозинство и на 15 януари.   Те не останаха доволни от козметичните ѝ изменения по отношение на \"предпазната мрежа\" за границата на Ирландия и Северна Ирландия и така Великобритания остава изправена пред неисгурност две седмици преди Деня Брекзит - 29 март.    \"Това не решава проблемите ни\" и трябва да се определи следващата стъпка - дали напускането да бъде отменено, дали да има втори референдум или различна сделка, каза Мей, след като поражението бе обявено.    Ако споразумението за , \" \", предупреди премиерът на Великобритания Тереза Мей в началото на дебата в британския парламент, цитирана от британски медии.   Мей подчерта, че правителството е   за предпазния механизъм за Ирландия.   Европейският съюз се съгласи на форма на съвместен инструмент, който ще попречи на Брюксел безсрочно да удължава предпазния механизъм, като се позволява на Лондон да спре изпълнението му, ако се установи, че съюзът нарушава споразумението, отбеляза тя и добави, че в такъв случай Обединеното кралство може да прекрати финансовите плащания, докато ЕС не се върне към изпълнение на договореностите.   . \"Няма да има допълнителни интерпретации на интерпретацията. \"Нека говорим напълно ясно за този избор:     Ако отхвърлят тази опция, в четвъртък тя ще им предложи да подкрепят идеята за ограничено отсрочване на Брекзит. Полето ѝ за маневри зависеше от това колко поражение ще претърпи по време на вота, обясни репортер на Би Би Си, когато започна гласуването.   Мей договори текст от близо 600 страници след дълги месеци преговори и отхвърлянето му поставя въпроса за оцеляването й начело на правителството.     Днешното гласуване създава объркване и в ЕС. \"Свършиха ни идеите\" как да се реши ситуацията в следващите 17 дни, каза малко по-рано за обществената телевизия неназован европейски дипломат.   \"Нека бъда ясен. Ако няма споразумение за напускане, това означава, че няма преход\", написа в \"Туитър\" главният преговарящ от името на Евросъюза Мишел Барние  ", "date": "2019.03.12", "title": "Извънредно! Британският парламент отхвърли сделката за Брекзит, сключена между Мей и ЕС"}
{"url": "http://epicenter.bg/article/Avtorkata-na--Gratsko-kafe--Katerina-Hapsali-predstavya-noviya-si-roman-v-NDK/177403/6/0", "text": "Настана часът да ви поканим на премиера на една от най-дългоочакваните български книги. Авторката на „Гръцко кафе“ Катерина Хапсали ни повежда на опияняващо пътешествие с новия си роман, който носи заглавие „Сливовиц”. От 13 март в книжарниците!   „Сливовиц“ (240 стр., цена: 15 лв.) е книга за откриването на Дом, но не като място в пространството, а като място в сърцето. Млада жена с успешна кариера е на ръба на екзистенциална криза. По пътя към спасението тя преминава през илюзорна любов, физическо насилие, безсънни нощи и пресушени бутилки. И през пречистващо приятелство, което преодолява географските разстояния и свързва два човешки свята в духовно родство. По думите на Светлозар Желев „Сливовиц” е  , една    е известна българска журналистка и писателка. С романа „Гръцко кафе“, който светкавично се превръща в бестселър, влиза стремглаво в писателските среди. „Кафето“, както бързо става популярно сред читателите, грабва наградата „Перото“ в категория проза за 2015 г., както и приза „Цветето на Хеликон“ за 2016 г. През 2017 г. излезе дебютната стихосбирка на Катерина Хапсали - „През девет планини“.   Премиерата ще се състои на 21 март, четвъртък, от 19:00 ч. в КЛУБ 1, НДК! В ролята на водещ влиза Драгомир Симеонов, а големите български актьори Руси Чанев и Койна Русева ще предложат избрани откъси на вниманието на публиката. – Два големи бърбъна. В една чаша. Без лед. Казвам го с подкупваща усмивка и кимвам към бутилката „Джентълмен Джак“ на рафта. Човекът срещу мен се ококорва. Малко след осем сутринта е, а някаква руса жена с размазана спирала под зачервените си очи иска гигантски джак облегната на тезгяха на кафенето. Същото кафене, което вечер понякога се превръща почти в бар  – когато кварталните лентяи решат да ударят по още една табла и почнат, улисани в играта, да поръчват бира след бира… Виж, бърбън не си поръчват. Камо ли водна чашa с това питие. Знам, че ако трябва да бъда прецизна, не бива да наричам „Джак Даниълс“ бърбън, а „Тенеси уиски“. Но процесът по финалното омекотяване на уискито – преминаването му през филтър от въглени на сладък клен, е нелепо уточнение предвид мястото, на което се намирам. А и надали интересува някого. Аз може и да познавам отровата си добре, но това е само защото обичам да се съсипвам изискано. Тук дори фактът, че си поръчвам нещо различно от бира или евтина водка, е вече събитие. Барманът – попрехвърлил петдесетте, но още наричан свойски „момчето“, домъкнал някога тази бутилка „Джак“ за престиж и тя си стояла тук от сума ти време, пълна и запечатана, на централния рафт. Така както една моя леля слагаше хубава кутия бонбони на видно място в бюфета си, „да замирише къщата на виенски салон“, и не я отваряше с години, докато хартията ѝ не почне да променя цвета си. Шишето „Джентълмен Джак“ било извор на шеги и закачки сред посетителите и фетиш за няколкото сериозни алкохолици сред тях. Не заради цената на питието, разбира се – всеки би могъл да си позволи подобна поръчка понякога. А защото каквото и да купува, човек едновременно определя и собствената си стойност. Познавам бедни артисти, които с широк жест дават последните си пари, вдигайки шумен тост. Както и хора от комфортните пасбища на средната класа, които пазаруват единствено на промоция. Е, в това кафене артисти не стъпват. А историята с прослoвутия „Джентълмен Джак“ стигна до мен през бъбривата ми съседка, с която живеем в съседния вход. Не че държа да съм запозната с подобни махленски детайли. Но как да спреш словесния поток на жена, приклещена от самотата на застаряваща бивша красавица. Жена, чийто живот минава в колекциониране на квартални истории, сюжети от сериали и оправдания за все по-рехавите посещения на учениците ѝ по солфеж и пиано. За радост на голяма част от съседите, които вместо клавирни инструменти предпочитат класическото щракане с пръсти. Но да оставим музикалните вкусове на нашия вход и да се върнем на факта, че очаквам да замъгля допълнително тази и без това мъглива мартенска сутрин с конска доза бърбън – закуска за шампиони. Истината е, че в това кафене кракът ми не бе стъпвал до днес. Обикновено ходя по друг тип места. Такива, в които по-важно от това да бъдеш, е да бъдеш видян. Но точно сега искам тъкмо обратното  – да се сгуша в комфорта на относителната си анонимност. Сред хора, които не знаят името ми, макар и да са ме мяркали из квартала. Та нали самият Тенеси Уилямс беше заключил, че най-добре се плаче пред непознати… Ето, второ споменаване на думата „Тенеси“ за деня. Понякога се вторачвам в подобни детайли. – Е, ще ми налеете ли? Започвам да нервнича. Знам, че поръчката ми е необичайна. Но като човек от рекламния бранш, години наред повтарям кухата консуматорска мантра, че клиентът винаги има право. Понякога даже успявам да си повярвам. Като сега. Пък и стъписаното изражение срещу мен все повече ме изнервя. И без туй напрежението тиктака като бомба с часовников механизъм в неспалата ми глава и всеки момент ще избухне в истерия. Ако не клъцна правилната жичка с ударна доза твърд алкохол. Човекът се задвижва по-скоро от рефлекс, отколкото от желание. Отваря бааавно бутилката, все едно му се свиди, и още по-мудно отмерва два големи джака с метално канче, което пронизва естетическото ми чувство. Все си мисля, че сервирането на питие трябва да е изискано като в класически филм – с естествена прецизност ръката на бармана да отлее желаното количество от една вече преполовена бутилка, докато очите му те гледат съзаклятнически, а отнякъде звучи Шърли Беси... Нищо подобно не се случва, уви. Питам какво дължа и оставям пари на тезгяха. – Задръжте рестото. Знам, че давам твърде голям бакшиш. Надявам се, че така показвам поне мъничко превъзходство. И че поръчката ми ще се възприеме по-скоро като проява на екстравагантност, отколкото като акт на сутрешно отчаяние. Облакътявам се на една от масите. Истината е, че не бързам заникъде. Преди малко отведоха с белезници последния ми приятел. Добре че се намесиха съседите – след поредицата шумни скандали и тряскане на врати нощ подир нощ. Самата аз надали щях да викна полиция. Не дори и след онзи удар, който сякаш развъртя като с тирбушон шията ми и не знам как главата ми не изхвръкна и не се заби като кървава комета в тавана. Все си мислех, че мога да се справя с тази стена от гняв срещу мен. Но дори и двамата полицаи със завидна физика и несравнимо повече опит едвам обуздаха разфучалата се стихия. Демоните дават на човек почти свръхестествена мощ, а да се бориш с чужди бесове, е загубена кауза. Само стопанинът им може да ги върже и укроти... В кафенето влизат няколко чичовци, към които на село спокойно можеш да се обърнеш с „дядо“. На онази особена неопределена възраст, която кара всички мъже да изглеждат странно еднакви. Защото белезите на живота са покрили със сходно разочарование някога различните им лица. Поръчват си кафе за по петдесет стотинки, дочувам оживен шепот. Не е нужно да се напрягам, за да разбера, че обсъждат именно мен. Не стига че съм някакъв чужд елемент, освободил духа от бутилката (да, тяхната заветна, легендарна бутилка!), ами вече съм отворила и стар червен лаптоп. Ударите по клавиатурата му се чуват отчетливо. Май дойде моментът официално да ви се представя. Казвам се Александра и съм на трийсет и пет години. Точно в този момент не съм сигурна дали ще навърша трийсет и шест. Трагично ли ви звуча? Няма да се учудя, ако е така. Животът е трагедия за тези, които чувстват, и комедия за онези, които мислят. Установил го e френският есеист Жан дьо Лабрюйер. А от неговия XVII век до днес не сме мръднали в нищо съществено. Колкото и да смятаме, че държим юздите на света във всеки технически дребен детайл, още сме малки и объркани пред грандиозната мистерия на човешката ни природа. – Не можеш без мен, аз вече съм част от теб! Така изкрещя моят приятел, докато полицаите го влачеха към асансьора. И хем не беше прав, хем беше. Защото истината е, че можеш да оцелееш и без всяка любов, колкото и непосилно да ти изглежда това в първия миг след раздялата. Замислете се: колко хора са твърдели, че не могат да живеят без вас, а после изобщо не са бързали да се преселят в Отвъдното? Но и всяка любов става завинаги част от теб... Може да не се сещаш често за нея, може да я затвориш в най-непрогледния зандан на сърцето си, но тя е парченце от пъзела на твоето същество. Парченце, без което не си цял. Как да изтриеш онези, чертали заедно с теб кривата на живота ти? Те са в теб, ти си в тях. Неизбежност. – Вкусно ли е уискито? – пита ме на крак до моята маса един чичо-дядо. От онези особено заклети квартални айляци, които рано щурмуват кафенето, за да заемат удобни позиции. Измервам го с поглед  – от нахалните му очи и усмивката с жълто-кафяви зъби, през размъкнатия пуловер и долнището на анцуг до чехлите „за навън“. Какво иска от мен този човек? Решавам да не отвърна. А той, уловил презрителния ми поглед, се дръпва встрани. И все пак някакво дяволче в мен проговаря: – Всъщност е „Тенеси уиски“. Поне научете разликата! Прехапвам устни. Защо се заяждам? Та нали човек е толкова малък или голям, колкото дребни или сериозни противници си избира. Чичо-дядото, слава богу, не отговаря. Една нелепа схватка по-малко… Отпивам от добрия стар джак, задържам глътката дълго в устата си. Знам, че след тези двеста милиграма светът ми няма да стане по-разбираем, но поне ще го преглъщам по-лесно. Казах, че искам да ви се представя. Какво да ви разкажа за себе си? Може би това, че твърде дълго работех в рекламния отдел на модно списание, ловко убеждавайки хора с пари да инвестират в пясъчни кули. Но дали това ме описва? Нека прибавя и факта, че в края на деветдесетте години заминах да уча медии и реклама в Охайо и се върнах внезапно три семестъра преди да завърша – заради зле умиращата ми майка. Часът на нашата смърт е рядко въпрос на избор, но в самото умиране може да покажем стил и характер. Майка ми не се справи добре. Вайкаше се театрално пред все по-отчетливите стъпки на неизбежното. Отказваше да приеме финалното спускане на завесата. Правеше това, което категорично бе заклеймявала цял живот: хленчеше. Трудно ми беше да разпозная в мрънкащите контури под завивката онази жена, чието ледено строго присъствие ме караше да изгризвам ноктите си до кръв от съвсем малка. Кога всъщност сме истински: когато живеем или когато умираме? И ако само дъхът на смъртта отвява от лицата ни маските, можем ли да кажем, че някога автентично сме съществували? Кой знае  – ако майка ми бе осъзнала по-рано колко крехка и смъртна е, може би щеше да пълни с повече смисъл отпуснатите ѝ от вечността мигове. Моето връщане, естествено, не я излекува, само леко облекчи съвестта ми. Не че имах някаква вина за свирепия рак. Не аз се тровех десетилетия наред с омраза към самия живот, който рано или късно си отмъщава, ако не е обичан... Но когато от дете слушаш обвинението – независимо дали си счупила чаша, или си се прибрала с петица, – че ще вкараш някого в гроба, някак редно е да присъстваш на тържественото събитие. Не се върнах в Щатите след погребението на майка ми. Да притежавам американска диплома, не беше мой, а неин фетиш. Заедно с тялото ѝ в земята зарових и всичките ѝ свирепи изисквания. Осъзнах колко дълго бях вървяла превита под тежестта им. Беше като да се сбогуваш внезапно с гърбица – в първия момент се чувстваш ограбен. Майка ми така и не разбра колко различни сме всъщност: докато тя кроеше винаги някакви планове, аз просто имах мечти. Така и не се научих да ги подреждам и степенувам. Отказвах да мисля за полета като за траектория. Дори и сега, на трийсет и пет, в моментите ми на ентусиазъм не посочвам с пръст някаква цел, а ги размахвам. Крилете. Живея в софийски квартал, който минава за средно добър, без претенцията да бъде „престижен“. В приличен апартамент, вързан с ипотека, която най-вероятно ще изплащам до сетния си дъх, че и след това. Но какво пък. Тъй или иначе, вечно дължим нещо някому, а най-вече на себе си. Нямам деца. Нито котки, кучета и прочие пухкави същества, които гордо да показвам с родителско умиление. Обичам хубавата храна, но не умея да готвя. Мога да различа всякакви видове суши и нудълс с просто око; на работни обеди експертно поръчвам десерти с имена като „Мате чийзкейк“ или „Сълза от Везувий“, но вкъщи съм сръчна единствено със салатите. Докато ги вадя от опаковките им и ги овкусявам с готовия сос. Знам, че някъде в мен живее и една по-женствена Александра. Просто двете още не сме се срещнали. Вземам, или поне вземах, добри пари за момиче от средната, амбицирана да надскочи себе си класа. Онази, която не иска да пазарува единствено на промоция. И която държи да показва как денят ѝ започва с преглед на световния културен афиш. Твърдят, дори убедително, че съм хубава. От известно време не съм сигурна дали това е така. Трудно е да видиш човека срещу теб в огледалото през премрежени от алкохол или сълзи очи. Ето, това е нещо като бърз автопортрет. Или поне набързо нахвърляни щрихи. Както вече ви казах, всеки човек е сбор от хората, шествали из живота му. За да ме проумеете, трябва да познавате тях. В техните черти, чувства и жестове може и аз да се открия накрая. Все пак най-важната врата на познанието винаги се отваря навътре. А човек разказва не толкова за да каже нещо на другите, колкото сам да го разбере. Затова тракам усилено по тези клавиши сега, в компанията на великански джак и зяпнали хора наоколо. Телефонът ми изписуква. Съобщение. „Добро утро за теб, лека нощ за мен, скъпо момиче. Надявам се, че не танцуваш на някой перваз. Ако е така, влез вътре. До утре.“ Усмихвам се за първи път в тази размазана от снощна спирала утрин. После пожелавам през седем часа разлика „лека нощ“ на Боб. Боб Спанич. Моят ангел пазител, когото никога не съм виждала. Но колцина щастливци си виждат приживе ангелите? Ти спи, приятелю. Аз ще разказвам. На теб, на света, но най-вече на себе си.", "date": "2019.03.12", "title": "Авторката на „Гръцко кафе“ Катерина Хапсали представя новия си роман в НДК"}
{"url": "http://epicenter.bg/article/Izleze-chetvartiyat---posleden-tom-ot-poreditsata--Diplomaticheska-entsiklopediya-/177408/6/0", "text": "След дълга пауза от излизането на първите три тома, на книжния пазар вече може да бъде открит и четвъртият – последен том от поредицата „Дипломатическа енциклопедия“, издадена от Университетско издателство „Паисий Хилендарски“ - Пловдив.   Личностите са двигателите на човешката история. Без някои техни действия тя би имала съвършено различен ход. Без някои техни прояви тя не би била толкова величава. Едни са оставили трайна следа, пример за поколенията, а други са записали с кръв имената си, превръщайки се в символ на човешкото отрицание и омраза. Между всички тях обаче има нещо общо – те са творци на историята, добра или лоша, възхвалявана или заклеймявана.   Четвъртият том на енциклопедията съдържа над 1200 политически портрета – от създателя на първата „световна“ империя Саргон І до Путин, Тръмп, Меркел, настоящия български министър-председател и държавния ни глава. Сериозен принос е включването на биографични данни за сравнително по-малко познати дейци от Африка, Азия и Южна Америка.   В този том е включена и информация за над 200 династии, управлявали, а някои от тях – и все още управляващи голяма част от света. Читателят ще открие и крилати мисли и фрази, достигнали до нас през вековете. Настоящият том съдържа и специално подбрани тестове, чрез които могат да бъдат проверени знания по теми от всички томове на Дипломатическата енциклопедия.   Изданието е предназначено да подпомага дейността на българските дипломатически агенти и на политическите дейци. То би представлявало интерес и за читателите, които са изкушени в темата. Съставител на „Дипломатическа енциклопедия“ е покойният вече дипломат от кариерата д-р Димитър Романов, а върху съдържанието е работил сериозен авторски колектив.", "date": "2019.03.12", "title": "Излезе четвъртият – последен том от поредицата „Дипломатическа енциклопедия“"}
{"url": "http://epicenter.bg/article/Zabavyaneto-na-germanskiya-rast---ne-prosto-izstivane-na-pregryavashta-ikonomika/177373/11/0", "text": "Месец след месец става все по-сигурно, че двигателят на германската икономика няма да ръмжи, а само ще мърка. Тази година прогнозите за растеж варират между 0,7% според последните данни на Организацията за икономическо сътрудничество и развитие (ОИСР) и 1,3% според Международния валутен фонд (МВФ).  Но натрупващите се негативни икономически сигнали създават опасения, че студът от миналата есен, довел до ненадеен спад на брутния вътрешен продукт, не е обикновено изстиване на прегряваща икономика. Той може да възвестява навлизането в по-сложна икономическа фаза за Германия, пише френското издание Les Echos.  За да се убедим в това, достатъчно е да видим затрудненията на германската автомобилна индустрия - двигател на германския модел, основан на промишленото производство, предназначено за износ. Тя съставлява една пета от националната индустрия и изнася над три четвърти от произведените автомобили. Камъчетата, които се натрупват на пътя й, олицетворяват предизвикателствата, пред които е изправена Германия.    Забавянето на продажбите през третото тримесечие със сигурност се дължи на въвеждането на нови стандарти за борба със замърсяването от автомобилите през септември. Но очакваното наваксване не се случи. Със или без нормите против замърсяване германските коли в действителност се продават по-малко, особено в Китай и САЩ, които са двата им основни пазара.  За първи път от две десетилетия китайците са купили по-малко коли миналата година, а забавянето на растежа на китайската икономика е причина за тази тенденция. През януари броят на произведените нови автомобили е намалял отново. Колкото до САЩ, течащите преговори за предотвратяване на мита са още по-голяма заплаха за Германия, чийто търговски излишък от 22 млрд. евро, свързан с продажбите на автомобили, предизвиква недоволството на президента Доналд Тръмп.  Новият геополитически и икономически ред, при който страните издигат митнически бариери помежду си в условия на забавен растеж на световната икономика, е истинска заплаха за германската индустрия като цяло. За това свидетелстват поръчките в сектора, които през януари отбелязаха неочакван спад от 2,6% на месечна и 3,9% на годишна основа.  Според данните на Германската статистическа служба вътрешното търсене е намаляло с 1,2% през януари, но това в чужбина се е свило с 3,6%. Спадът при страните извън еврозоната е достигнал цели 4,2%.    Към тази заплаха се прибавя и технологично предизвикателство. За пореден път автомобилният сектор е добър пример. В страната, в която господстват дизелът и мощните автомобили, голямата тежест на сектора разкъса отвътре революцията на електромобилите. Германските домакинства, които пострадаха от скандала с дизела и забраните за движение в централните градски части на този вид автомобили, побързаха да се насочат към алтернативни решения.  Произведените електрически, хибридни и газови автомобили са се увеличили с 54,2% миналата година, докато дизеловите коли са намалели с 16,9%. В резултат на това изоставане сред 20-те най-продавани модела електромобили в света днес няма нито един германски. Местата са заети от американски и азиатски коли, показва проучване на Центъра за изследване на слънчевата енергия и водорода в Баден-Вюртемберг.  Автомобилите не са изключение. Класация на германския институт „Фраунхофер“ и Европейския център за икономически изследвания от декември установи, че Германия остава сред четирите най-иновативни страни в света заедно със Сингапур, Швейцария и Белгия, но дистанцията с водещото трио се увеличава, а със следващите страни в класацията намалява.    Стабилното финансово положение на германските индустриални шампиони им позволява да се развиват по-бързо. Пример е Volkswagen, която обяви инвестиционен план на стойност 11 млрд. евро в идните пет години, от които 9 млрд. евро за електрически автомобили. Но в същото време те трябва да преодолеят недостига на работна ръка, който ограничава производствените им мощности. На фона на застаряването на населението си Германия ще се нуждае от 260 хил. имигранти на година в идните 40 години, сочат данни на фондация „Бертелсман“.  Германското правителство прие през декември законопроект за смекчаване на условията за имиграция за квалифицираните чуждестранни служители. Но демографското предизвикателство е удвоено от крещящата липса на инфраструктура. Спадът на нивото на река Рейн миналото лято, през която преминават близо 10% от общия пренос на стоки в Германия, допринесе за понижаването на брутния вътрешен продукт на Германия и разкри липсата на железопътни или шосейни алтернативи. Телекомуникационната инфраструктура също буди тревога – качеството на 4G покритието е толкова разнородно, че икономическият министър Петер Алтмайер го определи преди няколко седмици като „напълно смущаващо“.  Според експерти на германската банка KfW близо 159 млрд. евро са необходими за възстановяването на инфраструктурата. Германия има предимството, че е просперираща страна. „Между 2014 и 2019 г. данъчните приходи в страната са нараснали с 280 млрд. евро, но само 25 млрд. евро са били използвани за повече инвестиции заради липсата на политическа воля“, подчертава директорът на института Ifo Клеманс Фуест.  Той посочва недостатъчната подкрепа на германското общество, което не е готово да се раздели с придобивките си. Без промяна на отношението устойчивостта на германския просперитет е под заплаха.   ", "date": "2019.03.12", "title": "Забавянето на германския ръст - не просто изстиване на прегряваща икономика"}
{"url": "http://epicenter.bg/article/Valentin-Radomirski--Ako-sdelkata-za-Brekzit-bade-prieta--srokat-za-napuskane-mozhe-da-se-udalzhi-/177383/11/0", "text": "Главният прокурор на Великобритания, който е и юридически съветник на правителството по Брекзит, все още не е дал своето мнение за новата сделка. От това ще зависи дали има някакъв шанс довечера гласуването да мине. То е първото от евентуално три гласувания тази седмица и може би е най-доброто за Тереза Мей и за нейното политическо бъдеще. Това каза за БНР дипломатът Валентин Радомирски по повод постигнатото от Тереза Мей и Жан-Клод Юнкер ново споразумение за Брекзит. Той допълни, че основният документ по сделката не е променян, според повечето експерти в ЕС и във Великобритания. „Подписани са два нови документа, които на практика не осигуряват обещаното от Мей при предишното гласуване - създаването на едностранен механизъм за напускане на споразумението за ирландската граница или ограничаването му по време, или замяната му с алтернативно споразумение“, поясни той в предаването „12+3“ на програма „Хоризонт“. Документът, подписан тази нощ, е рекламиран като „жест от страна на ЕС към загрижеността, която проявява част от английските депутати“ относно досега сключеното споразумение. Новият текст гласи, че ще има  споразумение за избягване на твърда граница, но то не може да бъде продължавано неопределеното във времето. „Ако довечера все пак бъде приета сделката и някои от депутатите счетат, че досегашните им възражения не са валидни след тези два документа, можем да отчетем една победа на Тереза Мей и на цялостния подход за известна твърдост при преговорите и за известно бавене. Ще имаме един вариант, в който може би ще се наложи техническо удължаване на срока по член 50 – за  напускането на Великобритания, за да може да бъде прието съответното законодателство“. Според Радомирски „не може да се говори за контрол на Тереза Мей върху нейната партия“ по въпроса за Брекзит заради особеностите на изборната система в страната, която е сто процента мажоритарна. Депутатите са  по-свързани с избирателите си по региони, а в различните региони преобладават  различни настроения спрямо напускането на ЕС, обясни той.  „В консервативната партия вече се оформят сериозни противници на Тереза Мей. Дори вече има няколко групи, една от тях доста силна, които подготвят нейната смяна, независимо дали тя ще бъде съвсем скоро, или ще  успее да изкара докрай мандата си“.  Брекзит ще остави незаличима следа в ЕС поне в две отношения, категоричен е дипломатът. Едното е, че вече е преодоляна психологическата бариера, че от ЕС не може да се излиза. „Брекзит е проява на британския национализъм, но той се  превърна в мощен стимул за национализмите в другите европейски страни. Наблюдаваме в почти всички европейски страни нарастване на национализма. Появата му е в различни форми и различно съдържание, понякога, но е факт - национализмите се усилиха и това ще бъде новото явление за ЕП“. Засега социолозите предричат, че ЕНП ще запази първенството си в ЕП, но с по-малко депутати. По-малко евродепутати ще има и ПЕС, изтъкна Радомирски. „Няма да има възможност ПЕС и ЕНП, както досега, с открити или скрити коалиции по различни въпроси да прокарват редица решения в Европейския парламент“.  Реформите в Европейския съюз няма как да не се случат, заради противоречията в последните 5 години, подчерта Радомирски.  По повод предстоящата среща между председателя на  групата на ЕНП в Европарламента Манфред Вебер и унгарския премиер Виктор Орбан в Будапеща, дипломатът отказа да прогнозира дали ФИДЕС ще бъде изключена от ЕНП, но подчерта: „Разломите вече не са само в политическите семействата, не са дори в самите парти. Това са разломи в самите общества и това е, което често разделя дори самите партии на две половини, защото едната отговаря вече  на интересите на едната част от обществото, а другата - на другата. Този разлом продължава да се задълбочава. Досегашната европейска бюрокрация не успя  да намери убедителни отговори за това как ще бъде лекуван.“", "date": "2019.03.12", "title": "Валентин Радомирски: Ако сделката за Брекзит бъде приета, срокът за напускане може да се удължи "}
{"url": "http://epicenter.bg/article/Ruski-analitik--Soros-i-Makron-svidetelstvat-za-krizata-na-zapadniya-neoliberalizam/177385/11/33", "text": "През май 2019 година ще се проведат избори за Европейски парламент. Предстои да бъдат избрани 705 депутати, представляващи близо 500 милиона граждани на 27 страни-членки на Европейския съюз. В момента много политици и обществени дейци посвещават своите изказвания на перспективите от тези избори.   Ние поставихме една до друга тези две силно различаващи се една от друга фигури, принадлежащи към различни поколения, защото ги сближават паническите настроения по отношение на настоящето и бъдещето на Европа, пише руският писател, историк и журналист Игор Шумейко в материал за електронното издание на руското списание „Фонд за стратегическа култура“, представен от Агенция \"Фокус\" без редакторска намеса.   Свеждайки списъка на претенциите си към Европа до личния си враг Виктор Орбан, 88-годишният финансов спекулант твърди, че „всичко е остаряло“:  „За съжаление, на тези избори (за Европейски парламент през май 2019 г) антиевропейските сили имат сравнително преимущество. Има няколко причини за това... В Германия Съюзът ХДС/ХСС работеше добре, докато не се появи значителна партия от дясно... Ситуацията се промени след подема на екстремистката „Алтернатива за Германия“ (АзГ)...   Лейбъристите и консерваторите са разделени вътрешно, като същевременно техните лидери – съответно Джереми Корбин и Тереза Мей – са толкова твърдо решени да осъществят Брекзит, че им се наложи да стигнат до сътрудничество помежду си, за да го направят. В Италия електоратът, който подкрепяше Европа и имиграцията, попадна в ръцете на антиевропейски политици: партията „Лига“ и „Движението 5 звезди“...   Трудно е да си представим по какъв начин проевропейските партии могат да победят на изборите през май, ако не поставят интересите на Европа над своите собствени“.  За разлика от престария Сорос, 41-годишният Макрон в Обръщението си към французите и европейците, публикувано в Le Parisien на 4 март, излезе с лозунга „За европейски ренесанс!“.    „Никога досега – казва френският президент – Европа не е била в толкова голяма опасност. Символ на това стана Брекзит. Той символизира кризата на Европа, която не можа да реагира на нуждата на своите народи в защита от големите сътресения на съвременния свят. Той също символизира европейския капан...  Кой каза на британците истината за тяхното бъдеще след Брекзит? Кой поговори с тях за загубата на достъпа до европейския пазар? Кой спомена рисковете за мира в Ирландия след възстановяването на старата граница?... И този капан грози цяла Европа...“  И Сорос, и Макрон идентифицират излизането на Великобритания от Европейския съюз, този наднационален (глобалистичен) проект за Западна Европа, с триумфа на „антиевропейските“ сили.   Само че европейският живот вече отхвърля тези опити.  Макрон, изреждайки в своето пространно „Обръщение към французите и европейците“ актуалните политически и обществени проблеми, успя нито веднъж да не спомене движението „жълти жилетки“, сякаш това е шум от няколко ученици от високите класове и футболни фенове.   С това движение Франция казва „не“ на властта на банкерите-глобалисти.  В една от най-големите европейски страни се разрази социална буря, каквато французите не са виждали, може би, от 1968 година.   провеждана от правителство, което е отдало част от национално-държавния суверенитет на структури на наднационална космополитическа власт.  Остаряла е не Европа. Остаряла е неолибералната идейна система, наложения „от господарите дискурс“,    През XIV-XVI Ренесансът в Европа е бил свързан с пробуждането на националните сили,   В политиката от епохата, Ренесансът бележи движението към суверенитета на нациите и всичко това завършва с Вестфалския мир от 1648 година и утвърждаването на „Вестфалската система“ на суверенните държави. Преди това субекти в Европа са били само монарсите, а пирамидата на техните титли се е свеждала до даряваната от римските папи титла крал и императора на Свещената Римска империя...   уморен от „кръстоносните походи“ на Балканите, в Афганистан, Ирак, Сирия и Либия да намери своето място в редиците на другите съвременни идеологии?  Или отхвърлянето на претенциите за цялостно господство над света и „глобално управление“   ", "date": "2019.03.12", "title": "Руски аналитик: Сорос и Макрон свидетелстват за кризата на западния неолиберализъм"}
{"url": "http://epicenter.bg/article/Svetlana-Sharenkova--V-Bryuksel-vkupom-nepotrebni-stanaha-/177405/11/0", "text": "„Всички съгрешихме и вкупом непотребни станахме!”  С този цитат от Библията, изречен в Парламента от известния учен акад. Благовест Сендов броени дни след 10 ноември 1989 г., започна българският преход. Дали в Европейския парламент ще се намери доблестна личност, която да признае, че брюкселският елит отдавна е грешен, ояден и непотребен. Това най-добре го показват две гласувания от вчера – на резолюция за нови санкции срещу Русия и за спиране на проекта „Северен поток 2”.   Със сигурност тези решения са в разрез с позициите на повечето национални държави и народи, които не споделят русофобската истерия на елита. И въпреки че от отиващия си Европарламент, никой не се интересува, срамно за Европа е да се приемат подобни решения.   Защото Европа продължава да губи от санкциите срещу Русия и рискува да плаща прескъпо за американските бази... Обслужването на тази политика е срам за Европа и за това е нужен нов европейски елит! Доказва го фактът, че европарламентаристите даже не са проявили творчество в опитите да „мотивират” своите русофобски опуси: руска намеса, руски хакери, Украйна, Сирия, Венецуела, Централна Африка и енергийна зависимост!? Русофобски мантри, на които малцина вярват.   Все по-ясно става, че евродепутатите са само формално от десни, леви, зелени или либерали. В ЕП съществува една много мощна парламентарна група – тази, която защитава интересите на Вашингтон. Това лепкаво и оплетено в зависимости задкулисие трябва да бъде разсечено. А това рано или късно ще се случи, защото европейските народи са все по-гневни на елитите - заради мигрантите, заради ислямизацията, заради растящото неравенство, заради разбиването на социалната държава, заради джендърите...   Всички тези провали не могат да се прикрият под неадекватното смокиново листо на патологичната русофобия… Чест прави на групата на българските социалисти в Европарламента начело със Станишев, че изпълни решенията на Конгреса на БСП и гласува против антируските санкции. Така защити националния интерес, честта на своята партия и волята на избирателите. Дали същото ще може да се каже за другите български партии? В днешната българска политика и търсенето на смел глас на българския интерес в Европа явно БСП е единствената алтернатива на властващото статукво. ", "date": "2019.03.12", "title": "Светлана Шаренкова: В Брюксел вкупом непотребни станаха "}
{"url": "http://epicenter.bg/article/Valentin-Vasilev--Alo--desnite-lideri---Radan--Petkan--Dragan--vie-razedinyavate-desnite-izbirateli-/177409/11/0", "text": "  \"Трябва да призовете и да помогнете на хората от градове и села да създават клубове на обединената десница\", пише на страницата си във фейсбук бившият син депутат и министър от правителството на ОДС Валентин Василев.  По думите му  хората \"трябва да изберат сами своите лидери по места. И когато местните структури станат достатъчно много, техните избрани лидери трябва да напълнят зала 1 на НДК и да изберат националните си лидери\". \"Някои от вас ще бъдат избрани, а други може би не. Но тези, които бъдат избрани, от малки самоназначили се лидери без политическо бъдеще ще се превърнат в големи легитимни лидери, зад които стоят реални хора. Юридически това означава създаване на нова политическа сила, но на практика това е обединяване на хора, които в миналото са били заедно, били са много и силни, печелили са избори и са управлявали България\", пише Василев обосновавайки как да се създаде нова дясна парттия.     . Извинявайте, че не помня имената на всички вас, но вие сте толкова много и толкова непознати на обществото, че това е доста трудна задача. Дълго време мълчах и гледах как синият ни кораб потъва, но реших, че вече е време да ви се обадя.   От години насам вие твърдите, че сте автентичната десница на България /или нейни наследници/, че сте опозиция на управлението на ГЕРБ, че ще обединявате демократично мислещите българи и други подобни...   Не сте опозиция, защото участвахте в управлението на ГЕРБ, а и до ден днешен стотици ваши членове участват в това управление на различни нива. Не сте и наши наследници, защото ако бяхте, щяхте да наследите и хората, които ни подкрепяха – над 2 милиона преди 20 години.   Както личи от последните изборни резултати и социологически проучвания, вие не сте и обединители на демократичната общност в България. Защото      То не бяха Сини коалиции, Реформаторски блокове, Да Българии... Всъщност с тези над 30 десни партийки, повечето от които фантоми или състоящи се само от своите лидери, вие не обединявате, а обърквате и разединявате десните избиратели. Те не ви вярват и все по-малко от тях гласуват за вас. Поради това „автентичната“ десница няма да има и свой представител в следващия Европейския парламент. Защото хората вече не знаят кой от вас е автентичен и кой не е...    За това състояние на десницата не обвинявам само вас.   Но това са миналото и настоящето. По-важно е какво може да се направи в бъдеще.   .   Трябва да призовете и да помогнете на хората от градове и села да създават клубове на обдинената десница, или както искате наречете новата обединена политическа сила. Те трябва да изберат сами своите лидери по места. И когато местните структури станат достатъчно много, техните избрани лидери трябва да напълнят зала 1 на НДК и да изберат националните си лидери. Някои от вас ще бъдат избрани, а други може би не.        Новата политическа сила ще даде и възможност за приобщаване на хилядите млади хора, които споделят нашите ценности, но досега са лишени от политическа изява и политическо представителство. Всъщност това не е нищо ново – това е нормалният път за създаването на модерна демократична политическа сила.   По този път, но много отдавна, са минали едни от най-големите европейски партии, които познаваме днес.    Освен това тези партии изчезват веднага, щом лидерът им излезе от политиката.    Драги ми десни лидери, убеден съм, че много от вас осъзнават и споделят това, което ви пиша. Въпросът е дали имате силата и смелостта да се захванете с това дело. -------------------------", "date": "2019.03.12", "title": "Валентин Василев: Ало, десните лидери – Радан, Петкан, Драган, вие разединявате десните избиратели!"}
{"url": "http://epicenter.bg/article/Petkova--Nadyavam-se-pregovorite-po-AETs--Belene--da-dadat-dobar-rezultat/177334/4/0", "text": "Надявам се в хода на преговорите по АЕЦ „Белене“ в следващите 12 месеца да има един добър резултат. Това каза министърът на енергетиката Теменужка Петкова за процедурата за избор на стратегически инвеститор за АЕЦ „Белене” в „Тази сутрин“ по бТВ. „Предстои да разберем дали ще има АЕЦ „Белене“. Горещо се надявам процедурата да приключи с успех, защото наистина такъв един проект е важен както за България, така и за целия регион“, каза Петкова.   Без участието на руския конструктор и производител на оборудването за АЕЦ „Белене“ „Росатом”, проектът за централата няма как да бъде реализиран, посочи още енергийният министър Теменужка Петкова. По нейните думи именно поради този факт едно от условията е компанията да бъде привлечен към проекта.  Петкова изрази надежда всички компании, които са заявили интерес и на които страната ще изпрати покана за стартиране на процедура за търсене на стратегически инвеститор, да потвърдят своя интерес и в рамките на 90 дни след публикуването ѝ в Европейския вестник да отправят заявление за интерес.  „Предстои да разберем дали ще има АЕЦ „Белене”. Горещо се надявам процедурата да приключи с успех, защото проектът е важен както за България, така и за целия регион“, добави министърът на енергетиката.  Вчера официално стартира процедурата за избор на стратегически инвеститор по проекта АЕЦ „Белене“. До момента предварителен интерес към строежа на „Белене” са заявили държавната Китайска ядрена корпорация, корейската Хидроатомна корпорация и френската „Арева”.  Според Петкова блокиращата квота на държавата е едно от условията, които защитават в голяма степен националния интерес.  Проектът е нотифициран пред Европейската комисия, той е одобрен от Европейската комисия през декември 2007 г. Трябва допълнително да нотифицираме ЕК за промените в инвестиционния проект, обясни Петкова относно съгласуването с Еврокомисията.    Според министър Петкова фактът, че до този момент има заявен интерес и са водени разговори с най-голямата китайска ядрена компания, с General Electric и с корейската хидро-атомна корпорация, показват, че има интерес към реализацията на този проект.   „Процедурата е достатъчно гъвкава, така че тя ще създаде възможност за водене на преговори с потенциалните стратегически инвеститори, с потенциалните миноритарни инвеститори или с потенциалните желаещи да закупят електрическа енергия на база на дългосрочни договори, така че се надявам в хода на преговорите в следващите 12 месеца да има един добър резултат“, заяви още Петкова.   Тя уточни, че срокът е индикативен. „Той започва да тече от датата на публикуване на поканата в официален вестник на ЕС. След публикуване на поканата в Европейския вестник започва да тече първо срока 90-дневния за подаване на заявления и по принцип този индикативен срок, който сме определили в рамките на 12 месеца“, допълни още министърът не енергетика.   Петкова обясни, че блокиращата квота е едно от условията, които защитават в голяма степен националния интерес. „Ние ще имаме възможност да участваме в целия процес както по изграждане, експлоатация и съответно извеждане от експлоатация на ядреното съоръжения“, допълни министърът. Тя уточни, че не е задължително тя да бъде съответно 34%, а може да бъде и по-малък процент.   Министърът на енергетиката отговори и на въпроси, свързани с продължаването на проекта \"Турски поток\" през България. Всички европейски правила са спазени за „Турски поток“, а най-голямата гаранция пред Европа, че един проект ще се случи, е да бъдат спазвани именно правилата, к аза още министърът на енергетиката.   „По отношение на реализацията на този проект, всички европейски правила са спазени“, каза Петкова и уточни, че е по-удачно проектът да се нарича „Балкански поток“.   „Когато някой иска гаранции, говори, че правителството трябва да издейства такива, че ние нямаме гаранции от Брюксел, ще кажа следното: нека си спомним защо беше спрян проектът „Южен поток“. Той беше спрян заради грубо нарушение на първо място на третия либерализационен пакет и на второ място беше спрян поради нарушения в областта на обществените поръчки“, допълни Петкова.   „Българският премиер, българското правителство се борят единствено и само за националните интереси“, каза още министърът на енергетиката.", "date": "2019.03.12", "title": "Теменужка Петкова: Без Русия проектът АЕЦ „Белене“ е невъзможен!"}
{"url": "http://epicenter.bg/article/KZK--Nyama-monopol-na-pazara-na-goriva-/177347/4/0", "text": "Комисията за защита на конкуренцията не откри монопол на пазара на горивата. В секторния анализ регулаторът дава единствено препоръка за електронна платформа в складовете, предава БНР.  От извършения анализ на цените на дребно на бензин А95 и дизеловото автомобилно гориво през миналата година в различните географски региони на страната е видно, че увеличението на цената се наблюдава за кратък период и е осъществено постепенно.  Характеристиките на пазара позволяват такова поведение, смятат от Комисията за защита на конкуренцията и обясняват това с конкурентната среда, разходите за дистрибуция, количеството и обема на продажбите и търсенето.  В допълнение се посочва, че нетните цени на бензин Евро 95 и дизеловото гориво в страната са едни от най-ниските в сравнение с останалите страни-членки на ЕС.  Според Комисията новите нормативни разпоредби в Закона за горивата и ефектът от приложимите нормативни режими в сектора биха могли да доведат до извеждането от пазара на част от участниците и да се превърнат в непреодолима бариера за осъществяване на дейност.  ", "date": "2019.03.12", "title": "КЗК: Няма монопол на пазара на горива "}
{"url": "http://epicenter.bg/article/-Gazprom--e-uvedomil-Balgariya--che-ot-2020-spira-tranzita-na-gaz-prez-Transbalkanskiya-koridor/177380/4/0", "text": "„Газпром експорт“ е уведомил официално българските власти, че смята да прекрати транзита на газ по Трансбалканския коридор, по който се доставя газ за Турция, от януари 2020 година, съобщава Sputnik Türkiye, като се позовава на агенция Bloomberg. Новината предаде БНР.   През декември 2018 г. бе съобщено, че България ще трансформира сегашния договор между \"Булгартрансгаз\" и \"Газпром Експорт\" за транзит на газ през наша територия до 2030 г. в ангажимент на руската компания да резервира капацитет от бъдещото трасе на газопровода \"Турски поток\". Това условие е било поставено на руснаците.  Промените възлагат конкретни задачи за изпълнение до края на 2018 г. и сред тях е и регулиране на въпроса с транзитния договор, който \"Газпром\" иска да прекрати, тъй като от 2020 г. смята да спре да използва Трансбалканския газопровод през Украйна, Румъния и България до Турция, Гърция и Македония и да пренасочи доставките по \"Турски поток\". Съгласно договора обаче \"Газпром Експорт\" е длъжна да плаща транзитни такси на България, дори и да не ползва капацитета на тръбата до 2030 г. съгласно клаузата \"Пренеси или плати\" (ship or pay).   Българската министърка на енергетиката Теменужка Петкова е потвърдила, че е получено такова писмо и в телевизионно интервю е коментирала, че България си запазва правото да се обърне към арбитражен съд, за да получи дължимите до 2030 година транзитни такси.  Петкова е добавила, че българските власти ще предприемат тази стъпка, ако втората тръба на „Турски поток“ не мине през България.   В интервю за Епицентър.бг бившият изпълнителен директор на “Булгаргаз” ЕАД и на “Булгаргаз Холдинг” ЕАД д-р Любомир Денчев заяви: \"", "date": "2019.03.12", "title": "„Газпром“ е уведомил София, че от 2020 г. спира транзита на газ през България за Турция"}
{"url": "http://epicenter.bg/article/Andrey-Delchev--Reshenieto-na-KZK-e-zadalbocheno-i-profesionalno/177393/4/0", "text": "„Решението на Комисията за защита на конкуренцията е задълбочено и професионално. То е осмо за последните 10 години. Това е най-проверяваният сектор. А изводите са винаги еднопосочни – няма злоупотреба с монополно положение, няма картел, няма нарушения на Закона за защита на конкуренцията”. Това заяви в предаването „Плюс-Минус” по Нова телевизия Андрей Делчев, изпълнителен директор на Българската петролна и газова асоциация.  По-рано през деня КЗК съобщи, че не е открит монопол на пазара на горивата. Според регулатора липсата на достатъчен складов капацитет в данъчни складове и складове за задължителни запаси на горива, сложната административна процедура и значителните финансови инвестиции, свързани с изграждането на собствен склад, представляват висока бариера пред вносителите и производителите на горива. Комисията счита, че увеличението на цените на дребно на бензин А-95 Н и дизелово автомобилно гориво за 2018 г. се наблюдава за кратък период и е осъществено постепенно.  „Нормално е цените да се движат относително еднакво като тренд, защото всички купуват в общи линии от едни и същи производители и доставчици. Когато цената на едро е сходна, по сходен начин се движи и цената на дребно”, заяви още Делчев.  Той коментира, че цените обикновено не са еднакви и зависят от географското положение на всеки обект.  „Когато над 50% от цената ви е фиксирана като вземания на държавата, вие варирате в останалите 50% от цената, но не може да се вместите 30-40 стотинки, може да е 2-3-5 стотинки”, заяви Делчев.  Той коментира и проблемите с данъчните складове.  „Като Петролна асоциация не сме чули като проблем невъзможност за достъп до пазара”, заяви Делчев.  ", "date": "2019.03.12", "title": "Андрей Делчев, БПГА: Решението на КЗК, че няма монопол на горивата,  е задълбочено и професионално"}
{"url": "http://epicenter.bg/article/SASht-postaviha-usloviya-na-Germaniya--ako-reshi-da-raboti-s-Huawei/177404/4/0", "text": "Администрацията на американския президент Доналд Тръмп е казала на германското правителство, че ще ограничи споделянето на информация от службите с Берлин, ако на Huawei Technologies ѝ бъде позволено да изгради следващото поколение мобилна интернет инфраструктура в Германия, пише Wall Street Journal.  В писмо, изпратено до министъра на икономиката на Германия, американският посланик на САЩ в страната Ричард Гренъл пише, че позволяването на участието на Huawei или на други китайски производители на мрежово оборудване в 5G проект ще означава, че САЩ няма да могат да запазят същото ниво на сътрудничество с германските агенции по сигурността.  Писмото, което е изпратено в петък и е видяно от The Wall Street Journal, бележи първият известен път, в който Съединените щати специално предупреждават свой съюзник, че отказът от игнориране на Huawei може да доведе до влошаване на сътрудничеството с Вашингтон. Освен всичко друго, европейските служби разчитат силно на американските си колеги в битката с тероризма.  Представители на властите в САЩ са отказали да разкрият дали други страни са получили подобни предупреждения.  От месеци Вашингтон призовава своите съюзници да не допускат Huawei и други китайски компании до работата по критичната комуникационна инфраструктура заради опасенията, че тези фирми споделят данни с Пекин.  Но германското правителство заяви, че нищо не подсказва, че Huawei би използвала оборудването си, за да шпионира в китайска полза, така че би трябвало да ѝ бъде позволено да наддава за договори за 5G, ако отговаря на основните критерии за сигурност.  В отговор на предупрежденията от страна на Вашингтон германският канцлер Ангела Меркел заяви, че Германия сама ще определи своите собствени стандарти в сферата на сигурността за нова 5G мобилна мрежа.  „Сигурността, особено когато става въпрос за разширяването на 5G мрежата, но също и на други места в дигиталната област, е от важно значение за германското правителство, така че ние сами определяме своите стандарти“, посочи канцлерът, цитирана от Ройтерс.  По думите ѝ Берлин все пак ще обсъди тези въпроси със своите партньори в Европа, както и с тези в САЩ.  Писмото на Гренъл гласи, че сигурните комуникационни системи са ключови за отбраната и сътрудничеството между агенциите, включително в рамките на НАТО, и че компании като Huawei и държавната ZTE ще компрометират конфиденциалността на този обмен на информация.  От САЩ посочват, че ще продължат да споделят данни с Берлин, дори и Германия да позволи на Huawei да участва в 5G мрежата, но не на същото ниво, както до момента, и не със същата степен на прозрачност.    ", "date": "2019.03.12", "title": "САЩ поставиха условия на Германия, ако реши да работи с Huawei"}
{"url": "http://epicenter.bg/article/Pet-ViK-druzhestva-podadoha-vodni-proekti-po-OPOS-2014-2020--saobshti-Petya-Avramova-/177414/4/0", "text": "Пет ВиК дружества подадоха предсрочно документи за финансиране на мерки за подобряване на водоснабдяването и канализацията от Оперативна програма „Околна среда 2014-2020“.   Отличниците са Русе, Враца, Ямбол, Перник и Силистра. Крайният срок за представяне на проектите, подготвени от МРРБ при изработването на 14 регионални прединвестиционни проучвания, пред Управляващия орган на програмата е 23 април 2019 г.    Това съобщи днес министърът на регионалното развитие и благоустройството Петя Аврамова при посещението си в Перник, където участва в дискусия на тема „Европа в нашия дом“.   Останалите обособени територии, за които има изготвени РПИП и предстои подаване на проектни предложения по ОПОС 2014-2020, са: Бургас, Варна, Видин, Добрич, Кърджали, Пловдив, Сливен, Стара Загора и Шумен.   Проектът на „Водоснабдяване и канализация“ ООД – Перник предвижда инвестиции за 84 млн.лв. без ДДС в Перник и Радомир. Разходите само за строителство за двата града са 26 млн. лв. за водоснабдяване и 45 млн. лв. за отвеждане и пречистване на отпадъчните води.   За град Перник е предвидена реконструкция на над 15 км водопроводи, три нови водоема с общ обем 13 300 куб. м, реконструкция и разширение на 29,2 км канализационна мрежа и реконструкция на Пречиствателната станция за отпадни води Батановци. В град Радомир ще бъдат изпълнени 2,2 км транзитен водопровод, почти 10 км вътрешна водопроводна мрежа, реконструкция и разширение на почти 7 км канализационна мрежа, 2 канализационни помпени станции и тласкатели.   Изпълнени са около 80% от предвидените строително-монтажни работи при рехабилитацията на язовир „Студена“, която се извършва с цел увеличаване на техническата и експлоатационната годност на стената и прилежащите съоръжения, информира още министър Аврамова.   Язовирът осигурява питейна вода за около 100 хиляди жители, както и вода за промишлени нужди и енергодобив. Предвид факта, че всички строително-монтажни работи се извършват в условията на непрекъсната експлоатация на язовира и непрекъсващо водоподаване към потребителите, част от тях се изпълняват под вода.   Срокът за финализиране на дейностите на обща стойност 32 млн. лв. е ноември тази година. Те се финансират по „Проект за развитие на общинската инфраструктура“, изпълняван от МРРБ и финансиран от държавен инвестиционен заем от Световната банка. С още 3,6 млн. лв. от проекта предстои да бъде рехабилитирана пречиствателната станция за питейни води в Перник. В момента се подготвя тръжна процедура.   В област Перник ще бъдат инвестирани и над 25 млн. лв. по Оперативна програма „Региони в растеж“ 2014-2020, посочи Петя Аврамова. Средствата са по 11 проекта за модернизация на училища, детски градини, сгради и др. 9 от проектите са на общините в областта, а два – на Министерството на образованието и науката и на Министерството на здравеопазването. Тя напомни, че в областния център вече бяха обновени Паркът на предизвикателствата и мостът на р. Струма при ул. „Струма“ и беше благоустроен квартал „Тева“. Дейностите бяха изпълнени по проект „Подобряване на градската среда на град Перник“, финансирани с 4 млн. лв. от програмата.   В Перник министърът на регионалното развитие и благоустройството откри обновената сграда на общинската администрация. Тя коментира, че от днес общината притежава една от най-модерните обществени сгради в страната. Благодарение на проекта за повишаване на енергийната ефективност по ОП „Региони в растеж“ старата, сграда вече е превърната в красиво здание, в което около 250 служители на 7 институции работят в полза на населението на общината.    С близо 3 млн. лв. по програмата беше подобрено техническото й състояние и е подобрена достъпността на хората с увреждания. Приложено е и едно от най-съвременните решения в строителството. След ремонт и изолация на покрива, са монтирани три малки фотоволтаични инсталации за производство на електроенергия за собствени нужди, което би дало възможност за годишно спестяване на 10-15% от консумираната електроенергия и намаляване на емисиите на парникови газове с 418.79 тона CO2 екв.  ", "date": "2019.03.12", "title": "Пет ВиК дружества подадоха водни проекти по ОПОС 2014-2020, съобщи Петя Аврамова   "}
{"url": "http://epicenter.bg/article/Metroto-tragna--Proverkata-na-metrostantsiya--Vitosha-e-priklyuchila/177340/3/0", "text": "В 09.20 часа е приключила проверката на изоставения багаж на бул. „Черни връх“ и ул. „Сребърна“, съобщиха от МВР, предаде агенция „Фокус“.   Проверяващите не са открили нищо притеснително.   Движението на метровлаковете през станция „Витоша“ е възстановено, съобщиха от Столична община.   Тази сутрин полицията провери сигнал за забравена раница в района на столичен мол на бул. „Черни връх“ и ул. „Сребърна“. Районът бе отцепен и на мястото бе извършена проверка, което наложи временното спирането на движението на метровлаковете през метростанция „Витоша“.  ", "date": "2019.03.12", "title": "Метрото тръгна! Проверката на метростанция „Витоша“е приключила"}
{"url": "http://epicenter.bg/article/Na--quot-Kapitan-Andreevo-quot--zadarzhaha-kontrabandna-valuta-za-nad-80-000-leva/177341/3/0", "text": "Недекларирани 41 000 евро задържаха митнически служители от Главна дирекция \"Митническо разузнаване и разследване\" на митническия пункт \"Капитан Андреево\", съобщиха от Агенция \"Митници\". Валутата е била открита в товарен автомобил с полска регистрация.  Шофьорът на камиона, полски гражданин, представил редовни документи за превозвания товар и заявил, че не пренася лични вещи, стоки или валута за деклариране. Превозното средство е било селектирано за щателна митническа проверка.  При нея в таблото на шофьорската кабина са били открити пачки в евро в различни купюри в размер на 40 000 евро. При личен преглед на шофьора са били открити още 1000 евро. Намерената валута с левова равностойност 80 189 лева е била задържана, а по случая е било образувано бързо производство под надзора на Районна прокуратура Свиленград.", "date": "2019.03.12", "title": "На \"Капитан Андреево\" задържаха контрабандна валута за над 80 000 лева"}
{"url": "http://epicenter.bg/article/Politsiyata-i-prokuraturata-vlyazoha-v-Obshtina-Strelcha/177353/3/0", "text": "На територията на Община Стрелча полицията и прокуратурата извършват претърсване и изземване. Това съобщи говорителят на Окръжна прокуратура Пламен Пантов, предаде Радио „Фокус“ - Пазарджик.   Той обясни, че акцията е във връзка с получени сигнали за работата на Общината и след нейното приключване, съобразно резултатите, ще се прецени какви действия ще се предприемат.   Кметът на Община Стрелча Стойно Чачов се проверява от \"Икономическа полиция\". По неофициална информация причина е съставяне на документи с невярно съдържание, съобщи  NOVA. Източници на NOVA разказаха, че през 2016 година, когато встъпва на длъжност, Стойно Чачов е накарал цялата общинска администрация да попълни молби за напускане и да ги подпише, без обаче да има вписана дата.  Преди дни между Чачов и главният инженер са имали скандал помежду си и служителят е освободен точно с такава заповед.  От МВР отказват коментар по случая.  Чачов седна в стола на общински кмет на Стрелча, след като предшественикът му Иван Евстатиев беше арестуван и осъден на 4 години затвор за изнасилване на 16-годишно момиче. Евстатиев беше предсрочно освободен.  Според официалната биография на Чачов той е международен съдия по минифутбол и официален делегат на БФС. Женен е за “Мис Баба” Дони Василева от 2017 година. Чачов е кмет от политическата формация \"АБВ\".   Местната власт е подложена много по-силно и по-директно на корупционен натиск. Голяма част от тези общински съветници са представители на местния бизнес. Когато се приемаше новия Антикорупционен закон се оказа, че ако влязат в сила клаузите за конфликт на интереси, България ще остане без общински съветници. Голяма част от тях имат договорни отношения с общината. В малките населени места обвързаността е много по-голяма.  Това заяви в \"Здравей, България” по NOVA Атанас Русев от Център за изследване на демокрацията.  Заедно с политолога Първан Симеонов двамата коментираха повдигнатите обвинения на кметовете на община Златица и община Созопол за длъжностно присвояване.  \"Не мисля, че има нещо общо с политическа кампания. Вероятно тези действия на прокуратурата ще се харесат на обществото. Аз не виждам и някакъв ясен цвят на въпросните кметове. В единия случай цветът на кмета не е много ясен след всички тези години. Може би се числи към управляващите. В другия случай - имаме кмет на опозицията ”, коментира Първан Симеонов.  Това заяви и ръководителят на Софийска градска прокуратура Емилия Русинова в телефонен разговор.  По думите й и в двата случая не става въпрос за никаква политическа връзка. \"Няма нищо общо с наближаващите избори. Това са тежки дела, по които са извършени множество процесуалноследствени действия и много тежки експертизи. След приключването на тези експертизи се достига до обвинения. Това се случва и към настоящия момент”.  Емилия Русинова посочи, че „присвояването и в двата случая се изразява в разпореждане със средства. Това разпореждане е не за кметовете на община Златица и община Созопол, а за фирмите които са извършили т.нар. ремонтни дейности. Фирмите са посочени и на двамата обвиняеми. Парите са преведени за извършени ремонти дейности\", обясни тя.  \"Парите са преведени за извършени ремонтни дейности, които в хода на разследването е установено, че или не са извършени, в случая с община Златица, или са заплатени за дейности, които вече са били извършени. В случая с кмета на община Созопол са платени средства на фирми, които се оказва, че са на социално слаби лица. Установено е, че тези лица изобщо не знаят да имат фирми. Установено е, че тези фирми не са имали нито служители, нито техника, с която да се извършат тези ремонти. Парите са преведени по сметки на физически лица, въпреки че е написано името на фирмата в платежните нареждания. В този случай парите са изтеглени на каса от социално слабо лице”, коментира още Русинова.  Тя посочи още, че проследяването на средствата стига до края. \"В хода на разследването се полагат усилия да се съберат всички възможни доказателства. Едно от основните неща е да се установи връзката между обвиняемите и тези фирми. Считаме, че и в двата случая е установена такава връзка\", заяви ръководителят на Софийска градска прокуратура          ", "date": "2019.03.12", "title": "Полицията и прокуратурата влязоха в Община Стрелча, проверяват кмета Стойно Чачов от АБВ"}
{"url": "http://epicenter.bg/article/Xeptsozi--podnini-na-Cimeon-ppiznaxa--che--tsapc-ite--gopi-ca-na-dapzhavata-/177354/3/0", "text": "Бeзпpeĸocлoвнo пpизнaниe нa пpaвoтo нa coбcтвeнocт нa дъpжaвaтa въpxy „цapcĸитe“ pилcĸи гopи нaпpaвиxa шecтимa poднини нa Cимeoн Caĸcĸoбypггoтcĸи, xepцoзи oт poдa Фoн Bюpтeмбepг, нacлeдници нa цap Фepдинaнд,    Toвa cтaнa пo дeлoтo зa 16 500 дĸa гopи, вoдeнo в Coфийcĸия oĸpъжeн cъд. To e eдинcтвeнoтo oт cepиятa зa т.нap. цapcĸи имoти, ĸoeтo oщe нямa финaл нa пъpвa инcтaнция. Aдвoĸaти нa дъpжaвaтa ca Иpeн Caвoвa и нeйният eĸип.  Πpизнaниeтo e бeзпpeцeдeнтнo, нo пъĸ в yниcoн c peшeниятa нa cepия oт cъдeбни cъcтaви, ĸoитo бяxa ĸaтeгopични – „цapcĸитe“ имoти ca дъpжaвни.  Съдът е oдoбpил cпoгoдбa мeждy зeмeдeлcĸия миниcтъp Pyмeн Πopoжaнoв (oт чиeтo имe e пoдaдeн иcĸът зa гopитe) и Πaтpиĸ Фpaнcиc Aлeĸcaндъp дьo лa Лaн Mиpлec, xepцoг Aлeĸcaндep фoн Bюpтeмбepг, xepцoг Oйтeн фoн Bюpтeмбepг, xepцoг Фepдинaнд фoн Bюpтeмбepг, xepцoгиня Coфи Eдoĸcи Mapия Лyиз, Фpaнcoa Жopж Mapи Люc-Бaйи.  B нeя изpичнo ce зaявявa, чe xepцoзитe ниĸoгa нe ca cчитaли имoтитe зa cвoя coбcтвeнocт или зa coбcтвeнocт нa cвoй пpaвoдaтeл, нe ca пpидoбивaли пpaвo нa coбcтвeнocт въpxy тяx, нитo дoxoди и нe ca цeляли личнo или чpeз тpeтo лицe дa пpeчaт нa Peпyблиĸa Бългapия дa yпpaжнявa пpaвoтo cи нa coбcтвeнocт.  Cтaвa дyмa зa 16 пoзeмлeни имoтa, вpъщaни пpeз 2000 г. и 2003 г. oт oбщинcĸaтa пoзeмлeнa cлyжбa в Caмoĸoв нa „нacлeдници нa бившия цap Фepдинaнд“. Te ca чacт oт 16 500-тe дĸa гopи, ĸoитo дъpжaвaтa cи пoиcĸa oбpaтнo. Poднинитe нa Cимeoн oт poдa фoн Bюpтeмбepг c aдpecи в Mюнxeн, Фpaнĸфypт, Πapиж c oбaчe нe ca вcтъпвaли във влaдeниeтo им, нo cъщo бяxa oтвeтници пo дeлoтo ĸaтo нacлeдници нa Фepдинaнд.  Πocлeдицaтa oт cпoгoдбaтa ca, чe дeлoтo cпpямo Bюpтeмбepгoви ce пpeĸpaтявa. Kaтo и чe тe, и дъpжaвaтa дeĸлapиpaт, чe зaнaпpeд нямa дa имaт пpeтeнции eднa ĸъм дpyгa зa зaплaщaнe нa oбeзщeтeния, нeycтoйĸи, вpeди, пpoпycнaти пoлзи, paвнocтoйнocт нa дoбиви и дpyги.  Taĸa oтвeтници пo пpoцeca ocтaвaт Cимeoн Caĸcĸoбypггoтcĸи и cecтpa мy Mapия-Лyизa, ĸoитo влaдeят гopитe, вpъщaни им нa бaзaтa нa peшeниeтo нa Koнcтитyциoнния cъд oт 1998 г., oбявилo зa пpoтивoĸoнcтитyциoнeн eднoĸpaтния зaĸoн oт 1947 г. зa oтнeмaнe нa имoтитe нa бившиттe цape и тexнитe нacлeдници. Cтaвa дyмa зa peшeниeтo нa KC, ĸoeтo – пo пpизнaниeтo нa peд aвтopитeтни юpиcти (a и нa cъдeбни cъcтaви oт вcичĸи инcтaнции) нe мoжe дa e ocнoвaниe зa pecтитyция.  ", "date": "2019.03.12", "title": "Xepцoзи, poднини нa Cимeoн, пpизнaxa, чe „цapcĸитe“ гopи ca нa дъpжaвaтa "}
{"url": "http://epicenter.bg/article/Burgaskata-politsiya-arestuva-anglichanin--izdirvan-za-vaorazheni-grabezhi-/177362/3/0", "text": "Задържан е 41-годишен англичанин, издирван за множество въоръжени грабежи и представящ се с 53 различни самоличности. Това съобщиха от ОДМВР - Бургас за Агенция \"Фокус\".  Той е задържан в Бургас при проведена специализирана полицейска операция от служители на група \"Издирване\" към отдел \"Криминална полиция\" при ОДМВР – Бургас.  Сигналът за местонахождението на обявения за международно издирване с издадена европейска заповед за арест от властите в Кралство Великобритания 41-годишен английски гражданин постъпил около 11.45 ч. на 11 март т.г., чрез дирекция \"Международно оперативно сътрудничество\" (ДМОС).  Полицейските служители локализирали мъжа за по-малко от час и в резултат на съвместните действия със служители на ДМОС го задържали около 13.00 часа в близост до Гимназията за изучаване на чужди езици \"Васил Левски\" в к-с \"Лазур\".  Англичанинът е приведен в ареста на ОДМВР - Бургас, като предстои процедура по екстрадиране и предаването му на британските власти.  По случая са уведомени дирекция \"Международно оперативно сътрудничество\" и Бургаска окръжна прокуратура.  ", "date": "2019.03.12", "title": "Бургаската полиция арестува англичанин, издирван за въоръжени грабежи "}
{"url": "http://epicenter.bg/article/Otsastvie-na-svideteli-otlozhi-deloto-za-KTB-/177365/3/0", "text": "Нито един от призованите за днес свидетели по мегаделото КТБ не се яви на разпит в Специализирания наказателен съд.  В съдебната зала стана ясно, че един от свидетелите - Валери Каредачки е бил п приет по спешност в болница, а Николай Орешаров е бил призован по телефона, съобщи Канал 3.  Заседание по делото за присвояването на над 2,5 милиарда лева от Корпоративна търговска банка няма да има и утре, защото планираните за свидетели също няма да могат да се явят, обясни съдия Виржиния Петрова.  Процесът ще продължи на 26 март, за когато е предвидено показания да даде Бисер Лазов, който е основен свидетел.  До разпитите се стига почти 10 месеца след първото съдебно заседание, на което съдия Виржиния Петрова реши, че делото ще се гледа в отсъствието на основния подсъдим - банкерът Цветан Василев. Освен него на съд се очакват още 17 души, а сред първите свидетели призовани за днес бяха ĸpeдитополучители.  На миналото съдебно заседание адвокатът на Василев - Константин Симеонов, изненадващо заяви, че клиентът му иска да даде обяснения по повдигнатите му обвинения. Прокуратурата напомни, че, ако е искал пълноценно участие в процеса, банкерът е можел да даде доброволно съгласие за екстрадиция от Сърбия, където се намира от лятото на 2014 г.  ", "date": "2019.03.12", "title": "Отсъствие на свидетели отложи делото за КТБ "}
{"url": "http://epicenter.bg/article/Pozhar-v-blizost-do-zhilishtni-sgradi-v-Blagoevgrad/177370/3/0", "text": "Пожар избухна в близост до жилищни сгради край благоевградския квартал \"Ален мак\", предаде Нова телевизия.   Директорът на Регионалната служба \"Пожарна безопасност и защита на населението\" инж . Георги Пармаков съобщи, че при огнената стихия са изгорели 10 декара сухи треви и храсти. \"Суматоха се създаде заради силния вятър. Има силен вятър в района, но всичко е наред. Няма засегнати сгради и пострадали хора\", обясни Пармаков.   Той допълни, че пожарът е потушен от два екипа огнеборци.", "date": "2019.03.12", "title": "Пожар в близост до жилищни сгради в Благоевград! Изгоряха 10 декара сухи треви"}
{"url": "http://epicenter.bg/article/Spetsaktsiya-v-romskata-mahala-v-Kyustendil/177378/3/0", "text": "Специализирана полицейска операция по разкриване на престъпления за държане и разпространение на наркотици, вещно укриване, акцизни стоки без бандерол и незаконна миграция започна тази сутрин и през целия ден в квартала с преобладаващо ромско население \"Изток\" в Кюстендил, съобщава БНР, като се позова на информация от говорителя на ОДМВР-Кюстендил Катя Табачка.  В операцията е включено и звено на жандармерията. На входните пътни артерии и на възловите места в квартала има полицейски автопатрули.  Акцията идва броени седмици, след като бе убит 35-годишният Валери Дъбов, който се опита да предотврати масово сбиване пред заведение в града. За убийството бе арестуван и обвинен 19-годишният Алекс Анков от ромския клан Гольовците.  След престъплението няколко дни поред граждани на Кюстендил излизаха на мълчалив протест с искане за по-ефективен контрол над няколкото ромски фамилии в квартала, откъдето са повечето участвали в масовото сбиване.  Преди дни спецакция на полицията и прокуратурата удари клана на Гольовците и в столичния квартал \"Орландовци\".  Междувременно тежко раненият при мелето тартор на Гольовците Славчо Игов-Ице, който почти нямаше шанс да оживее, според първоначалните медицински прогнози, вече е в добро състояние и е изписан от \"Пирогов\", предава БНР.    ", "date": "2019.03.12", "title": "Спецакция в ромската махала в Кюстендил"}
{"url": "http://epicenter.bg/article/Otnovo-arestuvaha-Zhoro-Shopa-v-Ispaniya--tozi-pat-po-iskane-na-Balgariya-/177381/3/0", "text": "Георги Семерджиев, известен като Жоро Шопа, отново е арестуван в Испания. Този път по искане на България, съобщава БНТ.  Според националната телевизия това е станало с Европейска заповед за арест, издадена от България, след като Софийската районна прокуратура, задочно му е повдигнала обвинение за укривателството на Ветко и Маринела Арабаджиев.  Укриващите се половин година съпрузи бяха заловени в дома на Семерджиев в Кабрера де Мар край Барселона на 7 март сутринта. Първоначално той бе задържан от испанската полиция заради заповед за арест, издадена от Швейцария.  Впоследствие швейцарските власти обаче отмениха заповедта и той бе пуснат, но междувременно от родната прокуратура обявиха, че ще му повдигнат обвинение за укриването на Арабаджиеви.  ", "date": "2019.03.12", "title": "Отново арестуваха Жоро Шопа в Испания, този път по искане на България "}
{"url": "http://epicenter.bg/article/Rumyana-Arnaudova-razkri-podrobnosti-za-aresta-na-Zhoro-Shopa/177391/3/0", "text": "Георги Семерджиев е задържан днес в Испания., потвърди на специален брифинг говорителят на главния прокурор Румяна Арнаудова.   \"Софийската районна прокуратура издаде Европейска заповед за арест, след като задочно му е повдигнала обвинение за укривателството на Ветко и Маринела Арабаджиеви. Днес в 10.45 испанските власти са установили лицето Семерджиев в Барселона и са го задържали. В момента той е в ареста. Европейската заповед за арест вече е преведена на испански и е предадена на тамошните власти. Сега заповедта трябва да бъде предадена на компетентния прокурор и съд. Информацията от испанските власти е, че Семерджиев е бил задържан при полицейска акция. Те не са и длъжни да дават повече информация. Не искам да коментирам изявления на Семерджиев, които могат да бъдат използвани като защитна теза. Софийска районна прокуратура е започнала разследване за укривателство и възпиране на дейността на българските власти. За нас доказателствата са ясни и категорични. Относно Арабаджиеви все още нямаме информация за делото за екстрадиция\", каза Арнаудова.  Тя коментира и днешната акция в община Стрелча. \"Вчера е получен сигнал от бивш служител на община Стрелча. В него се съобщава, че кметът на общината е събрал в края на август 2016 година множество служители. Той ги е задължил да подпишат молби за напускане на работа и за назначаване на работа. На документите не е имало дати. Жалбоподателят е един от тези, които са освободени в резултат на подписването на такъв документ. И в момента продължават следствените действия в общината. Разпитват се и свидетели. Към момента са разпитани 10 свидетели. Говорим за престъпление по служба и злоупотреба със служебно положение. В случай, че се докаже вината на кмета го очаква затвор до 6 години. Следствените действия продължават. Към момента не са открити документите, които са подписали служителите, но всички свидетели потвърждават за тях\", обяви говорителят на главния прокурор.  \"Прокуратурата винаги е била активна, когато сме получавали сигнали за злоупотреба с власт. За кметицата на Златица вече сме споделяли информация. В момента събираме още доказателства и прецезираме обвиненията. За кмета на Созопол сме преценили, че са събрани достатъчно доказателства и за това са му повдигнати обвинения. Няма нищо политическо и предичборно в тези разследвания\", категорична беше Арнаудова.  \"Днес в Бургас за срок до 72 часа е задържан и британски гражданин. Той е обявен за международно издирване въз основа на Европейска заповед за арест, издадена от съд в гр. Лийдс, Великобритания, за извършване въоръжени обири на автосервиз, разположен на територията на същия град. Мъжът е задържан в гр.Бургас, като лицето няма постоянен адрес в България. Процедурата по задържане на лице, което е искано с ЕЗА изисква в срок до 72 часа Окръжна прокуратура – Бургас да получи от британските власти, необходимите за производството документите. Предстои, след получаване на същите, Окръжна прокуратурата – Бургас да внесе в съда искане за налагане на мярка за неотклонение „временно задържане под стража“ на лицето, чието предаване се иска\", каза още Арнаудова и добави: \"Днес беше един хубав ден за българската прокуратура\".  ", "date": "2019.03.12", "title": "Румяна Арнаудова разкри подробности за ареста на Жоро Шопа"}
{"url": "http://epicenter.bg/article/Politsiyata-izdirva-13-godishno-dete-/177402/3/0", "text": "По молба на близките столичното Пето РУ издирва 13-годишния Асен Николаев Пендурков от София. Той е излязъл от дома си на 5 март т.г. и до момента е в неизвестност.  Момчето е високо 165 см, с тъмноруса коса, сини очи и светла кожа. Облечено е с тъмносиньо яке, черен анцуг и светлосини маратонки.  Хората, които разполагат с информация за издирваното момче, могат да сигнализират на тел.: 112, 02/9825920 или в най-близкото поделение на МВР.  ", "date": "2019.03.12", "title": "Полицията издирва 13-годишно дете "}
{"url": "http://epicenter.bg/article/Shest-firmi-iztochili-obshtina-Sozopol-s-po-10-miliona-leva--Kmetat-Reyzi---kam-zatvora/177413/3/0", "text": "„Шест фирми източиха община Созопол с 10 милиона лева, Панайот Рейзи ще влезе в затвора”. Това заяви пред Нова телевизия Николай Николов - един от собствениците на фирми, за които се предполага, че са участвали във въпросното източване на община Созопол.   \r\n Към него насочва счетоводителката на посочената за куха фирма „Строй 2014”. \r\n   \r\n „Сезирах всички видове институции – съд, следствие, прокуратура, че е извършено голямо престъпление, за което молим за екстремно съдействие от всички институции”, твърди счетоводителката. \r\n   \r\n За схемата тя разбира, след като случайно засича двойно счетоводство на фирмата. Знаела, че тя няма дейност, няма активи, няма дори банкова сметка. Преди година и половина обаче счетоводителката вижда, че фирмата е наета от Община Созопол за ремонт на водопровод в село Индже Войвода. \r\n   \r\n Прокуратурата установява, че кметът подписва договор с въпросната фирма за строителни дейности. В същия ден им превежда парите. И пак в същия ден парите са изтеглени в брой, на каса, от физическо лице, а не от представител на фирма. \r\n   \r\n Според прокуратурата всеки път титуляр на сметките бил конкретен човек, който няма общо с тези фирми от договорите. Един от получилите пари е именно Николай – безработен, неграмотен и малоимотен, но пък собственик на фирма – „Строй 2014”. \r\n   \r\n Счетоводителката твърди, че през фирмата са минали повече от 500 000 лева. А от това собственикът на фирмата Николай Николов спечелил... 4 коня – подарък от хората, на които дал парите. \r\n", "date": "2019.03.12", "title": "Шест фирми източили община Созопол с по 10 милиона лева. Кметът Рейзи - към затвора"}
{"url": "http://epicenter.bg/article/Zhalt-kod-za-obilni-valezhi-i-silen-vyatar-e-obyaven-za-21-oblasti-v-stranata/177320/2/0", "text": "Жълт код за обилни валежи и силен вятър е обявен за 21 области в страната. Това показа справка на сайта на Националния институт по метеорология и хидрология (НИМХ). В областите Монтана, Враца, Плевен, Ловеч, Габрово, Велико Търново, Русе, Търговище, Разград, Силистра и Шумен е в сила предупреждение за обилни валежи от дъжд, а в планинските райони - от сняг. Очаквани количества на валежа - около 20 л/кв.м, в планините и повече. В планинските райони, където валежът ще е от сняг ще се образува снежна покривка - между 5 и 10 см.  В областите Добрич, Варна, Бургас, Сливен, Ямбол, Хасково, Кърджали, Смолян, Благоевград и Кюстендил е обявен жълт код за силен вятър. Ще духа северен вятър със средна скорост 14-19 м/сек и пориви - до 24 м/сек. По цялото Черноморие е обявен жълт код за силен вятър. Очаква се усилване на вятъра от север-североизток с пориви до 20 м/сек (7, пориви 8 бала по Бофорт) и усилване на вълнението до 3-4 бала.   Обилни валежи от дъжд ще има в Бургас, Ямбол, Хасково и Кърджали - очакваните количества ще са около 20 л/кв.м, в крайните южни райони и повeче. В Смолян се очакват и валежи от сняг, като снежната покривка ще е до 10-15 см.  ", "date": "2019.03.12", "title": "Жълт код за обилни валежи и силен вятър е обявен за 21 области в страната"}
{"url": "http://epicenter.bg/article/Prodalzhava-vizitata-na-prezidenta-Rumen-Radev-v-Republika-Sloveniya/177321/2/0", "text": "Продължава визитата на президента Румен Радев в Република Словения по покана на президента на страната Борут Пахор. Това съобщиха от Прессекретариата на държавния глава.   Държавният глава Радев и неговата съпруга Десислава Радева бяха посрещнати с официална церемония от президента Борут Пахор и съпругата му Таня Печар. В президентския дворец двамата президенти имаха среща „на четири очи“. Освен разговорите на държавния глава със словенския президент Борут Пахор, са планирани и срещи с министър-председателя Мариан Шарец, с председателя на парламента Деян Жидан и с кмета на словенската столица Зоран Янкович.  В Търговско-промишлената палата на Словения Румен Радев и Борут Пахор ще открият Словенско-български бизнес форум. В бизнес делегацията, която придружава президента, са включени редица представители на български компании в областта на информационните технологии, туризма, строителството, хранително-вкусовата промишленост и други, които ще обсъдят със свои партньори от Словения реализацията на общи проекти.  В Любляна държавният глава и съпругата му ще присъстват на прием по повод Националния празник на Република България – 3 март, даван от Посолството на Република България в Словения за дипломатическата общност, изтъкнати представители на словенското общество и на българската общност.", "date": "2019.03.12", "title": "Продължава визитата на президента Румен Радев в Република Словения"}
{"url": "http://epicenter.bg/article/Prof--Petar-Emil-Mitev--54--ot-mladite-turtsi-se-gordeyat--che-sa-balgari/177333/2/0", "text": "Сред младото поколение в България няма сериозна почва нито националният нихилизъм, нито евроскептицизмът. Това каза пред БНР  относно мащабно изследване на младежта, проведено от „Галъп интернешънъл“, резултатите от което ще бъдат представени днес. Международният изследователски проект е проведен едновременно в 10 страни от Югоизточна Европа. Целта му е да идентифицира, опише и анализира младежките нагласи и модели на поведение в съвременното общество. Проф. Митев посочи положителните нагласи сред младото поколение в България. „Нашата младеж е в много добро здравословно състояние. Над 50% от младите казват, че са в отлично здраве, 30% казват - много добро, малък процент го определят като добро и само 1% казват „средно“.   Нашата младеж живее в условия на висока техническа въоръженост. Не открихме респондент, който да няма мобилен телефон. Изчезнали са разликите между града и селото по отношение на компютризацията, освен в броя на компютрите. 94% от българските младежи притежават компютър в семейството си, а 44% посочват, че имат повече от 1 компютър.   Младежта има постоянен достъп до интернет. Само 11% от младежите нямат автомобил в семейството. 87% от тях имат самостоятелна стая. 40% от младежите се чувстват граждани на света, а 55% се чувстват европейци, 90% се чувстват българи. 54% от младите турци и 28% от ромите се гордеят с това, че са българи“. Лошата новина от изследването обаче е това, че маргинализирането на българските роми продължава да стига до болезнени мащаби както по отношение на образование, така и по отношение на работа, отбеляза проф. д-р Петър-Емил Митев. По думите му дистанциите богат–беден се преплитат с етническите дистанции. „Младите хора посочват неочаквано много за наличието на корупция в системата на образованието. При нас разминаването на образователната подготовка и трудовата реализация е съществено - за едно учиш, а след това работиш друго“, коментира социологът. По думите му въпреки това има висок стремеж към висше образование. „Това е по-спокойно поколение, липсва онази нервност, която беше характерна за времето на прехода“, каза в заключение проф. Митев. Той подчерта, че е изчезнал страхът от безработица, но е висока младежката чувствителност към социалната несправедливост. Политическото отчуждение е нараснало, отбеляза още той и добави, че това се отнася също за участието в изборите и политическата кариера. Само 3-4% от младежите проявяват такъв интерес, освен това те не са от най-добрите: „Рискуваме да се влоши качеството на политическия елит, защото към такива длъжности се ориентират не най-добрите и подготвени младежи“.", "date": "2019.03.12", "title": "Проф. Петър-Емил Митев: 54% от младите турци се гордеят, че са българи"}
{"url": "http://epicenter.bg/article/Borisov-obsadi-s-shefa-na-Genshtaba-na-Azerbaydzhan-voennoto-partnyorstvo-mezhdu-dvete-strani-/177344/2/0", "text": "Министър-председателят Бойко Борисов се срещна с генерал-полковник Наджмадин Садъков, първи заместник-министър на отбраната и началник на Генералния щаб на Въоръжените сили на Република Азербайджан. Това съобщиха от правителствената информационна служба.  По време на разговора бяха обсъдени перспективите за задълбочаването на военното сътрудничество, изпълнението на съвместни учения, както и засилването на партньорството във военно-образователната сфера. Началникът на Генералния щаб на Въоръжените сили на Азербайджан благодари на премиера Борисов за възможността да обменят мнение и опит в областта на взаимодействието по линия на партньорството с НАТО и Европейския съюз.  Българския премиер Бойко Борисов информира генерал-полковник Садъков, че като страна член на НАТО България полага сериозни усилия за развитието на отбранителната способност на българските въоръжени сили и работи активно за изпълнение на задачите към колективната отбрана на Алианса.  Министър-председателят Борисов изрази надежда, че добрите политически и икономически отношения между България и Азербайджан ще бъдат основа за още по-успешно военно партньорство.  На срещата в Министерския съвет присъстваха и началникът на отбраната генерал Андрей Боцев и заместник-министърът на отбраната Атанас Запрянов.  ", "date": "2019.03.12", "title": "Борисов обсъди с шефа на Генщаба на Азербайджан военното партньорство между двете страни "}
{"url": "http://epicenter.bg/article/Sdruzhenie--Initsiativa-Edinenie--prizovava--Izpolzvayte-balgarskite-mashini-za-glasuvane/177379/2/0", "text": "Сдружение „Инициатива Единение“ призовава властите в предстоящите за тази година избори за Европейски парламент и местни органи на управление да се използват български машини за гласуване.   Академик Стефан Воденичаров, инициатор на сдружение „Инициатива Единение“ изпрати призива до Народното събрание, Министерския съвет, Централната избирателна комисия и ръководствата на парламентарно представените партии. Писмото на „Инициатива Единение“ е заведено в деловодствата на съответните институции.   В писмото се казва: Българските машини тип МИР БГ 2 са изработени главно с наши елементи и устройства, но основното им предимство е елиминиране на възможността за въздействие върху изборния процес. Тяхното приложение ще гарантира пълната обективност на вота на избирателите.   Идеята е институциите, които ще вземат решението как и къде да се използва машинно гласуване, както и тези, които ще прилагат на практика това решение, да имат възможността да оценят и съответно –предпочетат машини, конструирани и произведени в България.   Машинното гласуване и сега е факт в България, но експериментално и само в отделни секции. За пръв път бе използвано през 2009 година.   В парламентарната комисия по правни въпроси вече бе направена демонстрация на българската машина от Консорциум „Математици, Информатици и Роботици без граници-Българскимашини за гласуване „/МИРБ-БМГ/   Българският изобретател инженер Александър Чобанов и неговите колеги изучили целия световен опит в областта на машинното гласуване и в рамките на две години разработили 3 модела устройства. Според тях всички други машини имат един общ недостатък-имат непрекъсната връзка с външния свят и така дават шанс на хакери да ги „пробият“.   “Няма нищо страшно изборите да станат най-накрая честни“ , заявява инженер Александър Чобанов.  ", "date": "2019.03.12", "title": "Сдружение „Инициатива Единение“ призовава: Използвайте българските машини за гласуване"}
{"url": "http://epicenter.bg/article/Stanishev--Glasuvahme-protiv-predozhenata-ot-ENP-rezolyutsiya-za-udalzhavane-na-sanktsiite-sreshtu-Rusiya-/177382/2/0", "text": "„Днес Делегацията на българските социалисти гласува категорично против предложената от ЕНП резолюция относно състоянието на политическите отношения между ЕС и Русия. В 56 точки ЕП изброява 56 смъртни гряха на Русия, но не предлага нищо ново като решение. За съжаление, предложението на социалистите да бъдат възстановени контактите на парламентарно ниво срещна ожесточена съпротива от страна на десните. Този подход на „окопаване“ не вещае нищо добро както за Европа, така и за България“. Това заяви по БНР българският евродепутат и лидер на ПЕС Сергей Станишев минути след гласуването на резолюцията. В нея ЕП призовава държавите-членки в Съвета за продължаване и дори за засилване на санкциите срещу Русия и отправя препоръка за неучастие на ЕС в нови големи проекти. „Позицията на БСП и на българските евродепутати-социалисти винаги е била последователна – срещу европейските санкции, наложени на Русия. Не заради липса на европейска солидарност и единство, а защото виждаме, че те просто не постигат нужния ефект. Вместо това вредят най-вече на страни като България. Приетата резолюция селективно изброява очевидни проблеми, но стана още по-остра от първоначалния вариант в резултат на натиск от Групата на консерваторите и реформистите, където членува ВМРО. Отношенията ЕС – Русия днес са на историческо дъно, подобно на това от времето на Студената война. Имаме нужда от ново „разведряване“, заяви Станишев.  „Очевидно е, че проблемите и провокациите се трупат. Увеличава се недоверието, а този път не води до нищо добро, особено за страни като България“. След 10 години лавиране между едни или други интереси, в крайна сметка няма нито един реализиран български национален интерес. Няма как единия ден да чертаем общи проекти за инвестиции в София, а на другия - да гласуваме документ за забрана за участие в нови големи проекти. Затова днес няма АЕЦ Белене, няма Южен поток, но затова пък има Турски поток и Северен поток. Възниква въпросът кога управляващите у нас са автентични – когато остро осъждат Русия в европейските институции, или когато в София чертаят хъбове и тръбопроводи с руския премиер“.  „Приетата резолюция трябва да се разглежда и като част от кампанията за предстоящите европейски избори. Тя беше инициирана от групата на ЕНП и има за цел да мобилизира десния електорат на базата на анти-руски настроения. По подобни политически причини предстои и резолюция за върховенството на закона в Малта и Словакия, където управляват леви правителства. По същата причина имахме дебат и резолюция за Румъния, чието правителство е ляво. Този селективен подход е преднамерен, а времето – внимателно подбрано, за да се натрупа негативно отношение към левите в Европа. Такива „капани“ само показват безскрупулното използване на европейските институции за партийно-политически цели от доминиращата ЕНП. Време е да сложим край на това лицемерие“.   „Смятам, че тази резолюция не е в интерес и на България. Преди дни беше руският премиер на посещение в България. Борим се през нас да мине значителен транзит от руски газ за Европейския съюз. Борим се и за други приоритети и подобен тип резолюции. Подобно гласуване на такива неща не помага за постигане на нашите национални интереси“, каза още в интервюто по БНР Станишев. \"Аз гласувах против тази резолюция, защото не смятам, че тази враждебна, остра и често недостатъчно мотивирана риторика помага за сваляне на напрежението. Живял съм по време на Студената война и виждам, че отново започва тази риторика да надделява. Тя не помага за решаване на проблемите, които съществуват\", подчерта президентът на ПЕС.     .  ", "date": "2019.03.12", "title": "Станишев: Гласувахме против предложената от ЕНП резолюция за удължаване на санкциите срещу Русия!"}
{"url": "http://epicenter.bg/article/50-sluzhiteli-ot-Speshna-pomosht-Ruse-podadoha-ostavki/177387/2/0", "text": "50 служители от Спешна помощ в Русе подадоха оставки. Медицински персонал и шофьори настояват за по-добро заплащане и условия на труд. Освен това искат директорът на центъра, изпълняващ длъжността – д-р Недка Дикова да остане, предаде БГНЕС.   Предизвестията за напускане изтичат след по-малко от месец. След това, работещите в Спешна помощ не могат да се ангажират с прогноза какво ще се случи.   Много е тежко положението за медиците от Ветово, които обслужват близо 22 хиляди души с една линейка. Ако екипът напусне, 12 населени места остават без Спешна помощ.   След протеста миналата седмица, все още никой не е дал отговори на въпросите на медиците. Затова те искат среща с представител на здравното министерство.   Както и на протеста, работещите в Спешна помощ отново изразиха подкрепа за д-р Недка Дикова, която е изпълняващ длъжността директор на центъра. Затова медици и шофьори настояват тя да остане начело, вместо спечелилата конкурса за длъжността доктор Иванка Маринова.", "date": "2019.03.12", "title": "50 служители от Спешна помощ-Русе подадоха оставки"}
{"url": "http://epicenter.bg/article/Kiril-Ananiev-razporedi-proverka-v-Tsentara-za-speshna-meditsinska-pomosht-v-Ruse/177388/2/0", "text": "Министър Кирил Ананиев разпореди да бъде извършена проверка на дейността на ЦСМП - Русе в периода 2017 г. - началото на месец март 2019 г. Експертите на Дирекция „Вътрешен одит“ на Министерството на здравеопазването ще проверяват дали законосъобразно са определяни и осчетоводявани разходите за заплати, както и дали са приложени контролните механизми, свързани с разходването на средства за възнаграждения в Центъра за спешна помощ. Това съобщиха от пресцентъра на Министерството на здравеопазването.   От 11 март 2019 г. финансови инспектори на АДФИ също извършват проверка в ЦСМП - Русе.   От днес за директор на Центъра за спешна медицинска помощ в Русе е назначена д-р Иванка Маринова Узунова. Тя беше избрана след конкурс при спазването на всички законови процедури и изисквания.", "date": "2019.03.12", "title": "Кирил Ананиев разпореди проверка в Центъра за спешна медицинска помощ в Русе"}
{"url": "http://epicenter.bg/article/Ot--quot-Volya-quot--vnesoha-popravka-v-zakona-za-otmyana-na-danachnata-amnistiya-za-veroizpovedaniyata-/177396/2/0", "text": "Отмяна на данъчната амнистия за вероизповеданията поискаха депутатите от ПГ на \"Воля - българските родолобци\".  Това стана с внесената в Народното събрание поправка на приетия на първо четене Законопроект за изменение и допълнение на Закона за вероизповеданията, съобщиха от пресцентъра на партията.   С промените се предвижда данъчна амнистия за задължения на Главното мюфтийство у нас.   От Воля предлагат спорния параграф, който предвижда опрощаване на тези задължения, да бъде отменен.   Като аргумент вносителите изтъкват, че амнистията на неплатените публични задължения до 31 декември 2018 г. погазва основни конституционни принципи.   В прессъобщението се посочва още, че законопроектът е внесен без необходимите мотиви и оценка за въздействие, в нарушение на Закона за нормативните актове.  \"Отрицателната обществена реакция показа, че законодателната инициатива създава сериозно разделение на народа на верска основа, поради значителните публични задължения, които ще бъдат опростени на определени вероизповедания. Подобно обществено напрежение е недопустимо, още повече без на народа да бъдат представени ясни мотиви за тази амнистия\", се посочва още в прессъобщението, изпратено до медиите.   За отпадане на клаузата за опрощаване на задълженията на мюфтийството се обяви и лидерът на \"Атака\" Волен Сидеров. Той ше предложи това на среща с председателя на ПГ на ГЕРБ Цветан Цветанов. \"Така се надявам да се успокоят духовете и да се избегне някакво напрежение, което може да възникне между вероизповеданията\", мотивира се той.", "date": "2019.03.12", "title": "\"Воля\" и \"Атака\" настояват за отмяна на данъчната амнистия за вероизповеданията "}
{"url": "http://epicenter.bg/article/Ivan-Neykov-/177399/2/0", "text": "НОИ трябва да е институция, в която хората да имат много доверие, защото там са интересите на над 3 милиона работещи българи. Това коментира в предаването „Плюс-Минус. Коментарът след новините” по Нова телевизия бившият социален министър Иван Нейков.  „Това, което се е случило в Силистра, ако твърденията на прокуратурата се докажат, това е изключително тревожна, тъжна ситуация, защото системата е пробита отвътре”, коментира Нейков.  „Постигнал се е такъв кръг и обрастване на интереси, в резултат на което се стига до това мълчание. Единият иска нещо, което не му се дължи, друг му помага да си създаде фалшивите документи, а третият идва и казва: „Няма значение фалшиви-нефалшиви. Аз ги признавам. Ето ти пенсията”. Това е такъв шамар, такова разочарование за тези хора, ако е вярно, че става въпрос за миньорски пенсии”, каза Нейков. И допълни, че се надява случващото се в Силистра да е изолиран случай.  Нейков коментира още, че най-вероятно става въпрос за създаване на документи с невярно съдържание за периода отпреди действието на Персоналния регистър.  „Регистърът в момента е гаранция, че подобни опити веднага ще бъдат хванати”, коментира бившият социален министър.  ", "date": "2019.03.12", "title": "Иван Нейков за скандала в НОИ-Силистра: Ако прокуратурата е права, системата е пробита отвътре"}
