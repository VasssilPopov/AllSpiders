{"url": "http://epicenter.bg/article/Ivo-Hristov--Zhurnalisticheskata-gildiya-ochakva-zakonovo-opravdanie-na-svoyata-kapitulatsiya-/174654/2/0", "text": "Това написа началникът на кабинета на президента и бивш журналист Иво Христов във Фейсбук по повод липсата на реакция от страна медиите срещу декларациите на ГЕРБ, че ще отхвърли ветото на държавния глава.  Ето целия коментар на Иво Христов във \"Фейсбук\":  \"След гласуването на Закона за личните данни в президентството постъпиха позиции от журналистически организации и НПО с искане за вето. Във ФБ професионалисти и партийни активисти призоваваха и едва ли не заклеваха президента да върне закона. И той го върна с ясни мотиви:  \"Под предлог защита на личните данни промените ограничават свободата на изразяване и информация и ще засилят рефлексите на автоцензурата. Те са пореден удар по свободата на словото в България. Ветото няма да спре закона, ако журналистите и гражданите не отстоят своята свобода пред законодателите в дните до гласуването му в парламента\".  Оттогава - пълно мълчание. За какво бяха загрижените пози и заклинанията? Г-н Кирилов от ГЕРБ вече обяви, че ветото ще бъде отхвърлено. Изглежда журналистическата гилдия очаква с неизказано нетърпение кога най-сетне ще получи законово оправдание на своята капитулация. Въпрос на дни.\"  ", "date": "2019.02.06", "title": "Иво Христов: Журналистическата гилдия очаква законово оправдание на своята капитулация "}
{"url": "http://epicenter.bg/article/Ninova--Pitam-premiera-koga-shte-zavede-delo-sreshtu-Borisov-i-Tsvetanov-zaradi-delata-v-Strasburg/174597/2/0", "text": "ГЕРБ и БСП влязоха в пореден спор по време на дебатите по годишния доклад на министъра на правосъдието по изпълнението на решенията на Европейския съд по правата на човека по дела срещу Република България за 2017 г.  „Питам премиера кога ще заведе дело срещу Бойко Борисов за това, че заради него бяхме осъдени в Страсбург за 55 000 евро“, каза лидерът на БСП Корнелия Нинова.  „Докладът, който гледаме днес, не е нито формален акт, нито поредният доклад. Този документ засяга основите на обществените ни отношения и един дълбок проблем на правовата държава. Има три проблема в доклада и по тази тема и едно решение. Трите проблема са следните.  Първо, овластените от вас управляващи ви отнемат права. Тези, които вие сте овластили да управляват, ви отнемат права. Вторият проблем, вие си плащате за това, защото след като ви отнемат права и ни осъдят в Страсбург, всеки един от вас плаща това обезщетение - този с минималната заплата, този със средната заплата и този, който живее на прага на бедността. Третият проблем е, че тези управляващи остават безнаказани. Има едно решение и то е разписано отдавна в български закон. В този закон пише, че този, който е причинил вреда умишлено или груба небрежност на държавата и на гражданите чрез незаконосъобразни действия или бездействия при или по повод изпълнение на служебните му задължения, трябва да носи отговорност като плати от джоба си“, заяви още лидерът на БСП.  По думите ѝ, когато един политик или държавен служител погази правата на хората, но знае, че трябва да плати от джоба си, ще се замисли дали ще го направи.  „Г-н премиер питам ви, кога ще заведете дело срещу Бойко Борисов заради това, че заради него бяхме осъдени по едно дело за 55 000 евро. Искаме да знаем кога ще има дело Бойко Борисов срещу Бойко Борисов. Или г-н Борисов, кога ще изпълните закона и кога ще заведете дело срещу Цветан Цветанов за 6 дела, по които сме осъдени за 120 000 евро. Интересно ще е Борисов срещу Цветанов, но в името на народа, защото така пише в закона, а не защото имаме лични отношения към тези неща“, допълни Нинова.  „Бъдете смели и си пазете правата“, обърна се лидерът на БСП Корнелия Нинова към българите. Тя пое ангажимента, че ако БСП спечели изборите ще заведе искове срещу тези, които са отнели правата на българите.   \"Обръщам се към българските граждани, бъдете смели и се борете за правата си. От нас имаме ангажимента да заведем искове срещу тези, които ви отнеха правата, заради което вие платихте, а те продължават да рушат устоите на републиката\", заяви се тя.   Изявлението й провокира ГЕРБ да отвърнат на удара. Пое го шефът на правната комисия Данаил Кирилов. Явно от вчера сте в процес на бавна ескалация на разнообразни тези. Не ми стана ясно кой закон - виждате в доклада каква е разнообразността на делата, каза депутатът от ГЕРБ. И препоръча на Нинова първо да се заеме със собствените си дела.   \"Когато осъдите себе си за Техноимпекс, тогава питайте Борисов кога ще съди себе си. Когато вие осъдите Овчаров за \"Белене\" и за процедурата, която произведе, тогава питайте Борисов за Цветанов\", парира атаката Кирилов.   Корнелия Нинова веднага му отговори: „Г-н Кирилов основни неща от първи курс на Юридическия факултет на СУ ще ви кажа. Първо, кой трябва да заведе тези искове и да плати парите? Учи се още в първи курс. Когато държавата плаща обезщетенията, тя завежда регресните искове. Конкретно в българските закони е записано, че това го прави министърът на финансите, по решение на Министерски съвет и по указание на Бойко Борисов. Така че Министерски съвет и Борисов да вземат решения, да възложат на министъра на финансите и той да заведе иск срещу Цветан Цветанов и Бойко Борисов“, каза още Нинова.  По думите ѝ всички други шикалкавения са приказки на вятъра и бягане от отговорност. Българското законодателство трябва да се спазва, а не да се заобикаля, категорична бе тя.   Спорът по конкретната тема се радикализира на тема \"комунизъм-антикомунизъм\", а на тепиха излязоха бившият седесар Спас Гърневски и комунистът Александър Паунов, за да говорят отново за едните и другите престъпления. Гърневски бе обвинен, че е писал за Альоша, а после искал да бута паметника, той пък отвърна със стих за 49-ия конгрес на БСП. И на червена кобила да се качите, пак ще падате от нея, обърна се той към Корнелия Нинова.     Точката сложи Явол Божанков от БСП, който заключи, че троловете от виртуалното пространство са се появили и в парламента. \"Доказахме, че троловете са сред нас. Моля Ви, когато видите трол на тази трибуна, моля, отнемете му думата\", обърна се към Караянчева соцдепутатът, визирайки Гърневски.   На финала на битката стана зам.правосъдният министър Николай Проданов, който кротко се похвали с доклада и запита Крум Зарков какво толкова не му харесва 15-то място в ЕС по висящи жалби. Нелошо място е, жалбите намаляват, обобщи Николай Проданов.  ", "date": "2019.02.06", "title": "Нинова: Питам премиера кога ще заведе дело срещу Борисов и Цветанов заради делата в Страсбург"}
{"url": "http://epicenter.bg/article/Pravitelstvoto-prizna-Huan-Guaydo-za-vremenno-izpalnyavasht-funktsiite-na-prezident-na-Venetsuela-/174601/2/0", "text": "Министерският съвет на Република България одобри позицията на българската страна за изразяване на подкрепа за Хуан Гуайдо в качеството му на временно изпълняващ функциите на държавен глава на Боливарска република Венецуела. Това съобщиха от правителствената информационна служба.  Страната се намира в остра политическа, социално-икономическа и хуманитарна криза и криза на сигурността, към която през последната година се добави и тежка миграционна криза. По официални данни Венецуела са напуснали вече около 4 млн. души. Инфлацията е на път да достигне 1,7 милиона процента, а в страната липсват стоки от първа необходимост.  На 5.01.2019 г. встъпи в длъжност новият председател на Националната асамблея Хуан Гуайдо. На церемонията са присъствали посланиците на държавите-членки на ЕС. На 10.01.2019 г. президентът Мадуро встъпи в длъжност за нов президентски мандат в сградата на Върховния съд. Държавите-членки на ЕС не изпратиха представители на церемонията.  На 26 януари 2019 г. ЕС, включително България, призова за спешно провеждане на свободни, прозрачни и честни президентски избори във Венецуела. Държавите-членки посочиха, че ако не бъде обявено организирането на нови избори, в рамките на следващите дни, ще предприемат действия, включително по въпроса за признаване на ръководството на страната в съответствие с член 233 от Конституцията на Венецуела.  В своя резолюция от 31.01.2019 г. ЕП признава обявилия се за временен президент на Венецуела Хуан Гуайдо за изпълняващ функциите на държавен глава на страната. Към настоящия момент редица държави-членки признаха Гуайдо за действащ президент на Боливарска Република Венецуела.  Предвид цялостната криза във Венецуела и необходимостта от предприемане на бързи и адекватни политически мерки за нейното разрешаване, както и от спешно свикване на свободни, прозрачни и честни президентски избори, България изразява подкрепа за Хуан Гуайдо в качеството му на временно изпълняващ функциите на държавен глава на Боливарска република Венецуела.  ", "date": "2019.02.06", "title": "Правителството призна Хуан Гуайдо за временно изпълняващ функциите на президент на Венецуела "}
{"url": "http://epicenter.bg/article/Radev-i-Karayancheva-zaedno-na-kontsert-za-Tarnovskata-konstitutsiya/174604/2/0", "text": "Президентът Румен Радев и председателят на парламента Цвета Караянчева седнаха един до друг на тържествения концерт на Софийската филхармония в зала \"България\", посветен на 140-годишнината на Търновската конституция.   Тържественият концерт бе под патронажа на Цвета Караянчева, която лично посрещаше гостите.     В приветствието си председателят на Народното събрание отбеляза, че през 1879 г. само за два месеца, въпреки горещите страсти, препирните и политическите различия, участниците в Учредителното събрание успяват заедно да създадат един документ, с който основателно се гордеем до днес. Тя подчерта, че изстраданата жажда за свобода и собствена държава са водили съвестта им на всяка крачка през тези малко повече от два месеца между 10 февруари и заветното подписване на Конституцията на 16 април.     Председателят на парламента припомни, че за откриването на първия български парламент във Велико Търново се стича възрожденският елит на България. Като наблюдатели на събитието и водени от желанието си да помогнат на Княжеството в първите му стъпки на самостоятелна държава, в Търново пристигат дипломатическите представители на Руската империя, Високата порта, Европа.  Според Цвета Караянчева всеки, които се е зачитал в дневниците на Учредителното събрание, може да обори твърдението, че първите ни законотворци са били хора с неособено голям опит в политическия дебат. Дневниците са преди всичко доказателство за това как един искрен оратор може да промени хода на събитията, въоръжен само с думи, логика и пламенна лоялност към собствените си убеждения, посочи тя.  Заседанията на Учредителното събрание са били не единствено политика, но и повод за радост и честване, защото са дали на българите, или поне българите от Княжеството по това време, толкова дългоочакваната възможност да се усетят свободни граждани, отбеляза председателят на парламента. Заседанията са били съпроводени от театрални постановки, концерти, политически салони. България е започвала да гради не само собствен парламентаризъм, но и своя съвременна европейска култура, подчерта Цвета Караянчева. Тя припомни, че специално заради откриването на събранието по Дунав пристига чешки духов оркестър, за да покаже на младата ни държава, че никое събитие не може да е достатъчно тържествено, ако няма музика.  В програмата на концерта бяха включени „Празнична увертюра“ на Веселин Стоянов, „Ръченица“ на Петко Стайнов, „Българска рапсодия „Вардар“ на Панчо Владигеров, из „Жар птица“ на Игор Стравински и „Рапсодия в синьо“ на Джордж Гершуин.   Концертът беше под диригентството на директора на Софийската филхармония Найден Тодоров, а на пианото – носителят на множество престижни отличия Людмил Ангелов, който събра възторзите на публиката и нестихващи аплодисменти.    ", "date": "2019.02.06", "title": "Радев и Караянчева заедно на концерт за Търновската конституция!"}
{"url": "http://epicenter.bg/article/Pravitelstvoto-izmeni-pravilnika-za-prilagane-na-Zakona-za-razvitieto-na-akademichniya-sastav-/174605/2/0", "text": "Правителството прие изменения в Правилника за прилагане на Закона за развитието на академичния състав в Република България. Това съобщиха от правителствената информационна служба.  Целта е да се осигури създаването на по-­добри условия за обективно и безпристрастно прилагане на минималните национални изисквания към научната, преподавателската и/или художествено-творческата или спортната дейност на кандидатите за придобиване на научни степени и за заемане на академичните длъжности „главен асистент“, „доцент“ и „професор“ в научна област „Природни науки, математика и информатика“.  Причините, налагащи промените в Правилника в посочената област на висше образование, са следствие от прилагането на изискваните минимални наукометрични показатели за различните научни степени и академични длъжности.  Съгласно приетите изменения се премахва деленето на броя на авторите при отчитане броя на публикациите за даден учен поради факта, че науката в цитираната област е колективно дело и чрез деленето не се стимулират комплексните и мултидисциплинарни изследвания. Вместо това се предлага начин за отразяване качеството на тези публикации.  За повишаване дела на нематериалната част на българската икономика - показателите за патенти и полезни образци се преместват в групата показатели Г от група Е, като същевременно полученият патент се оценява като публикация с най-високо качество - 25 точки, а заявката за патент или полезен модел - с 15 точки.  Правят се специфични изменения в тежестта на отделните показатели за посочената научна област, отбелязващи различията помежду им и отразяването им в научната литература, научноизследователските проекти и др.  Предлаганите промени в Правилника са съобразени със спецификата на научна област 4. Природни науки, математика и информатика и ще доведат до създаване на по-добри условия за обективност и безпристрастност при оценяването на научните резултати в посочената област. Същевременно ще се осигури възможност за по-ефективен контрол върху провежданите процедури за придобиване на научни степени и за заемане на академични длъжности.    Министерският съвет възложи на председателя на Държавна агенция „Електронно управление“ да одобри общото описание на архитектурата на електронното управление в Република България, както и да осигури ред за достъп на отговорните администрации до документа.  Разработването на гореспоменатия документ ще играе ролята на рамка, която да включва основните елементи на електронното управление - правна рамка, оперативна съвместимост, електронна идентификация, работни процеси, информационни ресурси и сигурност.  Следването на единна национална архитектура на е-управлението е необходимо за консолидация на техническата и информационна инфраструктура в областта и интеграция на работните процеси и процедури във всички засегнати ведомства.  Общото описание на архитектурата на електронното управление се разработва с активното участие на всички заинтересовани страни - Държавна агенция „Електронно управление“, експерти от други администрации и представители на академичния сектор, като е одобрено от Експертния съвет за интеграция на информационните ресурси към Председателя на ДАЕУ.    Кооперация „Национална потребителна кооперация на слепите в България“ е призната за национално представителна организация в Националния съвет за хората с увреждания към Министерския съвет за срок от три години, считано от 18.02.2019 г.  Кооперацията осъществява трудова и професионална рехабилитация на своите членове, работи за развитието на единния кооперативен пазар и на пазара за социални услуги. Организацията има изцяло социален характер и съдейства за благосъстоянието и задоволяване интересите и потребностите на своите членове във връзка с тяхната интеграция и социализация в обществото. Дейностите на кооперацията са насочени към трудоустрояване, материално стимулиране, подпомагане в натура и предоставяне на социални услуги, специални грижи за самотните, лежащо болните, младите хора и семействата, както и осигуряване на правна, методическа, техническа помощ и др.  Националният съвет за хората с увреждания е консултативен орган към Министерския съвет за осъществяване на сътрудничество при разработване и провеждане на политиката за правата на хората с увреждания. В него участват представители на държавата, национално представителните организации на и за хора с увреждания, национално представителните организации на работниците и служителите, на работодателите и Националното сдружение на общините в Република България.    Кабинетът одобри кандидатурата на Сергей Църнаклийски да бъде предложена за поста съветник в Секретариата на Дунавската комисия.  К.д.п. Сергей Църнаклийски притежава значителен опит по проблемите на дунавското корабоплаване и в областта на международните отношения. От юли 2013 г. той заема длъжността съветник по техническите въпроси в Секретариата на Дунавската комисия.  Предвижда се издигането на българската кандидатура да се направи в рамките на предстоящото през март 2019 г. извънредно заседание на Дунавската комисия и да бъде одобрена по време на редовната 92-ра сесия през юни.  Правителството одобри допълнителни разходи по бюджета на Държавната комисия по сигурността на информацията за 2019 г. в размер на 2 850 000 лв.   Средствата са необходими за извършване на дейности по изграждане на охраняем периметър, вътрешно преустройство на помещения и надграждане на структурно-кабелните системи и специалните системи за сигурност за недвижим имот, закупен в полза на държавата за нуждите на ДКСИ и на нейната администрация, находящ се на ул. „Козлодуй“ № 4 в гр. София.  Посочените дейности са свързани с изпълнението на изискванията по видовете сигурност на класифицираната информация, заложени в Закона за защита на класифицираната информация и подзаконовите актове по неговото прилагане, в правната рамка на ЕС по отношение на защитата на класифицирана информация и Политиката на НАТО по сигурността и подкрепящите я директиви.    Министерският съвет отнема правото на управление върху част от имот - публична държавна собственост, от Агенцията по геодезия, картография и кадастър, намиращ се на пл. „Освобождение“ № 7 в гр. Ямбол, поради отпаднала за ведомството необходимост. Частта от имота, която включва два самостоятелни обекта на четвъртия етаж в сградата, се предоставя безвъзмездно за управление на Министерството на регионалното развитие и благоустройството. Предвижда се в последствие тя да бъде предоставена за управление на Дирекцията за национален строителен контрол с цел осигуряване на подходящи работни помещения.  Съгласно друго правителствено Решение „Български пощи“ ЕАД ще продадат чрез търг с тайно наддаване своя дял от недвижим имот в град Рила. Дружеството притежава 153 кв. м от сграда, в която преди години се е помещавала пощенска станция. Другият собственик на имота - „Българска телекомуникационна компания“ ЕАД, не проявява интерес към покупката на дела на „Български пощи“. Сградата не се използва от пощенския оператор и поддръжката й е свързана с неоправдани разходи.    Правителството одобри проект на Споразумение между Министерството на финансите на Република България и Организацията за икономическо сътрудничество и развитие (ОИСР). То предвижда извършване на бюджетен преглед на България от страна на ОИСР.  С приетото решение се упълномощава министърът на финансите да проведе преговори и да подпише споразумението при условие за последваща ратификация.  България ще бъде оценявана по степента на съответствие с насоките „OECD Council Recommendation on Budgetary Governance (2015)“. Прегледът ще оцени многогодишните усилия на страната за въвеждането на реформи в областта на бюджета и постигнатите резултати от тях. По този начин ще се даде позитивен сигнал за ангажираността на страната по прилагането на международни стандарти и добри практики в процеса на бюджетиране и управление на публичните финанси.  Споделяйки своя опит, България ще има възможността да се сравнява с най- добрите достижения в областта на управлението на бюджета и да получи реалистична оценка за текущото състояние спрямо стандартите, които са заложени в препоръките на ОИСР, което би мотивирало реформи, ако това е необходимо.  Първият преглед на Организацията за икономическо сътрудничество и развитие за България бе направен през 2008-2009 г.    Правителството одобри позицията на страната ни за заседанието на Съвета на ЕС по икономически и финансови въпроси (ЕКОФИН), което ще се проведе на 12 февруари в Брюксел. Очаква се Съветът да постигне общ подход по прегледа на Европейската система за финансов надзор и да бъдат обменени мнения по съобщението на ЕК за по-ефективен и демократичен процес на вземане на решения в данъчната политика на ЕС. Очаква се също така ЕКОФИН да одобри заключения по Доклада за фискалната устойчивост за 2018 г. и по насоките за бюджета на ЕС за 2020., както и да приеме проекта на препоръка на Съвета по освобождаването от отговорност на ЕК по изпълнението на бюджета на ЕС за финансовата 2017 г.  На 22 януари се проведе заседание на ЕКОФИН, в рамките на което се състоя политически дебат по програмата InvestEU и прегледа на Европейската система за финансовия надзор. В контекста на Европейския семестър за 2019 г. Съветът прие заключения за Годишния обзор на растежа и за Доклада за механизма за предупреждение, също така одобри препоръка, свързана с икономическата политика на еврозоната. На заседанието бяха представени приоритетите на Румънското председателство в областта икономическата и финансовата политика и резултатите от срещата на Европейския съвет във формат Еврогрупа през декември 2018 г.  Съветът на ЕС „Правосъдие и вътрешни работи“ предстои да заседава неформално на 7 и 8 февруари в Букурещ. В част „Правосъдие“ ще бъдат обсъдени начините за по-нататъшно развитие нa съдебното сътрудничество по граждански и търговски въпроси чрез анализ на прилагането на съществуващото европейско законодателство и на необходимостта от предприемане на нови законодателни инициативи на ниво ЕС. Министрите на правосъдието ще вземат отношение и по поставените от Румънското председателство въпроси за бъдещето на съдебното сътрудничество по наказателноправни въпроси в рамките на общото съдебно пространство на Европейския съюз. Във формат „Вътрешни работи“ ще бъде обсъдено засилването на сътрудничеството в борбата с тероризма в ЕС. Други теми от дневния ред са политиката на ЕС в областта на миграцията и убежището, както и полицията в свързания свят.  ", "date": "2019.02.06", "title": "Правителството измени правилника за прилагане на Закона за развитието на академичния състав "}
{"url": "http://epicenter.bg/article/Novi-kramoli-sred-patriotite--NFSB-i-atakistite-s-vzaimni-obvineniya-/174609/2/48", "text": "Пореден скандал се зароди сред коалиционните партньори в „Обединените патриоти”, в лицето на НФСБ Валери Симеонов и лидера на \"Атака\" Волен Сидеров. Основният въпрос се оказа кой на кого дължи политическата си кариера, пише \"Монитор\".   Причината този път е интервю Симеонов от преди седмица, в което заявява, че партийният вестник на Сидеров – „Атака”, е „парцал”.  В отговор в последния си брой вестникът излезе със заглавие на първа страница: \"Валери, този \"парцал\" те изстреля от Бургас в парламента\", а авторите на статията се подписват под псевдонима „Пасквилчици”.   \"Води се последователна политика на неоснователни нападки срещу коалиционни партньори от страна на „Атака“. Това каза лидерът на НФСБ и депутат от ПГ на „Обединени патриоти“ Валери Симеонов пред журналисти в Народното събрание по повод заглавната страница на вестник „Атака“, на която е поместен материал, че той дължи политическата си кариера на партия „Атака“ и благодарение на нея е станал депутат и вицепремиер, предаде Агенция „Фокус“.  Попитан какво е породило поредната престрелка през медиите между него и лидера на „Атака“ Волен Сидеров, Симеонов отговори: „Няма престрелка“.  Той посочи, че става въпрос за продължителна и последователна политика на непрекъснати и неоснователни нападки срещу коалиционни партньори от страна на „Атака“.  „Това, за което ме питате днес, е всъщност поредният епизод“, допълни Симеонов  \"Абсурд е да коментирам малотиражката на партия „Атака“,\" категоричен бе той. „Недейте ме сваля на това ниво. Не ме обиждайте. Нека си казват, каквото си искат.“  Да се твърди, че Валери Симеонов дължи политическата си кариера на „Атака“, е все едно кравата да суче от телето. Това каза заместник-председателят на НФСБ и депутат от ПГ на „Обединени патриоти“ Валентин Касабов. „Това е абсурдно“, каза още Касабов.   Касабов припомни 2004 година, когато Волен Сидеров дошъл на работа в телевизия „СКАТ”, тогава собственост на Симеонов и именно с неговата подкрепа развил партия „Атака”.  „Началото беше 2004 г. - някъде там, когато дойде Волен Сидеров в „Скат“ и на първата година започна да прави партия. Да питам колеги, журналисти, по-младите и по-старите могат ли да направят партия без знанието на собственика, без парите на собственика, без помощта на телевизия „Скат“, зададе въпрос Касабов. „Атака\" е отрочето на телевизия „Скат“ и Валери Симеонов“, допълни той.  \"Няма какво да обяснявам думите на Валери Симеонов, че вестник „Атака“ е парцал, той не може да обясни още думите си на майките на деца с увреждания\", коментира на свой ред народният представител от „Атака“ Николай Александров пред журналисти.  Попитан как си обяснява тези думи, Александров заяви, че на никого не е приятно някой да обижда труда му. Според него журналистите от вестник „Атака“ са се отнесли с днешната си статия за Валери Симеонов чисто професионално.  „Няма какво да обяснявам думите на Валери Симеонов. Той не може да обясни още думите си на майките на деца с увреждания, нито на избирателите на „Атака“ преди време за „лумпени“, каза още депутатът. Според Александров по-важно е оттук насетне как партиите в малката коалиция се движат чисто политически.  „Ние сме политици, не сме се събрали да си коментираме взаимно кой какво ще направи и „дай си ми дрешките, на си ти парцалките“. Не смятам, че това е начинът. Тук съвсем друго трябва да бъде заложено. Този човек, трябва да излезе и да каже какви принципи защитава. Всеки може да се изразява красиво“, допълни Александров.  На въпрос дали от „Атака“ ще поискат извинение от Валери Симеонов, той посочи: „Ако един път си поискал нещо от някого и той не ти го е дал, втори път го поискаш, става вече рецидив. Какъв е смисълът?“.   Напрежението и неяснотата в малката коалиция тлеят от месеци, като и в момента не е ясно кой е председателя на парламентарната им група, след като от НФСБ оттеглиха доверието си от лидера на \"Атака\" Волен Сидеров още през есента на миналата година. Валери Симеонов открито призна, че с лидера на \"Атака\" нямат комуникация.  Провали се и последния опит за коалиционен съвет, за който обаче нямаше официална информация, а по-късно Сидеров отрече да е бил поканен изобщо.  В конфликта Сидеров - Симеонов от лятото на 2018 г. лидерът на ВМРО Красимир Каракачанов се включи като \"синя каска\", по собствените му думи.  След връщането на Валери Симеонов в парламента обаче се очакваше назряване на нов конфликт. При важното гласуване от депутатите за мандат на правителството за преговори с правителството на САЩ за закупуване на нови изтребителите за българските ВВС депутатите от ВМРО подкрепиха управляващите, а НФСБ и \"Атака\" гласуваха против.  В средата на януари обаче Валери Симеонов заяви, че няма как да си говори със Сидеров, тъй като двамата не се виждат на заседания на парламентарната група на ОП.  От \"Атака\" пък разпространиха прессъобщение, че заседанията се провалят не заради тях, а заради отсъствието на депутатите от НФСБ.  Не закъсня и отговора на НФСБ, които веднага опровергаха Волен Сидеров.   ", "date": "2019.02.06", "title": "Симеонов и Сидеров в спор кой е кравата, кой от кого е засукал и какво пише в \"парцала\" в.\"Атака\""}
{"url": "http://epicenter.bg/article/Ananiev--Nad-polovinata-psihiatrichni-zavedeniya-sa-v-kritichno-sastoyanie/174610/2/0", "text": "Над половината от психиатричните лечебни заведения в страната са в критично състояние. Това обяви здравният министър Кирил Ананиев, предаде БГНЕС.   В страната има 12 държавни психиатрични болници, 22 центъра за психично здраве и 11 отделения към болници. Направен е анализ за сградния фонд, оборудването. Здравният министър е запознал министрите за състоянието на болниците. В кратки срокове предстои стартирането на обществени поръчки за ремонти.   Ананиев отказа да назове точно колко средства ще са необходими. „Колкото е нужно, толкова ще бъдат осигурени. Правителството е информирано и знае сумата“, отговори лаконично Ананиев на журналистите. При всички положения ставало дума за над 10 млн. лева. Две от психиатриите са в най-критично положението. Едното е психиатричното отделение в Търговищката болница, а другото е център в София. Решението е да бъдат преместени в други сгради.", "date": "2019.02.06", "title": "Здравният министър Кирил Ананиев: Над половината психиатрични заведения са в критично състояние"}
{"url": "http://epicenter.bg/article/Karakachanov-s-kontseptsiya-za-tsiganite---premahvane-na-getata--kontrol-nad-sotsialnite-pomoshti/174611/2/48", "text": "Концепцията за решаване на проблема с несоциализираните цигански групи, която обещах, е готова.   и още редица други механизми за реалната интеграция на маргинализираната част от този етнос. Това написа във Фейсбук вицепремиерът и председател на ВМРО Красимир Каракачанов.  За справяне с всички тези проблеми ще привлечем онази част от циганите, които са се реализирали пълноценно в обществото и представляват авторитети в своите области. Пълното наименование е Концепция за промени в политиката за интеграция на циганския (ромския) етнос в Република България и мерките за реализацията им.  Както обещах, вече има напълно готов вариант на Концепцията за интеграция на несоциализираните цигани. Предоставям документа на вниманието на всички, които имат желание и могат да вземат отношение по него.  Предвид нарастващото напрежение спрямо циганите в България и създадения статут на привилегирована част от население за циганската общност спрямо останалите граждани на страната е време държавата да спре двойните стандарти по отношение на собствените си граждани.   Точно обратното - голямата част от НПО-тата в страната задълбочиха проблема, като изградиха една общност от хора, на които внушиха, че имат само права без задължения и които не приемат законите на държавата като валидни за тях.   наречен „мерки за интеграция на ромите“, предлагам проекта за Концепция за справяне с маргинализацията на циганите – целият файл може да бъде изтеглен от тук    Основната част от предложенията са спиране на помощите при: отказ за започване на работа; спиране на децата от училище; демонстриране на скъп начин на живот, несъответстващ на статута „социално слаб“. При злоупотреба с парите от „детски“, да се въведе отпускането на надбавки в натура.  Спиране на помощите при отказ от образоване, придобиване на трудови навици и квалификация, както и при липсата на видим напредък по социализиране и интеграция.  За мен е важно, за да бъде премахната професията „социално слаб“, да бъде сложен и таван на социалните плащания към един човек или домакинство на годишна база.  По отношение на образованието категорично смятам, че   В спешен порядък държавата трябва да задължи лицата, ненавършили 16 години, да се завърнат в училищата; тези над 18, които нямат поне основно образование, да бъдат задължени да го завършат. При отказ за изпълнение на тези мерки отново да се предвиди спиране на социалните помощи и образователно-трудова повинност.  С оглед на безразборната раждаемост в гетата предлагаме   и да бъдат прилагани ефективно санкциите на действащото законодателство.   При жени, които са оставили за отглеждане в дом повече от 2 деца, да се предложат безплатни мерки, които да ограничат възможността за последващи нежелани бременности. Това трябва да се предложи като възможност и за жените от цигански произход с над определен брой деца (3 и повече).  Предвид лошата хигиена и ниска здравна култура на една голяма част от циганското население в страната,   При отказ – да важат правилата за отнемане на помощите.   когато сигналите за повикване не отговарят на критерия „спешност“.  По отношение на гетата трябва да се прилага буквата на закона. По места трябва общините да направят спешни проверки и описи и незаконните постройки трябва да бъдат съборени.   Предлагаме също така заселването на безимотните цигани с ангажимента да закупят предоставените им имоти и да обработват земята.  За намаляване на престъпността сред циганите основна стъпка на държавата трябва да е   Контролът на местата за търговия с метали трябва да бъде затегнат, както и да се обърне сериозно внимание на „ало измамите“, джебчийството, просията, проституцията и т.н.  За осъществяване на тези мерки в качеството ми на вицепремиер, чрез депутатите от ПГ на „Обединени патриоти“ в НС, ще поискам законодателни промени като   в структурите на МВР за извършени административни нарушения; разширяване на обхвата на неизбежната отбрана; създаването на доброволни отряди по места и др.  С цел осветляване на дейността на неправителствените организации, които работят с циганския етнос, трябва да се въведе   по проекти за интеграция назад в годините.  ", "date": "2019.02.06", "title": "Каракачанов с концепция за циганския проблем - премахване на гетата, контрол над социалните помощи"}
{"url": "http://epicenter.bg/article/Do-20-metra-vidimost-na-AM--quot-Hemus-quot--zaradi-magla-/174585/3/0", "text": "Видимостта по АМ \"Хемус\" в област София е ограничена до 20-30 метра заради мъгла. За това информира Агенция \"Пътна инфраструктура\" (АПИ).  Видимостта е намалена до 30 метра и в района на Беклемето и Шипково, област Ловеч, както и Горно Белотинци, област Монтана.  До 50 метра е видимостта в област Видин и в района на Котел (област Сливен), Криводол, Б. Слатина и Борован (област Враца), Кнежа и Вълчитрън (област Плевен) и по пътя Обзор - Слънчев бряг.  До 100 метра е ограничена видимостта в района на Антоново и Омуртаг (област Търговище), Градина и Любеново (област Плевен), Летница, Априлци, Ябланица (област Ловеч), Вълчедръм (област Монтана), Босна и М. Търново (област Бургас).  До 100 метра е ограничена видимостта и по някои пътища в област Русе. В област Добрич видимостта е до около 150 метра.  Заради гъста мъгла вчера възникна тежка верижна катастрофа по АМ \"Струма\" в района на Сандански. Един човек загина, а 13 души бяха ранени.  Температурите в страната са в интервала от - 4 до + 7 градуса. Времето над страната е предимно облачно.  Слаб вятър духа в областите Пловдив, Добрич, Шумен, Варна, Бургас, Перник, Смолян, Хасково и Кюстендил.  Слаб дъжд вали по части от АМ \"Хемус\" в област София, област Монтана, Видин и в района на Микре, Троян, Априлци, Добродан, Шипково и Беклеме (област Ловеч).  Пътните настилки са предимно сухи, на места мокри, по усойните и планински райони частично заледени, обработени и проходими при зимни условия, уверяват от АПИ.  ", "date": "2019.02.06", "title": "До 20 метра видимост на АМ \"Хемус\" заради мъгла "}
{"url": "http://epicenter.bg/article/Balgarskiyat-uchastak-ot--quot-Turski-potok-quot--tryabva-da-vleze-v-eksploatatsiya-do-kraya-na-2020-godina/174563/4/0", "text": "\"Българският участък от газопровода \"Турски поток\" трябва да влезе в експлоатация до края на 2020 година\", заяви пред БНТ зам.-председателят на енергийната комисия Валентин Николов.   Той направи уточнение, че тръбата няма да е продължение на \"Турски поток\", а допълваща инфраструктура, в която \"Турски поток\" иска да се влее. По думите на Николов според предпроектното проучване до 48 милиарда кубически метра газ може да минават през България като транзит. Валентин Николов заяви, че миналата година е имало представяне в ЕК на предпроектното обследване, което ще има тази тръба с насока Турция - Сърбия и отделно дали газовия хъб Балкан има икономическа визия за това, което ще се случи. Ясен е вече и собственикът на тази тръба - това е \"Булгартрансгаз\", което е изцяло българско дружество. \"Държа да уточня, че това не е продължение на \"Турски поток\", това е допълваща инфраструктура, в която \"Турски поток\" иска да се влее. Защото при условие, че тръбата е наша, ние сме направили търг, той вече е спечелен. Капацитетът на сръбската и турската граница вече е заявен. Вътрешната нормена възвращаемост вече е изпълнена. Няма да има проблем с финансиращи и кредитиращи институции, които ще финансират тази тръба\", заяви Николов. В края на 2020 година проектът трябва да влезе в експлоатация. Николов коментира и новината, че процедурата за избор на стратегически инвеститор за АЕЦ \"Белене\" също е в ход. По думите му единственият проблем пред такъв голям проект е политическият риск, ако е голям, той отблъсква инвеститорите. България ще участва в проекта като държава заедно с всичките активи, които в момента се оценяват. Цялата инвестиция трябва да бъде не повече от 20 млрд, заяви Николов и подчерта, че който предложи по-малко, \"получава бонус точки\".   \r\n По-късно гръцкият премиер Алексис Ципрас заяви, че родината му би искала да участва в изпълнението на турския поток. За това съобщават гръцките медии. \r\n Както беше отбелязано, премиерът направи такова изявление след среща с турския президент Тайип Ердоган. Според Ципрас страните трябва да си сътрудничат в областта на енергетиката, която не трябва да се превръща в причина за регионални сблъсъци. \r\n \"И вече си сътрудничим в такива важни енергийни проекти като Трансадриатическия газопровод, бихме искали да имаме по-широко сътрудничество в \"Турски поток\", каза Ципрас. \r\n   \r\n", "date": "2019.02.06", "title": "Българският участък от \"Турски поток\" трябва да влезе в експлоатация до края на 2020 година"}
{"url": "http://epicenter.bg/article/-quot-Doyche-vele-quot--Savsem-skoro-Kitay-shte-e-nomer-1--Vav-vsichko-/174590/11/33", "text": "ХIX век беше столетието на Европа, XX - на Америка. В началото на това хилядолетие мнозина предричаха, че XXI век ще бъде столетието на Азия. Заблуда: това е векът на Китай. Съвсем скоро той ще е №1. Във всичко.  „China First\" - така е озаглавена новата книга на публициста Тео Зомер, която излиза тези дни в Германия. Зомер, който е дългогодишен главен редактор и издател на седмичника „Ди Цайт\", публикува в изданието някои от по-важните си изводи в тази книга. Ето част от тях:  „XIX век беше столетието на Европа, XX - на Америка. В началото на това хилядолетие мнозина предричаха, че XXI век ще бъде столетието на Азия. Заблуда: това е столетието на Китай.  Непрекъснато четем вестникарски заглавия: „Китайците идват“. Но това е втората заблуда: китайците са вече тук. През последните 40 години те извършиха скок напред, който е безпримерен в световната история. БВП на Китай се увеличи 60 пъти, а доходите на глава от населението - 100 пъти. От 2010 година насам Китай е най-могъщата търговска сила в света, а от 2012 - втора по големина световна икономика. В рамките на следващото десетилетие Китай ще изпревари САЩ\", пише авторът и припомня, че между 700 и 800 милиона китайци прескочиха границата на бедността и влязоха в средната класа.  А според прогнозите, до 2020 година и останалите ще се отърват от бедността. През 2021 година доходът на глава от населението трябва да достигне 12 хиляди долара годишно. Очаква се до 2035 година Китай да се присъедини към средната група развити индустриални страни, а през 2049 да излезе начело, отбелязва Тео Зомер и продължава:  „Проектът „Made in China 2025\" е грандиозна програма за икономическо развитие с цел до средата на следващото десетилетие да бъдат изпреварени всички индустриални държави. Дотогава в десет ключови промишлени сектора Китай трябва да се превърне във водеща сила, като за целта държавата подпомага индустриалците със стотици милиарди долари. (…) Президентът на Китай Си Дзинпин иска държавата му да стане първа сила в световната политика. Ръководството в Пекин смята да възроди величието и достойнството на китайската цивилизация и да остави зад гърба си униженията, на които страната е била подложена в продължение на стотина години след насилственото си отваряне към света в резултат от първата Опиумна война през 1839-1842 година.  Лидерската воля на Си Дзинпин променя глобалното съотношение на силите. Той има велики планове за Народната република, която трябва да излезе от ролята си на регионална сила и да застане „в центъра на световната сцена\". Си иска да превърне Китай в най-мощната военна сила, в най-голямата и водеща научна нация, в лидер на иновациите, в инфраструктурна суперсила, в предводител на борбата срещу климатичните промени, в световна културна и футболна сила.\"  Тео Зомер смята, че сред днешните политически лидери Си Дзинпин е единственият, който има глобална стратегия. Авторът дава за пример огромните китайски инвестиции за новия „Път на коприната\" - предвидени са 1000 милиарда долара.  „Китай призова около 100 страни и организации да участват в изграждането на „Пътя на коприната\" като процъфтяващ коридор за икономическо сътрудничество. Лозунгът гласи „омрежване\", а целта е изграждането на инфраструктура: железници и пътища, тръбопроводи, електроцентрали, язовири, мрежи от оптични кабели - всичко това трябва да залегне в основата на един безпримерен икономически скок. (…)  Китайците напредват стъпка по стъпка, регион по регион, сектор по сектор - в съзвучие с древната китайска мъдрост „Когато пресичаш реката, трябва да опипваш със стъпалата камъните по дъното\". И мислят много напред. До 2049 година, когато ще бъде отбелязана 100-годишнината от основаването на Китайската народна република, „Поднебесната империя\" трябва да се превърне в една „богата, могъща, демократична, култивирана, хармонична и красива\" страна\", пише авторът и отбелязва, че много държави по света възприемат китайския възход като заплаха:  \"Китайският проект за новия \"Път на коприната\" изобщо не е толкова безобиден, колкото изглежда на пръв поглед. Със своите инвестиции и кредити Китай си създава сфери на влияние по цялото земно кълбо (...) и силно разклаща досегашния световен ред. (...) Редица наблюдатели дори виждат на хоризонта нова Студена война. Която, разбира се, няма почти нищо общо с едновремешния конфликт между Изтока и Запада, между Москва и свободния свят. Във военно и в политическо отношение Съветският съюз беше велика сила, но икономически нямаше никакво значение за Запада, който безболезнено можеше да налага на СССР ембарго, бойкоти или санкции. Съвсем друго е положението с Китай, чиято икономика е толкова тясно свързана с останалия свят, че една търговска война, камо ли пък Студена война, би била пагубна за мнозина.\"  Надеждата, че растящото благосъстояние ще превърне Китай в демокрация, се оказа илюзорна, пише по-нататък Тео Зомер и твърди, че Си Дзинпин не само е загърбил въведения от Дън Сяопин принцип на колективното ръководство, но и е създал условията за нов култ към личността, който много напомня на култа към Мао.    „Отменено беше разделението между икономика и политика, което просъществува известно време, при това не само в зачатък. Съвсем целенасочено Си взе всичко под свой контрол: партията, армията, предприемачеството, медиите. Той отмени ограничението от два мандата за президентския пост и вписа в конституцията „Мисленето на Си Дзинпин\". И това не е всичко: Си е на път да покори обществото чрез една дигитална диктатура за контрол над възгледите и морала, която напълно засенчва Оруеловата „1984\". Под ръководството на Си Китай поема по пътя от авторитарна към тоталитарна държава.  Си скъса и с културата на въздържанието, наложена от Дън - Китай се превърна в експандираща и „надцакваща\" сила, а във външната политика Си практикува „дипломация на велика сила\". Докато навремето Дън настояваше, че Китай не е модел за други страни, днес Си Дзинпин хвали своята система като образец за другите - като алтернатива на западния модел, който се характеризирал с „разединени общества, безкрайни смени на властта и социален хаос\".  Все още не сме навлезли в нова Студена война, но поредната надпревара между системите вече е факт. Този път се броят не армиите и ядрените арсенали, а парите. Си Дзинпин превърна търговията и инвестициите в оръжия, а неговият „Път на коприната\" му осигурява последователи по всички континенти. Крайно време е брюкселската общност да сложи на кантара икономическите шансове, свързани с възхода на Китай, и трезво да ги съпостави с рисковете за политическата сфера и за сигурността, извиращи от този възход.\"  В края на публикацията Тео Зомер пише: „Навремето казвахме: „Какво ни засяга, когато в Китай се разсипе един чувал ориз!\". Случващото се в \"Поднебесната империя\" нямаше никакво значение за нас. Днес е друго: когато в Китай се разсипе един чувал ориз, трепери цялата Земя\".   ", "date": "2019.02.06", "title": "\"Дойче веле\": Съвсем скоро Китай ще е номер 1. Във всичко "}
{"url": "http://epicenter.bg/article/Balgarinat-Kamen-Markov-vze-vizualen--quot-Oskar-quot--za-reklamata-s-Eltan-Dzhon/174580/6/0", "text": "Българинът Камен Марков и екипът му, които бяха номинирани в две категории на най-престижните награди за визуални ефекти VES Awards, взеха отличието в една от категориите.   Камен, който работи за голямото студио MPC и екипът му, бяха удостоени с голямото отличие в категорията Outstanding Visual Effects in a Commercial за работата по рекламата на John Lewis \"Момчето и пианото\" с участието на сър Елтън Джон.   В другата категория, в която бяха номинирани - Outstanding Compositing in a Photoreal Commercial, наградата отиде при хората, работили върху рекламата на Apple \"Welcome Home\". А сред номинираните тази година са филми като \"Отмъстителите: Война без край\", \"Феноменалните 2\", \"Изгубени в космоса\", \"Бохемска рапсодия\" и \"Първият човек\".     Камен Марков живее и работи в Лондон. В проекта той е бил главен дизайнер и технически ръководител на екип от около 40 специалисти, част от водещата международна VFX компания MPC.   От техническа гледна точка \"Момчето и пианото\" е голямо предизвикателство, създадено с необичайни творчески идеи. Използваният от Камен VFX подход е уникален, тъй като рядко се среща в създаването на реклами и обикновено се използва в игрални филми. Чрез специален софтуер и голям набор от фотографски и филмови референции, Камен и екипът му успяват да пресъздадат етапи от живота на Елтън Джон в прецизни детайли. \r\n \r\n \r\n \r\n Марков започва кариерата си в областта на специалните ефекти на родна земя, когато рекламният, музикален и кино пазар у нас са все още изключително неразвити. През 2004 г. стремежът му към по-големи предизвикателства и повече перспективи го отвеждат в Мексико, където работи за голямото VFX студио - The Filter FX.   Източник: дир.бг", "date": "2019.02.06", "title": "Българинът Камен Марков взе визуален \"Оскар\" за реклама с Елтън Джон (Видео)"}
{"url": "http://epicenter.bg/article/Grigor-Dimitrov-propuska-i-turnira-v-Akapulko/174622/8/0", "text": "Григор Димитров няма да играе на тенис турнира в Акапулко. Това съобщи сайтът Tenniskafe.com, позовавайки се на източници от щаба на българина, предаде  bTV .   Световният номер 24 ще пропусне надпреварата в Мексико, тъй като контузията в рамото му се е оказала по-сериозна от предвиденото. Той обяви, че чувства болки след като отпадна на осминафинал на Откритото първенство на Австралия от Франсис Тиафо. Заради тях Димитров отказа участие и в надпреварата в Ротердам, Холандия, където през 2018 г. игра на финал.   Гришо ще се опита да се възстанови за двата турнира в САЩ през март - в Индиън Уелс (4-17 март) и Маями (18-31 март).   През 2018 г. той отпадна във втория кръг на Индиън Уелс и в третия в Маями.   В момента Григор е в дома си в Монте Карло, където се възстановява от травмата. Преди това Димитров посети България и се видя с близки и роднини.", "date": "2019.02.06", "title": "Григор Димитров пропуска и турнира в Акапулко"}
{"url": "http://epicenter.bg/article/Avstraliets-tvardi--che-e-izvanbrachen-sin-na-prints-Charlz-i-Kamila/174579/10/99", "text": " Австралиецът Саймън Доранте-Дей излиза с това твърдение за първи път през 2016 година. Сега 52-годишният мъж настоява, че разполага с нови доказателства. Според разказа му той бил заченат, когато Чарлз бил на 17 години, а Камила на 18.  Самият Саймън е осиновен на 18-месечна възраст. Той твърди, че баба му му казвала, че е син на принца.  И че самата Даяна научила за съществуването му.  Според австралиеца принцесата щяла да разпространи информацията публично, ако не била загинала в тежка катастрофа през 1997 година.  От кралското семейство обаче отказват да коментират твърденията му. Източник: България Он Еър", "date": "2019.02.06", "title": "Австралиец твърди, че е извънбрачен син на принц Чарлз и Камила"}
{"url": "http://epicenter.bg/article/Sofi-Marinova-se-omazhi--kumuva---Preslava/174584/10/100", "text": "Софи Маринова и Тодор Давидов-Гринго се ожениха в тесен приятелски кръг. Двамата подписаха пред роднини и близки приятели в ритуалната зала на бул. \"Витоша\". Кумове бяха Преслава и приятелят ѝ Павел. На сватбата присъства и синът на певицата - Лоренцо.   Софи Маринова избра рокля от София Борисова. Дизайнерката бе сред   заедно с прочутата носителка на титлата \"Мисис баба\" Дони Василева и кметицата на Владая Таня Иванова.   Маринова и Гринго избраха  . Имената на младоженците са изписани от горната страна на бижутата. \r\n \r\n \r\n \r\n Големият сватбен купон с колегите на Софи ще се състои на 24 март.   Източник: Дир.бг", "date": "2019.02.06", "title": "Софи Маринова се омъжи, кумува ѝ Преслава"}
{"url": "http://epicenter.bg/article/Otmeniha-premierata-na-film-s-Liam-Niysan-zaradi-negovi-rasistki-komentari/174586/10/100", "text": "Премиерата с червен килим на новия филм с Лиам Нийсън в Ню Йорк беше отменена заради негови расистки коментари по време на интервю, пише Би Би Си.   Скандалът с Нийсън се развива в последните няколко дни, след като актьорът даде интервю за изданието “Индипендънт”. В него Нийсън разказа историята на негова приятелка, която е била изнасилена от чернокож нападател.     “Срам ме е да призная, но обикалях в района на нападението в продължение на седмица с палка в ръка и с надеждата, че някое “черно копеле” ще ме приближи и ще иска да ми се пробва. Обикалях, за да мога да го убия”, казва Нийсън в интервюто.   Заради използването на определението много потребители онлайн, а и правозащитници обявиха актьора за расист. Други побързаха да коментират, че това е краят на кариерата на Нийсън.   По-късно актьорът заяви, че не е расист, а по-скоро искал да сподели с публиката. “Всички се преструваме, че сме политически коректни в тази държава. И в моята държава също (актьорът е от Ирландия – б.р.). Понякога е достатъчно да открием малко от повърхността и ще разберем, че расизмът е там”, коментира Нийсън в предаването “Добро утро, Америка” по Ей Би Си. По думите му той искал да започне по-отворен разговор за расизма.   В лентата Cold Pursuit става въпрос именно за отмъщение, но заради негативните реакции на коментарите на Нийсън, премиерата с червен килим в Ню Йорк беше отменена два часа преди да се състои. Бяха отменени и всички интервюта и снимки във връзка с новия филм.   Източник: БТВ", "date": "2019.02.06", "title": "Отмениха премиерата на филм с Лиам Нийсън заради негови расистки коментари"}
{"url": "http://epicenter.bg/article/Pravoslavnata-tsarkva-pochita-pametta-na-Sveti-Fotiy-/174561/2/0", "text": "На 6 февруари православната църква почита паметта на Свети Фотий (от гръцкото photos - ”светлина”). С неговото име и ревностен християнски дух е завинаги свързана и българската история. Имен ден празнуват: Доротея, Огнян, Огняна, Искра, Искрен, Пламен, Пламена, Светла, Светлана, Светослав, Фотий.   \r\n Свети Фотий е роден през 820 г. в Цариград в богато и знатно семейство. Вуйчото на Св. Фотий бил съпруг на сестрата на Теодора – византийската императрица. \r\n   \r\n Младият Фотий получил отлично за времето образование и станал най-ученият мъж във Византия по онова време. Той станал преподавател в известната Магнаурска школа. Неин възпитаник е и българският цар Симеон Велики. А преди него – самият Константин – Кирил Философ. \r\n   \r\n Свети Фотий бил назначен на високи служби в държавата. Негово любимо занимание били различните науки. \r\n   \r\n През 858 г. Св. Фотий бил избран за патриарх на Цариград. \r\n   \r\n Именно патриархът Фотий насърчавал Св. Константин Философ да се превърне в християнски мисионер на всички славяни. Той написал и изпратил до българския цар Борис І едно обширно послание за християнската вяра и праведния живот. \r\n   \r\n Патриархът Фотий винаги се борил против начина, по който християнството било изопачавано. Затова постоянно влизал в спорове с византийските императори. \r\n   \r\n Св. Фотий умира в заточение на 6 февруари 891 година. \r\n   \r\n Той е покровител на всички, чиито имена съдържат светлина или неин символ в името си. \r\n", "date": "2019.02.06", "title": "Православната църква почита паметта на Свети Фотий "}
{"url": "http://epicenter.bg/article/6-slabi-trusa-sa-registrirani-tazi-sutrin-v-Cherno-more/174564/2/0", "text": "Шест слаби труса са регистрирани тази сутрин в Черно море, на около 30 км от Бургас и на около 15-20 км от нос Емона и Слънчев бряг. Това съобщиха за Агенция „Фокус” от Националния институт по геофизика, геодезия и география (НИГГГ) при БАН.   Трусовете са слаби - с магнитуд между 2,4 и 2,2 по Рихтер. Първият е регистриран в 05.50 часа, като и продължават и в момента. Дълбочината им е различна, но земетресенията са плитки- между 3 км и 6 км.  Няма данни някой от трусовете да е усетен. ", "date": "2019.02.06", "title": "6 слаби труса са регистрирани тази сутрин в Черно море"}
{"url": "http://epicenter.bg/article/Oblachno-Temperaturite-padat--Dazhdat-shte-premine-v-snyag/174565/2/0", "text": "Днешният ден ще е облачен, със слаби валежи от дъжд. С умерен вятър от север-североизток ще нахлува студен въздух, предупреждава Националният институт по метеорология и хидрология.   Максималните температури ще са предимно между 4° и 9°. Температурите ще се понижават и в края на деня и през нощта срещу четвъртък дъждът в Предбалкана и по високите котловинни полета на Западна България ще преминава в сняг.   Над   ще бъде облачно, мъгливо и ще превалява сняг, под 1000 метра – слаб дъжд. Вечерта и в по-ниските части дъждът ще преминава в сняг. Ще духа умерен и силен изток-североизточен вятър, с него температурите ще се понижават. Максималната на височина 1200 метра ще е около 2°, на 2000 метра – около минус 4°.   Над   ще преобладава облачно време с превалявания от дъжд, на повече места и по-често по южното крайбрежие. Ще духа умерен до силен североизточен вятър. Вълнението на морето ще е 3-4 бала. Температурите на въздуха ще се понижат, максималните ще са между 5° и 8°. Температурата на морската вода е около 7°. Днес слънцето изгрява в 7:36 часа и залязва в 17:45 часа. Продължителност на деня 10 часа и 8 минути.", "date": "2019.02.06", "title": "Облачно.Температурите падат. Дъждът ще премине в сняг"}
{"url": "http://epicenter.bg/article/Politolozi-v-goresht-spor-za-raznoboya-mezhdu-prezident-i-pravitelstvo-za-Venetsuela/174567/2/0", "text": "  Това каза в сутрешния блок на БТВ политологът Мария Пиргова, която коментира вчерашния      \"За мен позицията на президента е правилна. Чисто в геополитически план ние сме между Русия, Турция и Гърция, които не подкрепят Хуан Гуайдо. САЩ е много далеч, а държавите в Европа не са с консилидирано мнение. Не разбирам кой точно дава определението за демокрация и демократични практики. САЩ се опитват да поставят на колене Мадуро, защото той иска Венецуела сама да използва петролните си залежи. Трябва внимателно да се четат думите на президента. Ние не можем да се бъркаме във вътрешните работи на друга страна\", каза още тя.   Гост по темата беше и политологът Георги Киряков.   \"Трябва да се върнем на противоречията между правителство и президент. В последните няколко месеца Румен Радев не спря да говори, че в България са подкопани демократичните ценности и има опасност за демокрацията. В същото време подкрепя един режим във Венецуела, който няма абсолютно нищо общо с демократичните практики. Президентът трябва да си отговори на въпросите подкрепя ли демократичните практики или не\", заяви той.  ", "date": "2019.02.06", "title": "Политолози в горещ спор за разнобоя между президент и правителство за Венецуела"}
{"url": "http://epicenter.bg/article/Kabinetat-odobryava-sporazumenie-mezhdu-MF-i-OISR/174568/2/0", "text": "Министерски съвет ще проведе редовното си правителствено заседание в сряда, 6 февруари, предаде репортер на БГНЕС.   Очаква се кабинетът да одобри проект на споразумение между Министерството на финансите и Организацията за икономическо сътрудничество и развитие. Министерски съвет ще даде съгласие за предлагане кандидатурата на Сергей Църнаклийски за поста съветник в секретариата на Дунавската комисия.   Очаква се кабинетът да признае Кооперация „Национална потребителна кооперация на слепите в България“ за представителна организация на Национално равнище в националния съвет за хората с увреждания. С други решения кабинетът ще одобри допълнителни разходи по бюджета на Държавната комисия по сигурността на информацията за 2019 г. и ще се разпореди с имоти.  ", "date": "2019.02.06", "title": "Кабинетът одобрява споразумение между МФ и ОИСР"}
{"url": "http://epicenter.bg/article/Vazstanoveno-e-dvizhenieto-v-rayona-na-verizhnata-katastrofa-na-AM--quot-Struma-quot-/174569/2/0", "text": "Възстановено е движението в района на жестоката верижна катастрофа на магистрала \"Струма\".   Във вторник сутринта повече от 30 автомобила се удариха. Един мъж загина - блъснал го тежкотоварен автомобил, докато опитвал да помогне на идващите коли да спрат.   Причините за инцидента все още се изясняват. Прокуратурата е образувала две дела - едното за смъртта на мъжа, а второто - за причиняване на множество травми по непредпазливост. От разпитите на свидетели станало ясно, че два тира рязко са намалили скоростта. Именно в тях били първите удари - на идващите отзад автомобили. В района е имало мъгла и видимостта е била под 10 метра, разказват още свидетели на инцидента. След катастрофата 16 души бяха приети в болница с различи травми.   ", "date": "2019.02.06", "title": "Възстановено е движението в района на верижната катастрофа на АМ \"Струма\""}
{"url": "http://epicenter.bg/article/Eksperti-obyasnyavat-zashto-kandidat-evrodeputata-Evgeniya-Baneva-nyama-da-izleze-ot-aresta/174571/2/0", "text": "Законът разрешава всеки да се кандидатира за евродепутат, коментира в студиото на сутрешния блок на Нова телевизия адвокат Марин Марковски по повод изявлението на Николай Банев във фейсбук страницата му, че съпругата му Евгения отново ще се участва в изборите за български евродепутат.   Адвокат Марковски обаче обясни, че когато тя се кандидатира, няма да бъде освободена от ареста. По думите му, тя може да поиска наложената ѝ мярка да бъде изменена в по-лека, но друг е въпросът дали ще се случи. „Всеки един обвиняем може да поиска да му бъде изменена мярката“, добави той.   Темата коментира и матеманикът и дългогодишен член на ЦИК проф. Михаил Константинов. Той също заяви, че Евгения Банева няма да бъде освободена от ареста, когато се кандидатира за евродепутат и припомни, че Кодексът е променен вече. „Явно Баневи не са знаели това. Те са си мислили, че нещата са като преди 5 години“, допълни проф. Константинов.    ", "date": "2019.02.06", "title": "Експерти обясняват защо кандидат-евродепутатът Евгения Банева няма да излезе от ареста"}
{"url": "http://epicenter.bg/article/Ombudsmanat---quot-Toplofikatsiya-Sofiya-quot--raboti-kato-sekretna-sluzhba/174573/2/0", "text": "През 2016 г. поискахме от \"Топлофикация София\" да покаже колко точно хората плащат за юрисконсулти. По наши сметки от дела до сега са 10-15 милиона. За удоволствието да бъдат осъдени, гражданите плащат два пъти - заплатата на юристконсултите, калкулирани в сметките и втори път по заведено дело. Хванахме \"Топлофикация\" да съдят хората, дължащи 1  лeв , за да приберат тези големи юридически суми. Дружеството работи като една секретна служба, конкурираща се с ДАНС. Това заяви омбудсманът Мая Манолова в сутрешния блок на БНТ.   \"Големият спор е дали \"Топлофикация\"следва ли да дава на граждани информацията как се харчат техните пари. Сагата е публична.Миналата седмица е приет новият бизнес план на дружеството, което отново не е прозрачно\", каза още тя.   \"На сайта на \"Топлофикация\" пише, че през юни те могат да поискат нова цена. В момента цената в историята на \"Топлофикация\" е най-висока. Проблемът е в столичния общински съвет, но и не само\", допълни омбудсманът.   \"Отправих и препоръки за променя на цените на ВиК услугите. Жителите на село Троица, Шуменско плащат по-високи сметки от хората на жълтите павета в София\", завърши Манолова.  ", "date": "2019.02.06", "title": "Омбудсманът: \"Топлофикация-София\" работи като секретна служба, събира 15 млн. от дела за стотинки!"}
{"url": "http://epicenter.bg/article/Solomon-Pasi--Diktatorite-podkrepyat-diktatori--Zatova-Kitay--Rusiya-i-Kuba-podkrepyat-Maduro/174576/2/0", "text": "Позицията на външния ни министър за Венецуела я намирам за умерена, една средноевропейска позиция и подкрепяме един много разумен европейски консенсус. Това каза в ефира на Нова ТВ бившият външен министър Соломон Паси.    Той посочи три важни въпроса, на които трябва да си дадем отговор, когато изразяваме мнение за Венецуела: какво е Венецуела; дали проблемът за битката между свободата и суверенитета е от днес и какъв е интересът на България в тази ситуация, като членка на ЕС.   По думите му Венечуела е първата по богатство на петролни залежи в света. Но там има инфлация, която наближава 2 млрд%, те са престанали да я изчисляват. Има купони за храна, няма лекарства, отказват хуманитарна помощ, има титанична корупция - шепа генерали контролират петролното богатство и е най-големият хъб на наркотрафика в Латинска Америка. 10% от венецуелците са в емиграция. А Мадуро, като всеки диктатор по света има нужда от подкрепата на всички диктатори. Но те не могат да бъдат свалени едновременно. В Северна Корея, например, е един концлагер и няма условия да бъде свален режима там.   Мадуро е ограден с една кубинска охрана, като Китай, Русия и Куба са му най-силните партньори и те имат интерес да поддържат Мадуро. Нашата позиция е съвсем друга - ние трябва да защитаваме демокрацията.   Гуайдо е един марксист, той е носителят на промяната, от каквато нужда има Венецуела. Затова и ние подкрепяме тази промяна, аргументира виждането си за Венецуела Паси.    Той е категоричен, че в България имаме една нормална демокрация, а най-вече над нас имаме един ЕС, който е гарант за развитието на демокрацията.   На въпрос на водещия как ще коментира желанието на някои хора да бъде поискан импийчмън на президента Румен Радев заради това, че той категорично се обяви в подкрепа на Мадуро, бившият външен министър бе лаконичен: Не споделям позицията му за Венецуела, но уважавам мнението му.", "date": "2019.02.06", "title": "Соломон Паси: Диктаторите подкрепят диктатори. Затова Китай, Русия и Куба подкрепят Мадуро"}
{"url": "http://epicenter.bg/article/Desislava-Atanasova--Vsichkite-tvardeniya-na-BSP-za-predstoyashti-izborni-manipulatsii-sa-neverni/174577/2/0", "text": "Изказванията на БСП от вчера са несериозни. Факт е, че днес в студиото няма техен представител. Това означава, че те не искат да водим нормален и смислен диалог. Същото се случва и в парламента. Този диалог трябва да се води заради българските граждани. Това каза в сутрешния блок на БТВ депутатът от ГЕРБ Десислава Атанасова, която коментира вчерашните обвинения от страна на БСП.   \"Корнелия Нинова не спира да говори преди всички избори, че предстоят изборни манипулации. Това според мен е опит да се оправдае поредната загуба на БСП и опит някой друг да се изкара виновен за тази загуба. Всичките твърдения на БСП от вчера категорично не са верни. Много странно е и предложението за отпадане на втория протокол. Всичките тези атаки и несериозни приказки са удобно алиби за загубата на БСП на изборите. След изборите на Корнелия Нинова ще й се наложи да обяснява загубата и най-удобното алиби ще е, че ГЕРБ са виновни и са фалшифицирали изборните резултати\", категорична беше Атанасова.", "date": "2019.02.06", "title": "Десислава Атанасова: Всички твърдения на БСП за предстоящи изборни манипулации са неверни"}
{"url": "http://epicenter.bg/article/Fiona-Hil-blagodarana-na-premiera-Borisov-za-pozitsiyata-za-Venetsuela/174578/2/48", "text": "Председателят на Парламентарната група на ГЕРБ и заместник-председател на партията Цветан Цветанов се срещна със старши директора по европейските и руските въпроси в Съвета за национална сигурност на Белия дом Фиона Хил. Двамата разговаряха във Вашингтон. Цветанов е в американската столица за участие в традиционната Молитвена закуска с президента на САЩ Доналд Тръмп, съобщиха от пресцентъра на ГЕРБ.   По време на срещата си с Фиона Хил, която е една от най-високопоставените фигури в екипа на президента Тръмп по въпросите на националната сигурност, Цветан Цветанов обсъди различни аспекти на сигурността в региона. И двете страни изразиха задоволство от факта, че това е втората среща помежду им в рамките на по-малко от три месеца.   В хода на разговора беше изразена обща загриженост от повишаване на напрежението в Черноморския басейн и по-специално Азовско море и Керченския пролив. Цветанов и Хил се обединиха около мнението, че правилата на международното право следва да се прилагат в пълен обем, като е недопустимо нарушаването на суверенитета на която и да било държава.   И двете страни изразиха силно безпокойство от нарастването на асиметричните заплахи в района, както и поставянето под въпрос на основни демократични ценности, в т.ч. свободата на придвижване на хора и транспортни средства. В тази връзка Фиона Хил даде висока оценка за позицията на българското правителство около ситуацията във Венецуела, изразена по време на вчерашното заседание на Съвета по сигурността към министър-председателя на България.   Хил изрази благодарност към премиера Бойко Борисов за изразената позиция, която е в синхрон със стратегическите партньори на България - държавите от ЕС и САЩ. Председателят на ПГ на ГЕРБ Цветан Цветанов изрази съжаление, че българските институции не са действали в пълен синхрон по този въпрос. В България има гласове и в подкрепа на Мадуро, което е в рязък контраст с изразените от основните стратегически партньори на България позиции, подчерта Цветанов.   По време на срещата бяха обсъдени и въпроси, касаещи енергийната сигурност и диверсификацията на газови и петролни доставки до България. Американската страна изрази подкрепа за газовия интерконектор между България и Гърция, като Цветан Цветанов увери, че двете страни работят активно по този въпрос.   В края на срещата заместник-председателят на ГЕРБ Цветан Цветанов и старши директорът по европейските и руските въпроси в Съвета за национална сигурност на Белия дом Фиона Хил изразиха желание да търсят възможности за нова среща след две седмици, по време на Форума по сигурността в Мюнхен, където са поканени да участват. Двамата изразиха готовност да продължат редовно да обменят информация по конкретни въпроси от международния и регионалния дневен ред.  ", "date": "2019.02.06", "title": "Фиона Хил благодарна на премиера Борисов за позицията за Венецуела"}
{"url": "http://epicenter.bg/article/Britanskoto-pravitelstvo-s-taen-plan-za-otlagane-na-Brekzita-s-osem-sedmitsi/174570/7/0", "text": "  Министрите се надяват ЕС да се съгласи на тази отсрочка, ако споразумението на премиера Тереза Мей с ЕС бъде прието в парламента, за да има достатъчно време за приемане на нужните нормативни актове за излизането от съюза.   Мей ще бъде в Брюксел утре, за да поиска от лидерите на ЕС да приемат законово обвързващи поправки в \"предпазния механизъм\" за ирландската граница или да бъдат изправени пред възможността за хаотичен Брекзит без споразумение. Лондон и Брюксел спорят дали постигнатото през ноември споразумение за Брекзита, което бе отхвърлено в този му вид от британските депутати, може да бъде предоговорено, което поражда възможността за отлагане на Брекзита, споразумение в последния момент или напускане без споразумение, отбелязва Ройтерс.", "date": "2019.02.06", "title": "Британското правителство с таен план за отлагане на Брекзита  с осем седмици"}
{"url": "http://epicenter.bg/article/Podpisvat-v-Bryuksel-protokola-za-chlenstvoto-na-Makedoniya-v-NATO/174572/7/0", "text": "Исторически ден за Македония – в Брюксел ще бъде подписан протоколът за присъединяване на страната към НАТО, съобщи БТВ.   Процедурата се забави повече от 11 години, след като през 2008 г. Гърция блокира присъединяването заради спора с името.  След като той беше разрешен, пътят на Република Северна Македония към евроатлантическите структури вече е открит.  Протоколът ще бъде подписан от външния министър Никола Димитров и от постоянните представители на 29-те държави-членки на Алианса.    ", "date": "2019.02.06", "title": "Подписват в Брюксел протокола за членството на Македония в НАТО"}
{"url": "http://epicenter.bg/article/Makron-obyavi-24-april-za-den-v-pamet-na-armenskiya-genotsid/174575/7/0", "text": "Френският президент Еманюел Макрон обяви 24 април за национален ден в памет на арменския геноцид - въпрос, който редовно поражда търкания между Турция и страни членки на ЕС, предаде Ройтерс.   Спазвайки свои предизборно обещание, Макрон заяви на годишната вечеря на Координационния съвет на арменските организации във Франция, че Франция е била една от първите страни, които са осъдили избиването на арменци в Османската империя.   Франция официално призна арменския геноцид през 2001 г.   Турция приема, че много от живеещите в Османската империя арменци са били убити в сблъсъци с османските сили през Първата световна война, но оспорва броя на убитите и отрича тези убийства да са били системно организирани и да съставляват геноцид.   Макрон каза, че е уведомил предварително турския президент Реджеп Тайип Ердоган за това решение и добави, че иска да запази отворен диалога с Турция, съобщи БТА.   \"Имаме разногласия по борбата срещу \"Ислямска държава\", по човешките права и гражданските свободи в Турция и по геноцида. Имаме и допирни точки по въпроси като нуждата от политически преход в Сирия. Диалогът с Турция е изключително важен\", заяви френският президент.", "date": "2019.02.06", "title": "Макрон обяви 24 април за ден в памет на арменския геноцид"}
{"url": "http://epicenter.bg/article/Parlamentat-prie-iztsyalo-nov-Zakon-za-zashtita-na-targovskata-tayna-na-parvo-chetene/174583/2/0", "text": "Парламентът прие изцяло нов Закон за защита на търговската тайна на първо четене, предаде агенция „Фокус“.   „За“ закона гласуваха 90 народни представители, „против“ – 3 и „въздържали се“ – 27, с което той бе приет. Вносител на законопроекта е Министерски съвет. Законът урежда условията и реда за защитата от неправомерно придобиване, използване и разкриване на неразкрити ноу-хау и търговска информация, представляваща търговска тайна, осъществявана по съдебен път в производство по граждански дела. Законът дефинира и понятието търговска тайна.   Съгласно текстовете търговска тайна е всяка търговска информация, ноу-хау и технологична информация, която отговаря едновременно на три изисквания. Тя трябва да представлява тайна по такъв начин, че като цяло или в точната си конфигурация и съвкупност от елементи не е общоизвестна или леснодостъпна за лица от средите, които обичайно боравят с такъв вид информация. Търговската тайна трябва да има търговска стойност, поради тайния си характер и по отношение на нея да са предприети мерки за запазването ѝ в тайна, от лицето, което има контрол върху информацията.   Търговската тайна не е ново понятие за българското законодателство, като то съдържа поредица норми за регулиране на различни аспекти на нейната защита. Разпоредби относно защитата на търговската тайна се съдържат в текстовете на Търговския закон, в Закона за защита на конкуренцията, в Закона за стоковите борси и тържищата, в Закона за достъп до обществена информация.", "date": "2019.02.06", "title": "Парламентът прие изцяло нов Закон за защита на търговската тайна на първо четене"}
{"url": "http://epicenter.bg/article/Sobstvenikat-na-izbyagalata-boa--Ne-mozhe-da-nanese-po-golemi-shteti-ot-kotka/174587/2/0", "text": "Собственикът на избягалата боа, която предизвика паника в пловдивски мол, заяви, че влечугото е било временно преместено в зоомагазина в търговския център. Змията беше хваната снощи около 20 ч.   „Успяла е да избяга заради спукана щипка на кутията в обедната почивка, когато не сме били в магазина”, каза Иво Катрафилов пред bTV. Боата е била там, тъй като собственикът прави ремонт в дома си.   „Тази змия не може да нанесе по-големи щети от една котка например. Би ухапала някого само ако се приближи умишлено към нея”, категоричен беше Катрафилов.   По думите му влечугото е заловено във вентилацията точно над тоалетните. „Много бързо я намерихме в момента, в който се изпразни сградата и се успокои всичко”, коментира собственикът.   Катрафилов е купил влечугото за личната си колекция в края на миналата седмица, то има регистрационна карта. Собственикът разполага с 14 дни, в които трябва да я пререгистрира на свое име.   В магазина му има само аквариуми, риби и костенурки, няма други влечуги.   По думите му избягалата змия е жълта парагвайска анаконда, която е вид боа, дълга е около 1,80 метра, тежи около 5 кг.   От търговския център прекратяват договора на собственика на зоомагазина, който отбеляза, че ще намери друго помещение, за да продължи дейността си.", "date": "2019.02.06", "title": "Собственикът на избягалата боа: Не може да нанесе по-големи щети от котка"}
{"url": "http://epicenter.bg/article/Pulmolog--Nargiletata-sa-tolkova-opasni-kolkoto-i-tsigarite/174562/2/0", "text": "Наргилетата са толкова опасни колкото и цигарите. Наргилетата са вредни по различен начин, заради горенето на въгленчетата. Въглените отделят въглеокис много повече от цигарите, тъй като наргилето се пуши 30-60 минути, а една цигара няколко минути. По-голяма е вредата за тези, около дима, които не пушат. Това заяви пулмологът д-р Александър Симидчиев в сутрешния блок на БНТ.    \"Според иранско проучване, страна с традиция в пушене на наргиле, има вътрешно бактериално замърсяване на маркучите на 99%. Пушенето на този тип наргиле е начин за вкарване в боклуци в гърлото\", каза още той. \"Начинът не е със забрана, защото младите биха я избягвали. Младежите трябва да знаят, че спортът, хубавата храна и добрата околна среда са ключът за дълъг и здрав живот. Другият вариант е на 40-50 години да боледуват от сърце, проблеми с дробовете или ракови заболявания\", завърши  д-р Александър Симидчиев.  ", "date": "2019.02.06", "title": "Пулмолог: Наргилетата са толкова опасни колкото и цигарите"}
{"url": "http://epicenter.bg/article/Deputatite-zahvashtat-Zakonoproekta-za-zashtita-na-targovskata-tayna/174566/2/0", "text": "В първото за новата пленарна седмица заседание депутатите ще започнат работа по Законопроект за защита на търговската тайна, предаде репортер на БГНЕС.   Текстовете, чийто вносител е Министерски съвет, влизат за разглеждане на първо четене. Очаква се те да сведат до минимум рисковете от незаконно присвояване на резултати от развойна дейност, ноу-хау и други ценни данни, представляващи търговска тайна, пред които са изправени предприятията и научноизследователските организации. По този начин вносителите се надяват да се създадат гаранции, че конкурентоспособността на българския бизнес, която се основава на такъв вид информация, е адекватно защитена, което от своя страна следва да доведе до подобряване на средата за развитие и използване на иновации и трансфер на знания в рамките на целия вътрешен пазар на ЕС. Вносителите изразяват очакване законопроектът да доведе до нарастване на иновациите и печалбите за предприятията, както и до значително намаляване на разходите за защита на търговските тайни и увеличаване на стимулите за бизнеса.   Опозицията от БСП вече обяви, че ще се въздържи от подкрепа на законопроекта заради непрецизната дефиниция за търговска тайна, която според тях би довела до противоречива съдебна практика. В рамките на заседанието депутатите ще гласуват и годишния доклад на министъра на правосъдието по изпълнението на решенията на Европейския съд по правата на човека по делата срещу България за 2017 г.  ", "date": "2019.02.06", "title": "Депутатите захващат Законопроекта за защита на търговската тайна"}
{"url": "http://epicenter.bg/article/Pochina-tretiyat-vitseprezident-na-Balgariya-Todor-Kavaldzhiev-/174588/2/0", "text": "Вицепрезидентът на Република България Тодор Кавалджиев почина на 85-годишна възраст след продължително боледуване, съобщиха от БНЗС.  Кавалджиев е икономист и политик и заместник на държавния глава Петър Стоянов в периода 22 януари 1997 - 22 януари 2002 г.  Роден е на 26 януари 1934 г. в село Главан, Старозагорско. През 1952 г. е изпратен в затвор в Хасково по време на опит за възстановяване на Съюза на земеделската младеж (ЗМС) в околията. Лежи 11 години в затвор в Пазарджик и Стара Загора.   Бил е два пъти в лагер в Белене. Между 1952 и 1963 г. е съден, изселен и лежи в затворите в Хасково, Пазарджик и Плевен. След амнистирането му работи като строител.  През 1989 г. активно участва във възстановяването на БЗНС „Никола Петков“. На 15 март същата година се обръща чрез радио „Свободна Европа“ към министър-председателя Георги Атанасов с искане за премахване на закона за разтурване на БЗНС „Никола Петков“ и за амнистиране на съдените по този закон.  Народен представител в 7-то велико народно събрание (1990–1991). До 1992 г. е член на Постоянното присъствие на Българския земеделски народен съюз „Никола Петков“. От 1992 г. заема длъжността секретар на Постояното присъствие на БЗНС „Н. Петков“.  През 1996 г. се кандидатира за вицепрезидент от Обединените демократични сили (ОДС), заедно с Петър Стоянов, и печели изборите на балотаж срещу Иван Маразов и Ирина Бокова от БСП.  ", "date": "2019.02.06", "title": "Почина вицепрезидентът на България Тодор Кавалджиев "}
{"url": "http://epicenter.bg/article/Borisov--Spirame-basnite-za-gorivata-s-onlayn-nablyudenie--video-/174589/2/0", "text": "В петък каним всички медии в ГДБОП, за да покажем 24-часова система за наблюдение за преноса на горивото до бензиностанциите. Това каза министър-председателят Бойко Борисов в началото на днешното правителствено заседание, предаде агенция „Фокус“.   „В петък 9.30 часа ще поканим и медиите, защото го правим открито в ГДБОП, на съвещание с всички служби, данъчни, митници, „Морска администрация“, прокурорите, депутатите от комисията на Горанов. Извели сме сигналите от „Морска администрация“, „Гранична полиция“, цялата акватория на Черно море, Дунав, рафинериите и в петък ще покажем изцяло онлайн движението на даден танкер до продажбата в бензиностанция, как се контролира от различните служби“, коментира Борисов.   „За да се елиминира човешкият фактор всички сигнали са изведени в контрабандния център. По този начин ще покажем какво се прави, за да спрат тези басни, които се говорят. Ще оставя медиите да слушат и да гледат. Ще оставим точка за контакт с всички сигнали, които идват от гражданите“, каза още премиерът и припомни, че контрабандата на цигарите е сведена от 34% до 5%.   Той обясни, че е въведено 24-часово видеонаблюдение с памет в сървърите, за да може да се направи проверка на движението при желание движението. „Всеки квадратен метър се наблюдава от камерите. В петък сигналите ще бъдат извадени в ГДБОП да го направим“, заяви той.  ", "date": "2019.02.06", "title": "Борисов: Спираме басните за горивата с онлайн наблюдение (ВИДЕО)"}
{"url": "http://epicenter.bg/article/Krum-Zarkov--Vnesohme-proektoreshenie-za-smyana-na-sastava-na-TsIK/174592/2/0", "text": "„Внесохме проект за решение на НС, с което да принудим мнозинството да открие процедура за избор на нов състав на ЦИК“.   Това заяви пред медиите в Народното събрание зам.-председателят на ПГ на \"БСП за България\" Крум Зарков. Той припомни, че вчера, след анонса на левицата, са последвали редица скандални обяснения за това, че видите ли, парламентът може да си позволи да не изпълни закона.   „Тези обяснения ще срещнат нашия категоричен отпор. Съгласно член 51 от Изборния кодекс, членовете на ЦИК се избират за 5 години. Нов състав следва да се избере не по-рано от 3 месеца и не по-късно от 1 месец преди изтичането на тези 5 години. Този състав е встъпил в длъжност на 21 март 2014 г. За да изпълним закона, трябва да изберем нов състав преди 21 февруари 2019г“, обясни той. По думите му това, че идват нови избори, че сегашните членове са натрупали опит, не съответства на разпоредбите на закона и не може да бъде прието.  „Ако приемем едно такова обяснение кой ни гарантира, че утре депутатите няма да счетат, че са натрупали достатъчно опит и могат просто да продължат мандата си и кой ще гарантира, че другите мандатни длъжности ще бъдат сменяни, както постановява законът“, попита Зарков. Той подчерта, че се изисква, с право, от всеки български гражданин да бъде изряден и да спазва закона. „Нямаме право и тук, в тази сграда, да не го спазваме“, категоричен бе той.   Социалистът обясни, че левицата ще настоява другата седмица този проект на решение да влезе в дневния ред на НС и дава два дни срок на правната комисия да изработи процедурните правила, по които да се извърши законният избор на нов състав на ЦИК. „Няма да приемем никакви други обяснения“, заключи Крум Зарков.    ", "date": "2019.02.06", "title": "Крум Зарков: Внесохме проекторешение за смяна на състава на ЦИК"}
{"url": "http://epicenter.bg/article/Karakachanov--Situatsiyata-sas-sigurnostta-na-Balkanite-ne-se-e-promenila-kam-po-dobro/174595/2/0", "text": "Ситуацията със сигурността на Балканите не се е променила към по-добро през последната година. Това заяви министърът на отбраната Красимир Каракачанов по време на годишна конференция на началника на отбраната, предаде репортер на БГНЕС.   Като примери Каракачанов посочи сложните отношения между Сърбия и Косово, ситуацията в Босна и Херцеговина, политиката на Турция по отношение на Сирия.   Вицепремиерът отбеляза, че тези проблеми със сигурността в региона бегло попадат в докладите на нашите партньори от НАТО, а трябва ясно да се говорят и ние не бива да ги подминаваме. Като приоритети през настоящата година министърът открои развитието на три ключови проекта за модернизация на изтребителите, на сухопътните войски и на военноморските сили. Ще продължи и политиката на министерството за увеличаване на заплатите, уверява Каракачанов.   „Основното нещо в армията са хората, каквото и въоръжение да имаме, без тях няма да постигнем нищо“, категоричен е той.   Началникът на отбраната генерал Андрей Боцев отбеляза, че предизвикателство в регионален план остава бежанският поток. Според него потенциалът на военния инструмент не е достатъчен, необходими са допълнителни дипломатически, политически и разузнавателни инструменти.   Генерал Боцев смята, че с оглед на динамичната променяща се обстановка на Балканите, страната има нужда от нов стратегически преглед на отбраната и визия за развитието на въоръжените сили в дългосрочен план.  ", "date": "2019.02.06", "title": "Каракачанов: Ситуацията със сигурността на Балканите не се е променила към по-добро (Видео)"}
{"url": "http://epicenter.bg/article/Tsvetanov-uchastva-v-Konferentsiya-za-sigurnostta-v-Yugoiztochna-Evropa-i-Chernomorskiya-region-v-SASht/174602/2/48", "text": "В рамките на работното си посещение в САЩ председателят на Комисията по вътрешна сигурност и обществен ред и председател на ПГ на ГЕРБ Цветан Цветанов участва в Конференция по въпросите на сигурността в Югоизточна Европа и Черноморския регион, организирана от сенатор Джеймс Инхоф. Това съобщиха от пресцентъра на партията.  Форумът в американския Сенат събра политически лидери от Югоизточна Европа, обединени около идеята за силни трансатлантически отношения. В конференцията освен Цветан Цветанов взеха участие и президентът на Албания Илир Мета, председателят на сенатската комисия по въпросите на въоръжените сили сенатор Джеймс Инхоф, председателят на подкомисията по киберсигурност в американския Сенат сенатор Майкъл Раундс, конгресмените Робърт Питингър и Робърт Адерхолт, военният министър на Румъния Габриел Лес, помощник държавният секретар на САЩ по стабилизационните операции Пийт Мароко, председателят на Парламентарната асамблея на ОССЕ Георги Церетели и други политици от Балканите и Черноморския регион. В конференцията участва и депутатът от ГЕРБ Пламен Нунев.  В изказването си пред форума Цветан Цветанов изведе важността на региона за цялостното развитие на трансатлантическите отношения. Именно в този аспект Българското европредседателство е поставило сред основните свои приоритети европейската перспектива пред страните от Западните Балкани. Присъединяването на Албания и Черна гора към НАТО и положителните предпоставки за скорошно членство на Македония в Северноатлантическия пакт повишават в значителна степен сигурността в регионален план, възпрепятствайки влиянието на трети държави в тази невралгична част на света. Именно с оглед повишаване на регионалната сигурност е и решението на българския парламент да даде мандат на правителството на България да започне преговори със САЩ за закупуване на изтребители Ф-16.  Конференцията приветства подписаното в Преспа споразумение между Гърция и Македония, отбелязвайки, че това е важна крачка напред в посока на бъдещото членството на Македония в НАТО. Русия използва неконвенционални средства за влияние в региона, в т.ч. кибератаки и кибероперации. Необходимо е обединяване на съвместните действия между държавите, за да бъде възпряно и преодоляно това влияние. Трябва да се противодейства и на евроскептичния наратив, характерен за някои от държавите в региона, защото той пряко обслужва силите, заинтересовани от разбиването на Европейския съюз и нарушаване на евроатлантическите отношения. В тази връзка предстоящите в края на май 2019 г. избори за Европейски парламент са от изключителна важност.   По-късно през деня председателят на ПГ на ГЕРБ Цветан Цветанов продължи с провеждането на двустранни срещи в американския Конгрес. Цветанов разговаря с влиятелния сенатор (и организатор на конференцията) Джеймс Инхоф, който е председател на Комисията по въпросите на въоръжените сили в американския Сенат. Избран за първи път като сенатор през далечната 1994 г., сенатор Инхоф вече четвърт век защитава устоите на правовата държава и свободния свят. По време на срещата Цветанов запозна Инхоф с дадения парламентарен мандат на правителството за започване на преговорите за закупуване на изтребители Ф-16 от САЩ. Сенатор Инхоф изрази подкрепа за предстоящите преговори, определяйки България като добър и надежден партньор на САЩ в областта на военно-политическото сътрудничество.   В рамките на форума Цветан Цветанов проведе срещи и с конгресмените Питингър и Адерхолт, които също изразиха подкрепа за развиването на двустранните военно-политически отношения. Беше изразено мнение, че чрез увеличаване на военно-оперативния капацитет на българските ВВС ще бъде подсилен Югоизточният фланг на НАТО с изтребители, съвместими със съседите и съюзниците на България от НАТО.  ", "date": "2019.02.06", "title": "Цветанов участва в Конференция за сигурността в Югоизточна Европа и Черноморския регион в САЩ"}
{"url": "http://epicenter.bg/article/Kazanlashkite-rok-babi-predstavyat-novo-parche-za-Denya-na-vlyubenite/174600/10/0", "text": "Казанлъшките рок баби представят ново парче за Деня на влюбените! Девет вълнуващи съдби преплита бг адаптацията на световния хит „Human” на Rag'n' Bone Man, изпълнявана от „Бабсбг”. Това е втората песен на казанлъшките рок баби, която ще представят за Деня на влюбените.  „Тя е специална, вдъхновена от личните житейски преживявания, предизвикали текстописецът Петър Москов да сътвори една уникална история за силата на любовта, младостта, болките, страха на деветте жени от Бабсбг”, сподели ръководителят им Стоян Петров. По думите му R&B парчето възпламенява страстта за живот и превръща изпълнението им в празник за сърцата:  Първата им адаптирана песен \"I want to break free\" на Queen, която разказва историята на две комшийки, скоро ще бъде записана в студио.   „Интересът към „Бабсбг” е огромен, подготвяме фотосесия и трети сингъл, провокиращ женския сблъсък в хард рок”, издаде Петров. Неговият екип сериозно се е заел да вае талантливите им образи, подготвяйки ги и с уроци по актьорско майсторство, сценични движения и поведение.  ", "date": "2019.02.06", "title": "Казанлъшките рок баби представят ново парче за Деня на влюбените"}
{"url": "http://epicenter.bg/article/Nikol-Shertsinger--Bulimiyata-mi-otne-tsyaloto-shtastie--uverenost-i-spomeni/174603/10/100", "text": "Приятелката на българския тренисист Григор Димитров - Никол Шерцингер даде интервю за \"USMagazine\". В него певицата обяви, че в най-скоро време ще разкрие новия си проект, който е свързан с нейните ежедневни фитнес упражнения.   \"Очевидно аз съм жена, вдъхновявам се от себе си и мисля, че трябва да изпълнявам мечтите си, но всеки може да го прави. Наистина съм много развълнувана. Когато му дойде времето, ще споделя с вас всичко\", каза по повод новия си проект певицата.  От изданието върнаха лентата назад и публикуваха изказване на поп певицата за един от най-тежките й моменти - борбата с булимията, за която тя разкри през 2017-а година.    \"Бях като в затвор. Отне ми цялото щастие, увереност и спомени\", гласеше краткият коментар на Шерцингер.    Източник: Блиц", "date": "2019.02.06", "title": "Никол Шерцингер: Булимията ми отне цялото щастие, увереност и спомени"}
{"url": "http://epicenter.bg/article/Mladezhi-ot-Makedoniya-posetiha-Evropeyskiya-parlament-s-podkrepata-na-d-r-Milen-Vrabevski/174614/10/0", "text": "За поредна година Фондация „Българска памет“ и д-р Милен Врабевски инициираха, финансираха и организираха посещение на младежи от Македония в Европейския парламент в Брюксел. Участие в тазгодишната официална визита взеха близо 35 от най-изявените ученици от Източна Македония, като повечето от тях за пръв път излизат извън страната и имат шанса да се докоснат до впечатляващата европейска столица.   Под внимание при подбора на младежите бе взето активното им участие в конкурсите за есе и образователните младежки обмени, организирани от Фондация „Българска памет“, както и участието им в семинара по „Предприемачество и високи технологии“, който Фондацията проведе в Делчево в края на 2018 г.   Посещението на Европейския парламент се осъществи по покана на евродепутата д-р Андрей Ковачев, а целта на визитата бе младежите да се запознаят с функциите и ролята на ключовата европейска институция в процеса на взимане на решения в ЕС, както и да научат какво е значението й за държавите членки и техните граждани.   В следващите два дни децата ще имат възможност да разгледат най-големите забележителности на Брюксел и да усетят духа на Обединена Европа.   „С тази, а и с всички наши многобройни инициативи, които организираме с младежи не само от Македония, но и от Сърбия, Албания, Украйна, Молдова и България, се грижим за това в бъдеще да имаме образовани, мислещи и способни посланици на евроинтеграцията в страните от Източното партньорство и Западните Балкани. Важно е децата не просто да знаят каква институция е Европейският парламент но и да видят с очите си как функционира и по какъв начин да използват възможностите за образование и професионално развитие, които членството на страната ни в ЕС предоставя“, сподели д-р Милен Врабевски.   Инициативата е част от дългогодишната програма на Фондация „Българска памет“ за трансгранично сътрудничество, което дава позитивни резултати за развитието на добрите взаимоотношения между хората от двете страни на границата в името на общото ни европейско бъдеще.        ", "date": "2019.02.06", "title": "Младежи от Македония посетиха Европейския парламент с подкрепата на д-р Милен Врабевски"}
{"url": "http://epicenter.bg/article/Fokusnikat-na-fokusnitsite-i-shok-ilyuzionistat-idvat-v-Balgariya-za--Zlatna-kotka-quot--2019/174656/10/0", "text": "  За пръв път в Източна Европа заради „Златна котка“, идва великолепният  . Наречен „фокусникът на фокусниците“, Амар е гуруто на модерните илюзионисти и първият, който дръзва да издаде тайните на професионалните магьосници в демонстративни видеоклипове. Освен че ще покаже уменията си, Майкъл Амар ще бъде и лектор в специализирания семинар за фокуси и илюзия, който традиционно  съпътства  събитието.   Атмосферата ще разгорещи и друга неповторима звезда от актуалния magic business.  определено знае как да накара публиката да „ахне“ не само заради емблематичния си „номер с гълъбите“. Със самочувствието на един от най-запомнящите се участници от „Илюзионистите“ Спери идва в Габрово директно от Лас Вегас, за да докаже, че за него физичните закони не важат. Визията му ала Мерилин Менсън само дава допълнителен пламък към атрактивните му трикове.   До двамата американци по време  на „Златна котка“ ще застане и  . Великият манипулатор от Сърбия се гордее с четвърто място от световното първенство за фокуси и илюзия, организирано от авторитетната  FISM (The  Societies). Трифунов е фаворит в „категория манипулации“, а в уменията му ще се убеди и българската публика… Освен ако Игор манипулативно не реши друго.   „Златна котка“ 2019 стартира с професионални семинари на 29 март и ще завърши с галаспектакъл на 31 март. Фестивалът тази година е изключителен не само заради ексклузивните си участници и традиционно огромния интерес, но и заради присъствието на… шефа! Триковете, илюзиите, фокусите и еуфорията тази година прилежно ще бъдат наблюдавани от президента на Международната федерация на магичните общества    пристига в България специално заради „Златна котка“ и присъствието му е доказателство за високото майсторство и професионализъм на българските организатори QUICK HANDS Project.       -            – разказва Дани Белев, президент на QUICK HANDS Project    -         Магичната среща има и състезателен характер, като най-добрите магьосници получават статуетката „Златна котка“.   -         Тя е сребърна, защото организаторите са от Габрово.   -         Вече сериозно: изработена е от скулптора Георги  Балабанов и до момента честта да я притежават имат: Ивокс Меджик -  България (2012 г.); Вердини – Румъния (2013 г.);Мариян Кирилов - България2014, 2015 г.); Христо Христов–Голбез (2016 г.), Ники Кнежевич – Словения (2017 г.); Роко – Гърция (2018 г.)   -         Преди да потвърди присъствието си на „Златна котка“, Доменико Данте изпраща вълнуващо писмо до Дани Белев и QUICK HANDS Project.В него се казва: „      -         QUICK HANDS Project е член на FISM от една година. Федерацията допуска нови членове веднъж на три години. „Българите с бързи ръце“ са приети с гласуване при пълно мнозинство.   -         „Да ти мине златна котка път“ - е най-често срещаното заклинание в Габрово тези дни. То носи щастие, късмет и усмивки. ", "date": "2019.02.06", "title": "Фокусникът на фокусниците и шок илюзионистът идват в България за  „Златна котка\" 2019"}
{"url": "http://epicenter.bg/article/Tramp--Tryabva-da-othvarlim-politikite-na-otmashteniya-i-otvetni-udari-i-da-pregarnem-obshtoto-blago-/174560/7/96", "text": "Доналд Тръмп държа годишната си реч \"  За състоянието на Съюза\" пред двете камари на Конгреса. В тази реч американските президенти очертават насоките на своето управление и посочват проблеми, с които нацията трябва да се справи.   Речта на Доналд Тръмп е с продължителност около 1 час и акцентите в нея са следните: Национално единство - Тръмп представя своя план за управление като план на американския народ, а не на неговата Републиканска партия.   \" \"Тук, в Съединените щати, ние сме обезпокоени от нови призиви за приемане на социализъм в нашата страна. Америка е основана на свободата и независимоста - без принуда от страна на правителството. Ние сме родени свободни и ще останем свободни. Тази вечер подновяваме нашата решимост, че Америка никога няма да бъде социалистическа страна, обеща Тръмп под възгласите от залата \"САЩ, САЩ\". Като цяло обаче посланието на американският президент бе към единство. \r\n \r\n    \r\n  \"Дневният ред, който ще представя тази вечер, не е републиканска програма или тезисите на демократите. Това е дневният ред на американския народ.   каза Тръмп. \r\n \r\n Той подчерта, че през ХХ-ти век Америка е спасила свободата, трансформирала науката и предефинирала стандарта на живот на средната класа за целия свят.  \r\n   \r\n Заедно можем да прекъснем десетилетията на политически застой.   да изградим нови коалиции, да изградим нови решения и да отключим необикновеното обещание за бъдещето на Америка. Решението е да направим, посочи американският президент. \r\n \r\n Нашият съюз е силен, заяви Доналд Тръмп, думите му отново бяха посрещнати с одобрение от залата. \r\n   \r\n \r\n   \r\n Заедно можем да прекъснем десетилетията на политически застой. Можем да преодолеем старите разделения, да излекуваме старите рани, да изградим нови коалиции, да изградим нови решения и да отключим необикновеното обещание за бъдещето на Америка.   каза още Тръмп. \r\n   \r\n По време на речта си пред двете камари на американския конгрес той отдаде почит на трима ветерани от десанта в Нормандия и на Бъз Одрин, който отнесе американския флаг на Луната. Тръмп почете и ветерани-освободители от концентрационния лагер \"Дахау\". \r\n   \r\n Президентът на пропусна да спомене за успехите срещу Ислямска държава в Близкия изток. Преговорите с талибаните ще ни позволят да намалим своето военно присъствие в Афганистан, отбеляза Тръмп. \r\n   \r\n \r\n   \r\n Съединените щати са насочили всички усилия за създаване на нова система за противоракетна отбрана, заяви президентът. Според него армията и икономиката на САЩ предизвиквали завист по света. \r\n   \r\n  Стените работят. Стените спасяват животи. Няма по-добър проблем, който да илюстрира разделението между американската работническа класа и политическия елит от незаконната имиграция. Заможните политици и донори настояват за отворени граници, докато живеят зад стени, врати и охрана, посочи президентът. \r\n   \r\n \r\n   \r\n \"В САЩ се извършва едно икономическо чудо и единствените неща, които могат да го спрат, са идиотските войни, политиката или смехотворните и партийни разследвания\", заяви Тръмп, който редовно определя разследването на Мълър като \"лов на вещици\". \"Ако искаме мир и законност, не може да имаме войни и разследвания. Трябва да сме единни в нашата страна, за да победим враговете си в чужбина\", каза Тръмп. \r\n   \r\n Т \r\n   \r\n \"Имам голямо уважение към президента Си (Цзинпин) и работим по ново търговско споразумение с Китай, но то трябва да включва реални структурни промени, за да се сложи край на несправедливите търговски практики, да се намали хроничният ни дефицит и да се защитят американските работни места\", заяви Тръмп, който започна търговска война с Китай, за да го накара да седне на масата за преговори. \r\n   \r\n  При тези думи конгресменки от Демократическата партия се изправиха и изръкопляскаха в рядка проява на подкрепа към речта на президента републиканец. \r\n   \r\n  за да продължат преговорите по ядреното разоръжаване на Пхенян. \r\n   \r\n \"Като част от нашата дръзка нова дипломация продължаваме историческите си усилия за мир на Корейския полуостров. Заложниците ни се завърнаха у дома, ядрените изпитания престанаха и не е имало изстрелване на ракета от 15 месеца.  заяви Тръмп. \r\n   \r\n Тръмп и Ким се срещнаха за пръв път в Сингапур през юни м.г. Това бе първата среща на действащ президент на САЩ с лидер на КНДР. САЩ са съсредоточили усилията си към създаване на съвременна система за противоракетна отбрана, заяви Тръмп, цитиран от ТАСС. \r\n   \r\n , каза Тръмп и напомни, че бюджетът на Пентагона за 2018 г. е бил около 700 милиарда долара, а за тази година - около 716 милиарда долара. \"Един от елементите на засилване на военната си мощ САЩ разработват нова система за противоракетна отбрана\", заяви той и отбеляза, че неговата администрация \"никога няма да се извинява за отстояването на американските интереси\". \r\n   \r\n  в който да се включат още Китай и други държави, заяви Тръмп. \r\n   \r\n \"Русия многократно нарушаваше условията\" на досегашния ракетен договор от 1987 г. \"Затова обявих, че САЩ официално се изтеглят от този договор. Може би можем да договорим друго споразумвение, като включим в него Китай и други страни. А може би не. В такъв случай ние ще отделим много повече пари от всички други и ще внедряват много повече от тях\" в областта на отбраната, каза Тръмп. \r\n   \r\n \", което позволява по-справедливо разпределение на финансовия товар в алианса, заяви Тръмп.  \r\n   \r\n \"Накарахме другите страни да плащат справедливия си дял (в бюджета на НАТО). В продължение на дълги години НАТО се отнасяше несправедливо към САЩ. Сега обаче постигнахме съюзниците от НАТО да увеличат военните си разходи със 100 милиарда долара\", каза Тръмп. \r\n   \r\n Според президента, американците плащат повече за медикаменти, отколкото гражданите на другите развити страни. \"Понякога говорим за същите лекарства, произведени на едни и също място. Това е погрешно и несправедливо и заедно ние можем да го спрем.\", каза Тръмп от трибуната на Конгреса във Вашингтон. \r\n \r\n  ", "date": "2019.02.06", "title": "Тръмп: Трябва да отхвърлим политиките на отмъщения и ответни удари и да прегърнем общото благо!"}
{"url": "http://epicenter.bg/article/Gratskiyat-prezident-s-ostro-poslanie-do-Turtsiya--BYuRM-i-Albaniya-/174581/7/51", "text": "Гръцкият президент Прокопис Павлопулос във вторник изпрати послание до Турция, БЮРМ и Албания, предава гръцката информационна агенция ANA-MPA. В него се казва, че тяхното приемане в ЕС зависи от пълното зачитане от тяхна страна на европейското и международното право.  В изявления след срещата му в Загреб с президента на Хърватия Колинда Грабар-Китарович, Павлопулос неколкократно повтори, че Гърция и Хърватия поддържат европейската перспектива за балканските държави и желае те да станат членки на ЕС, защото, без съмнение, това е гаранция за мирното съвместно съществуване и за общия креативен курс на развитие на държавите и народите от региона като цяло.  Той обаче обръща внимание, че европейската перспектива на съседите на Гърция зависи от това дали те уважават европейските права и задължения:  \"Ние сме длъжни да посочим това с цялата си абсолютна искреност: ако те искат да поемат по европейския път, те трябва напълно да зачитат европейския закон. Това означава, че трябва също така напълно да уважават задълженията и отговорностите, които са предписани от европейския правен ред като цяло, както и задълженията според международното право, като отчитат факта, че международното право е интегрална част от европейското законодателство.\"  По въпроса за Кипър, той изпраща послание, че Гърция търси справедливо и жизнено решение колкото е възможно по-скоро, като припомня, че Кипър като пълноправен член на ЕС, не може на търпи ограничения на своя суверенитет, каквито са присъствието на окупационни войски или анахронични гаранции от трети държави, \"които са в противоречие със самата същност на европейското и международното право.\"  Що се отнася до гръцко-турските отношения, той посочва, че Гърция иска приятелски и добри съседски отношения с Турция и подкрепя нейната европейска перспектива.  \"Това обаче предполага, че Турция искрено ще уважава международното и европейското право, а интегрална част от европейския закон е и програмата NATURA 2000.\"  По отношение на БЮРМ, гръцкият президент обръща внимание, че \"ние подкрепяме нейната европейска перспектива,\" но отбелязва също, че \"тази перспектива предполага пълно и откровено уважение за цялото европейско законодателство, в това число особено за Преспанския договор. Той трябва да се тълкува и прилага по начин, който не остава нито един елемент на иредентизъм. Като последица, всяка една контраатака автоматично ще блокира европейския интеграционен процес за БЮРМ.\"  Що се отнася до Албания, Павлопулос отбелязва, че подкрепата за нейната европейска перспектива се съобразява с европейското и международното право, а следователно и с фундаменталните права на човека.  „Следователно“, пише гръцкият президент в посланието си, „поведения като тези по отношение на гръцкото малцинство, които брутално обезценяват човешкия живот или открито застрашават фундаментални права, като например правото на собственост, създават сериозна бариера пред европейския път за Албания.\"   ", "date": "2019.02.06", "title": "Гръцкият президент с остро послание до Турция, БЮРМ и Албания "}
{"url": "http://epicenter.bg/article/Pochivki-na-Donald-Tramp-sa-struvali--14-mln-na-haznata/174591/7/0", "text": "14 млн долара са били похарчени от хазната за почивки на американския президент Доналд Тръмп, предаде АП.  Сметната палата на САЩ публикува разходите на Белия дом за първите три месеца от встъпването на сегашния държавен глава в длъжност (януари-март 2017 г.). Според данните на институцията четири пътувания на Тръмп до негов имот в курорта Мар а Лаго в щата Флорида са стрували на данъкоплатците 14 млн. долара. Сумата от 10 млн е отишла за разходи по охраната. Останалата част от парите е била похарчена за командировъчни на близки до Тръмп.  Белият дом коментира лаконично изнесените от Сметната палата данни. \"Президентът на САЩ е президент на САЩ и няма значение къде се намира държавният глава\", пише в съобщение на администрацията.  ", "date": "2019.02.06", "title": "Почивки на Доналд Тръмп са стрували $14 млн на хазната"}
{"url": "http://epicenter.bg/article/Spetsialen-gost-na-rechta-na-Tramp-zaspa-na-stola-si/174593/7/0", "text": "Един от специалните гости на традиционната реч на американския президент Доналд Тръмп заспа по време на словото. Джошуа Тръмп, съименник на държавния глава, редовно бил тормозен от съучениците и приятелите си заради своята фамилия и въпреки факта, че няма никаква роднинска връзка с милионера. \r\n \r\n \r\n Подигравките започнали в края на 2015 г., когато Доналд Тръмп обявява намерението си да се кандидатира за президент. След като разбират на какво е подложен синът им, родителите на Джошуа го отписват от училище и го обучават в домашни условия, докато момчето не постъпва в средно училище. Но тормозът продължава и там.   „Той казва, че се мрази за това, ненавижда фамилията си, чувства се гадно през цялото време и не желае да преживява всичко това повече,“ съобщи преди време майката на 11-годишното момче от Уилмингтън, щата Делауеър.   Когато научили за историята на Джошуа, президентът Тръмп и първата дама го поканили на речта в Конгреса. \r\n   \r\n В изявление на Белия дом се казва, че въпреки тормоза върху Джошуа, \"момчето е благодарно на семейство Тръмп за подкрепата\". Речта на президента обаче се оказа доста скучна за Джошуа и той бе уловен от фотообективите да спи на стола си в Конгреса.   Сред специалните гости на президентското семейство бяха и оцелял при стрелбата в синагогата в Питсбърг, млада жена, която се бори с наркозависимост, както и семействата на двойка, загинала при стрелба миналия месец.   Сенатори и членове на Конгреса използват възможността, за да изпратят и свои собствени политически послания, канейки различни гости. Сред гостите на други конгресмени се открояваха бивши служители на голф клуба на Тръмп, работили там, когато са били без документи. Те бяха поканени от конгресмените демократи Джими Гомес и Бони Уотсън Коулман. Сенаторът демократ Джеф Мъркли пък покани майка и дъщеря от Гватемала, които били разделени близо два месеца на южната граница миналата година заради политиката за разделяне на семействата на незаконните имигранти. Някои демократи поканиха транссексуални ветерани в отговор на забраната за транссексуални да служат в армията. Сред тях и такива, които вече са служили в американските военноморски и военновъздушни сили. Единият от тях е ветеран от Афганистан. Републикански конгресмени пък поканиха служители на гранична полиция.   Източник: Нова.тв", "date": "2019.02.06", "title": "Специален гост на речта на Тръмп заспа на стола си (Снимка)"}
{"url": "http://epicenter.bg/article/Putin-kam-biznesa--Do-5-godini-ikonomikata-ni-da-e-v-chelnata-petorka-/174596/7/97", "text": "Икономиката на страната ни трябва да влезе в първите пет до 2024 г. Такава задача поставил на бизнеса президентът на Русия Владимир Путин, който посети форума \"Деловая Россия\". За това предават руските медии. Организацията отбелязва 15 години от създаването си. Руският президент се срещна днес с представители на бизнеса в московския Дом на музиката. Компаниите от \"Деловая Россия\" са създали почти милион работни места в отрасли с висока добавена стойност, подчертава президентът в речта си.   \"Пред вас има една много сложна задача. До пет години икономиката на нашата страна трябва да влезе в челната петорка на най-развитите икономики в цял свят\", отбелязва държавният глава. В речта си президентът Путин подчертава, че мнозина от предпренимачите са тръгнали буквално от нула и са успели да постигнат значителни резултати. Представител на предприемаческа организация на свой ред заяви, че бизнесът иска по-добри условия и държавна помощ.  Путин припомни, че от федералния бюджет са отпуснати 8 трилиона рубли за помагане на бизнеса. Той също съобщи новината, че днес правителството на Дмитрий Медведев смени шефа на руската пътна агенция.  Сергей Келбах е освободен от длъжност по негова молба. Новият директор е бившият заместник на Келбах - Вячеслав Петрушенко, допълни ТАСС.  ", "date": "2019.02.06", "title": "Владимир Путин към руския бизнес: До 5 години икономиката ни да е в челната петорка!"}
{"url": "http://epicenter.bg/article/Mediite-v-Skopie--Makedoniya-so-ednata-noga-vo-NATO--Obzor--/174598/7/51", "text": " бяха приети и измененията в Конституцията на страната, а след това споразумението бешe ратифицирано и от Гърция. И както е обещано на страната, която получи поканата за НАТО на срещата на върха на 11 и 12 юли миналата година в Брюксел, пътят към членство е отворен и посланиците на страните-членки на НАТО ще подпишат днес в Брюксел Протокола за присъединяване към Алианса, който след това трябва да бъде ратифициран от всички държави-членки поотделно“, отбелязва най-големият телевизионен канал в Македония „Сител“, в материал със заглавие „Македония на една стъпка от десетилетната си мечта – пълноправно членство в НАТО“, каквото използва и втората най-гледана телевизия „Канал 5“.   като припомня, че през януари македонският парламент одобри промяната на четири члена от Конституцията, за да се преименува страната на Северна Македония и да изпълни задълженията си според Преспанския договор. Преди това, на 18 октомври 2018 година, НАТО започна официални разговори за присъединяване на Македония на основата на подписания през юни договор за разрешаване на 27-годишния спор за името на брега на Преспанското езеро (в с. Нивици).  , като отбелязва, че гръцкият парламент ще ратифицира Протокола в петък, с което ще влязат в сила и конституционните промени, приети от македонския парламент и съседката ни официално ще се преименува на „Северна Македония“.   пък излиза с материал, озаглавен: „Република Северна Македония ще получи столче в НАТО, но не и право на глас“, в който се казва, че по покана на генералния секретар на Алианса Йенс Столтенберг, външният министър на Македония Никола Димитров ще участва на заседанието на Северноатлантическия алианс на 6 февруари в Брюксел по повод подписването на Присъединителния протокол за членство на Република Северна Македония.  „С този акт 29 държави-членки ще изразят съгласието си страната ни да стане част от системата и процедурите на НАТО и да участва в работата на органите на Алианса като поканена държава-членка, без право на глас“, поясняват от редакцията.   посочва, че „Протоколът за членство в НАТО ще бъде подписан под новото име“. Изданието, освен другото, пише, че все пак Скопие „няма право на глас, нито ще може да участва в най-поверителните и най-чувствителните срещи, докато не се сдобие с нужните знания и опит“. Върху това акцентира и друго от печатните издания в страната – „Денешен“, който пуска материал със заглавие „Днес се подписва протоколът: Македония ще има столче в НАТО, но не и на конфиденциалните и чувствителни срещи“.   в анонс, озаглавен „Днес се подписва присъединителният протокол на Македония за НАТО“, прогнозира, че „се очаква за Скопие този процес (присъединителният) да е по-кратък, защото става все по-кратък за всяка нова страна членка“. Вестникът прави предвиждането си на базата на изказването на словенския посланик в Алианса Йелко Кацин, който „вярва, че този протокол може да бъде ратифициран до началото на следващата година, позиция, която споделят много страни в Алианса. Ако процесът се забави, това би трябвало да се дължи на чисто процедурни причини, заради дългия процес на ратификация, например, в Канада и Белгия, но и на политически пречки“, като подобна позиция изказват и от редакцията на вестник „Независен“.   изявление на управляващия Социалдемократически съюз на Македония (СДСМ), с надслов, „Македония получава своето място в НАТО, осъществява се десетилетния национален интерес“. Според партията, става въпрос за исторически успех за Скопие и за всички македонски граждани. „След години изолация, регрес и неизвестност, Македония сяда на същата маса със страните от демократическия свят. Влизането на Македония в НАТО значи гарантирана сигурност и стабилност, сигурност на нашите граници, но носи и значителни икономически придобивки за гражданите – увеличаване на инвестициите, повече пари, увеличен икономически растеж“.   „Подписването на протокола е признание за напредъка в процеса на реформи, визията, решителността, успеха в международната политика, разрешаването на откритите въпроси и изграждането на приятелства със съседите и целия демократичен свят от ръководеното от СДСМ правителство“, се казва в изявлението.   като обяснява, че „Протоколът за присъединяване е унифициран документ, предимно от правно-технически характер. Всички страни кандидатки го подписват, преди да станат пълноправни членове. Протоколът е кратък, съдържа само няколко разпоредби, описващи процедурата, при която страната става пълноправен член. Скопската медия пояснява, че „всяка от 29-те държави-членки трябва да ратифицира протокола в съответствие с националните процедури, които се различават в различните страни, като се очаква този процес да приключи до края на тази година.  След като всички държави-членки ратифицират Протокола и уведомят Съединените щати като гарант на Договора, генералният секретар на Алианса ще изпрати поканата до Република Македония. След това и Македония трябва официално да приеме членството в НАТО чрез референдум или чрез гласуване в парламента. След това решението за присъединяване се внася в Държавния департамент на САЩ, с което Скопие официално става член на Северноатлантическия съюз, който отбелязва тази година 70 години от създаването си. При оптимални обстоятелства, предвид тези срокове, се очаква Македония да стане пълноправен член на НАТО през първото тримесечие на 2020“.   като цитира думите на националния координатор на Македония за НАТО Стево Пендаровски: „Днес реализираме стратегическа цел, зад която стояха всички ръководства от 8 септември 1991 година до днес“.   „Безспорно е, че 6 февруари 2019 година ще бъде запомнен като една от най-значителните дати в най-новата македонска история, защото в този ден, ние де-факто става членка на НАТО. 26 години след Декларацията в македонския парламент и 20 години след получаването на статут на формален кандидат за членство, днес на практика реализираме една от двете най-големи стратегически цели, зад които стояха буквално всички политически елити и ръководство от 8 септември 1991 година до днес“, припомня той.  Пендаровски счита, че с днешния акт, Македония получава окончателно международно потвърждение на териториалния си интегритет и границите на македонската държава с включена гаранция за уникалността на „македонската“ идентичност.  Събитието отбелязват още агенциите „Макфакс“, МЕТА, МИА, електронните издания „А1 Он“ , „24 инфо“, „Плюс инфо“, „Нетпрес“, телевизионните канали „ТВ 21“, „ТВ 1“, „Алфа“ и други медии.   ", "date": "2019.02.06", "title": "Медиите в Скопие: Македония со едната нога во НАТО (Обзор) "}
{"url": "http://epicenter.bg/article/Turtsiya-ostro-osazhda-reshenieto-na-Makron-da-obyavi-24-april-za-Den-na-Armenskiya-genotsid/174607/7/0", "text": "Турция остро осъжда решението на френския президент Еманюел Макрон да обяви 24 април за ден на възпоменание на т.нар. \"Арменски геноцид\". Това изявление направи говорителят на турския президент Ибрахим Калън, съобщи БНР.   \"Обвиненията за т.нар. \"Арменски геноцид\" са политическа лъжа, която няма никакви правни основания, противоречат на историческите факти и Турция ги счита за нищожни\", добави Калън.   По думите му, тези, които са отбегнали призива на турския президент (тогава министър-председател – бел. ред.) Реджеб Ердоган през 2005 г. за създаване на съвместна историческа комисия, която да осветли историческата истина, \"работят за манипулиране на историческите събития\". Калън допълни, че никой не може да слага петна върху турската история.   Според турския президентски говорител президентът Макрон, който преживява политически проблеми в страната си, се се опитва да се спаси, превръщайки исторически въпроси в политически материал.   На 24 април 1915 г. започват масовите изселвания на арменци в Османската империя. През 1915 г. загиват 1,5 млн. арменци и много страни по света, включително редица европейски, са признали трагичните събития за геноцид.   Турция категорично отрича обвиненията в геноцид и твърди, че депортациите са направени, за да се предотвратят арменски въстания, съюзени с руските части, биещи се с османците в Кавказ. Позицията на Анкара е, че е имало много жертви и от двете страни.  ", "date": "2019.02.06", "title": "Турция остро осъжда решението на Макрон да обяви 24 април за Ден на Арменския геноцид"}
{"url": "http://epicenter.bg/article/Makedoniya-i-NATO-podpisaha-prisaedinitelniya-protokol-/174617/7/0", "text": "Протоколът за присъединяване на Република Македония към НАТО беше подписан днес от постоянните представители на 29-те страни-членки от Алианса в централата на пакта в Брюксел, предаде БНР. Това стана в присъствието на министъра на външните работи на Македония Никола Димитров.  Генералният секретар на НАТО Йенс Столтенберг подчерта, че това дава началото на процеса на ратификация и изрази надежда той да премине плавно, така че Македония скоро да бъде пълноправен член като през това време извърши необходимите реформи:  \"От днес ваши представители ще седят заедно с нас на тази маса като поканени на срещите на НАТО. Фактът, че ставате 30-ата страна-членка ще ви даде дългосрочна стабилност, сигурност и суверенитет. Вие ще помагате за очертаването на политиките на НАТО и ще вземате решения заедно с нас. В същото време ще напредвате в реформите за членство в ЕС. Ние споделяме общи ценности и ангажименти за свобода, демокрация и човешки права\".  От своя страна министърът на външните работи на Македония Никола Димитров благодари на премиера Бойко Борисов, че го е окуражил да подпише договора за приятелство с България, който е очертал пътя в тази насока и заяви:  \"Това пътуване ни направи по-зрели и от гледна точка на развитието на последните събития, и с това, което постигнахме със съседите си, Показахме, че можем да поемем нашите отговорности да се изправим пред проблемите и да ги решим. В рамките на няколко дни ще решим и последните оставащи проблеми с всеки от нашите съседи. Границите ни са подсигурени и можем да играем роля, която е изключително успокояваща за региона, в който все още има точки на несигурност\".  Държавните и правителствени ръководители на страните членки на НАТО ще се съберат в Лондон за 70-годишнината на Алианса през декември.  ", "date": "2019.02.06", "title": "Македония и НАТО подписаха присъединителния протокол "}
{"url": "http://epicenter.bg/article/Nova-gratsko-makedonska-kriza--sporyat-chiya-e-musakata/174620/7/0", "text": "Нова криза изправи гърци и македонци едни срещу други, като този път спорът е породен от мусаката, съобщава британският в.\"Таймс\", циктиран от Фактор. В публикацията, цитирана от турската телевизия НТВ, се посочва, че кризата възникнала на кулинарен панаир в Германия, където Македония сервирала мусака, претендирайки, че това ястие е неин национален символ. Гръцки готвачи били шокирани да видят ястието, сервирано под плакат с надпис \"Македонската кухня - вкусът на традицията\". Гръцки собственик на ресторант разказал, че македонците представяли не само мусаката за свое национално ястие, но също и \"гръцкото кисело мляко и гръцкото кафе\". Македонските готвачи обаче настоявали, че \"мусаката от векове принадлежи на Македония\". В знак на протест срещу тези претенции собствениците на ресторанти и таверни започнали да споделят снимки на сготвени от тях мусаки, за да изтъкнат гръцката им принадлежност, пише БТА. \"Таймс\" припомня, че Атина отдавна възразяваше срещу използването на името Македония като наименование на бившата югорепублика и внушенията, свързани с историческата личност на Александър Велики. Двете страни обаче подписаха през миналата година Преспанския договор, който уреди спора помежду им.   \r\n \r\n \r\n \r\n", "date": "2019.02.06", "title": "Нова гръцко-македонска криза: Спорят чия е мусаката"}
{"url": "http://epicenter.bg/article/-Dzhumhuriet--Bivshiyat-turski-premier-Ahmet-Davutoglu-obmislya-nov-politicheski-proekt-/174621/7/51", "text": "Бившият министър-председател на Турция Ахмет Давутоглу „провежда сондажи” за създаването на нова партия пише вестник „Джумхуриет”, цитиран от Агенция \"Фокус\".  Намеренията за това оповести бившият му „почетен съветник” и журналист – Етиен Махчупян, в политическото предаване „Лице в лице” по ТВ 5.  Той отговори на въпрос за твърденията относно нов политически проект след местните избори в Турция на 31 март по следния многозначителен начин:  „Подобни сондажи в момента има; просто не е възможно да няма такива. Понеже Турция не се управлява добре. А това се вижда от всеки. … Вътре в средите на самата управляваща Партия на справедливостта и развитието (ПСР) има кръгове, които никак не са доволни от сегашната ситуация. А именно заради незаслужените назначения, съмнителните практики, както и самата атмосфера при провеждането на различните държавни търгове.”  ", "date": "2019.02.06", "title": "„Джумхуриет”: Бившият турски премиер Ахмет Давутоглу обмисля нов политически проект "}
{"url": "http://epicenter.bg/article/Rakoplyaskane-sas-znachenie--quot-Fuck-you-quot--izobretiha-za-rechta-na-Tramp--VIDEO-/174623/7/0", "text": "В най-неутралните коментари те бяха обявени за саркастични от страна на говорителката, която е от Демократическата партия.     Източник: Канал 3", "date": "2019.02.06", "title": "Ръкопляскане със значение \"Fuck you\" изобретиха за речта на Тръмп (ВИДЕО)"}
{"url": "http://epicenter.bg/article/Moskva-izstrelya-mezhdukontinentalna-balistichna-raketa--quot-Yars-quot--/174629/7/97", "text": "Учебно-боен пуск на междуконтинентална балистична ракета РС-24 \"Ярс\" е изпълнен от космодрума Плесецк. Това съобщи днес министерството на отбраната на Руската федерация.  Ракетата е стартирала в 11:31 московско време. Учебно-бойните блокове на ракетата са пристигнали успешно в района на полигона \"Кура\" в Камчатка. От военното министерство потвърждават, че поставените задачи са били изпълнени в пълен обем.  Целта на пуска според военното ведомство е била потвърждаване на тактико-техническите и летателните характеристики на комплекса.  PC-24 \"Ярс\" представлява руски стратегически ракетен комплекс с твърдотопливна междуконтинентална балистична ракета с мобилно и шахтово базиране с разделяща се бойна глава.  Разработен е от Московския институт по топлотехника под ръководството на академика от РАН Юрий Соломонов. Тя се явява модификация на ракетата от комплекс \"Топол-М\".  По класификацията на НАТО тя носи името SS-27 Mod 2.  По неофициални данни далекобойността на ракетата е 12 000 км, а мощността на бойната глава е между 300 и 500 килотона.    ", "date": "2019.02.06", "title": "Москва изстреля междуконтинентална балистична ракета \"Ярс\" (ВИДЕО)"}
{"url": "http://epicenter.bg/article/Britanski-grazhdanin-e-arestuvan-v-OAE-zaradi-futbolna-flanelka/174633/7/0", "text": "Британски гражданин е задържан в Обединените арабски емирства, съобщиха официални източници в Лондон, предаде Франс прес, цитиран от Новини.бг Говорител на британското външно министерство каза, че Великобритания оказва помощ на един от гражданите си, арестуван в ОАЕ, и е в контакт с местните власти. Според британски издания мъжът бил задържан, защото носел тениска на катарския национален отбор по футбол. По повод на тези информации британското външно министерство предупреждава гражданите си в ОАЕ, че \"изразяването на симпатия към Катар в социалните мрежи или чрез други комуникационни средства, представлява нарушение на местните правила\". За него нарушителите могат да получат глоба или да бъдат осъдени на затвор в ОАЕ.  От юни 2017 г. ОАЕ застана на страната на Саудитска Арабия, Бахрейн и Египет в дипломатическия спор срещу Катар. Страните скъсаха дипломатически и икономически връзки с Катар, обвинен, че подкрепя екстремистки движения и се сближава с регионалния противник Рияд.  Според британския в. \"Гардиън\" задържаният британски гражданин Али Иса Ахмед, който е на 26 години, е отишъл в ОАЕ на почивка. Той си купил билет за мача по футбол между Катар - Ирак от шампионата за Азиатската купа по футбол и за срещата облякъл фланелката на катарския национален отбор. Според \"Гардиън\" той бил арестуван заради това. Неговият приятел Амер Локи разказва пред вестника, че миналия четвъртък Али Иса Ахмед получил разрешение да му се обади по телефона. В телефонния разговор казал, че е арестуван и бит, след като бил обвинен, че носел тениска, рекламираща Катар. Според Амер Локи Али Иса Ахмед бил пуснат на свобода, но след това станал жертва на агресия от членове на силите за сигурност и после пак бил задържан, когато отишъл в полицията да подаде оплакване за това. Бил е обвинен в \"разпространяване на фалшиви обвинения срещу длъжностни лица от сектора на сигурността в ОАЕ\", допълва приятелят на арестувания.  ОАЕ опроверга информациите, че британецът е бил задържан заради изразена подкрепа за катарския футболния турнир, но потвърди, че той е бил обвинен в подаване на фалшив сигнал за нападение, предаде Ройтерс.", "date": "2019.02.06", "title": "Британски гражданин е арестуван в ОАЕ заради футболна фланелка"}
{"url": "http://epicenter.bg/article/Donald-Tusk--Ima-spetsialno-myasto-v-Ada-za-tezi--koito-iskat-Brekzit-/174634/7/0", "text": "Председателят на Европейския съвет Доналд Туск в сряда осъди тези, които искат Брекзит, но нямат идея как да го осъществят.  Полският политик отбеляза, че стиска палци за британския премиер Тереза Мей, която имала „реалистичен план“, предават AFP и Агенция \"Фокус\".  „Чудя се как ли изглежда специалното място в Ада за тези, които викаха за Брекзит, без дори да имат скица на план, как да го осъществят безопасно“, заяви Туск.  ", "date": "2019.02.06", "title": "Доналд Туск: Има специално място в Ада за тези, които искат Брекзит "}
{"url": "http://epicenter.bg/article/Vrag--2-na-myusyulmanite-v-Holandiya-prie-islyama/174640/7/0", "text": "Бившият холандски крайнодесен политик Йорам ван Клаверен, един от най-яростните противници на мюсюлманите в страната, прие исляма, написаха местни медии., цитирани от Новини.бг Мъжът, който бе дясната ръка на лидера на Партията на свободата Хеерт Вилдерс, стана последовател източната религия и вече се казва Мохамед ибн Абдуллах. Той бе посветен в новото си вероизповедание от марокански имам в административната столица на Кралство Нидерландия – Хага преди няколко дни.  Ван Клаверен (ибн Аблдуллах) напусна формацията на Вилдерс, наричащ се Враг №1 на мюсюлманите в Холандия, преди три години и започна кампания срещу имигрантите. Три години по-късно той напусна политическата сцена.  В интервю по повод новото си вероизповедание ибн Аблдуллах заяви, че е намерил покой след душевните и политически залитания. \"Аз вече съм пречистен и напълно нов човек\", допълни той.", "date": "2019.02.06", "title": "Враг №2 на мюсюлманите в Холандия прие исляма: Вече съм пречистен и напълно нов човек!"}
{"url": "http://epicenter.bg/article/Evrokomisiyata-vbesi-Germaniya-i-Frantsiya-s-veto-na-gigantsko-slivane/174643/7/0", "text": "Европейската комисия наложи вето върху подготвеното сливане между немския концерн \"Сименс“ и френската корпорация \"Алстом“, което щеше да създаде недосегаем за конкуренцията в Европа гигант в железопътния транспорт.  Въпреки свирепия натиск на администрациите на двете най-влиятелни и мощни страни в ЕС, европейският комисар за конкуренцията Маргрете Вестагер   бе непреклонна и днес наложи вето на сливането. \"Отрицателният ефект за конкуренцията беше очевиден“, отсече Верстагер, след като определи като \"ограничени“ последните отстъпки на двете фирми, направени с надежда са спасят сделката.  Тя устоя на огромния натиск на правителствата на Германия и Франция, съгласни за създаването на „европейски шампион“, който да се бори със световните гиганти в жп бранша китайската CRRC (China Railway Rolling Stock Corporation) и канадската Bombardier Transportation.  Подготвяното още от септември 2017 г. Сливане трябваше да създаде европейска мегаструктура с общ годишен оборот от 15,3 милиарда евро и над 60 000 служители.  Еврокомисията обясни наложеното вето така: \"Сливането би навредило на конкуренцията на пазара на железопътни системи и високоскоростни влакове“. Вестагер изтъкна, че \"не е проблем компанията да е голяма“, но добави, че създадената нова групировка \"би била най-голямата компания, която нямаше да има конкуренция на някои пазари“.  От Франция и Германия отхвърлят аргументите на еврокомисаря, като посочват, че със сливането европейците биха имали повече шансове на световния пазар, където китайската държавна CRRC държи дял от над 71%, срещу едва 10% за \"Сименс“ и \"Алстом“. Вестагер опонира, че така Европа има два големи играча на световния пазар, а не само един (ако сделката бе осъществена).  Реакцията бе много остра. Малко след като бе оповестена официалната позиция на Брюксел, френският министър на икономиката и финансите Брюно льо Мер изригна в Туитър: \"Европейската комисия отказа сливането Алстом-Сименс. Това е икономическа грешка: критериите, посочени от Комисията, не са правилни. Това е и политическа грешка – ролята на Комисията е да защитава икономическите интереси на Европа”.  Той се закани, че Германия и Франция ще предприемат съвместна офанзива за промяна на начина на взимането на решения за големите сливания в Европа, за които отговорност носи само Еврокомисията от 1989 г.  \"Сега трябва да погледнем в бъдещето и да обновим европейските правила за конкуренцията. С моя германски колега Петер Алтмайер ще направим предложенията си“, добави Льо Мер пред Франс 2.    ", "date": "2019.02.06", "title": "Еврокомисията вбеси Германия и Франция с вето на гигантско сливане"}
{"url": "http://epicenter.bg/article/Ruhna-zhilishtna-sgrada-v-Istanbul--ima-edin-zaginal--VIDEO--/174648/7/0", "text": "Най-малко един човек загина, след като осеметажна сграда рухна в Истанбул, предават \"Ройтерс\" и бТВ. Има и ранени.  Над 20 души може да се намират под развалините на рухналия многоетажен блок, предаде ТАСС, позовавайки се на турския канал “Ен Те Ве”.  \"На партерния етаж в блока е имало ателие, в което са работели между 20 и 25 души. Взрив не е имало, зданието е започнало да се руши от само себе си\", казва районният кмет на квартал Джевизли Мемиш Дикилидаш. По думите му в сградата е имало 24 апартамента.  Инцидентът е станал на централен булевард в \"Картал\". Това е район с над 500 000 души население, който се простира по крайбрежието на Мраморно море. В този квартал живеят и много преселници от България, съобщи БТА.  Причината за трагедията остава неизвестна. Заради работния ден повечето апартаменти са били празни.  Според телевизионния канал \"Ен Те Ве\" очевидци са разказали, че са чули звук, приличащ на тътен, преди да се срути блокът.  На мястото са изпратени пожарникари и спасители.  ", "date": "2019.02.06", "title": "Рухна жилищна сграда в Истанбул, има един загинал (ВИДЕО) "}
{"url": "http://epicenter.bg/article/Lyubovna-pesen-za-Putin-vzrivi-internet---sabra-12-miliona-gledaniya-za-otritsatelno-vreme--Video-/174651/7/0", "text": "Клип на улични музиканти, които пеят любовна песен за руския президент, е събрал над 12 милиона гледания в интернет. Музикантите на записа са членове на групата \"Злачное место\" от Казан. Но песента \"Такого, как Путин\" (\"Такъв като Путин\") първоначално е изпълнявана от групата \"Поющe вместе\". Героинята на песента се оплаква от приятеля си, който \"отново е в беда\", съобщава: \"Омръзна ми от него и го изгоних, сега искам такъв като Путин\", казва отчаяното момиче. \"Като Путин - пълен със сила. Като Путин - да не пие. Като Путин - да не обижда. Като Путин - да не бяга\", описва героинята на песента съвършения мъж. Не е лесно обаче да си като Путин, който сподели, че през 1990-те е лягал да спи с пушка, отбелязва Russia Beyond.   Източник: Фактор", "date": "2019.02.06", "title": "Любовна песен за Путин взриви интернет - събра над 12 милиона гледания за отрицателно време (Видео)"}
{"url": "http://epicenter.bg/article/Stefan-Tsanev-shte-poluchi-IKAR-za-izklyuchitelen-prinos-kam-balgarskiya-teatar/174630/6/0", "text": "Стефан Цанев ще получи ИКАР за изключителен принос към българския театър на 27 март. Това обяви председателят на Съюза на артистите в България Христо Мутафчиев по време на представянето на номинираните за наградите на съюза ИКАР 2019, съобщава БГНЕС.   „Тази година управителният съвет взе решение да бъде връчена на Стефан Цанев, големият български драматург и автор на българска драматургия и български пиеси. Всички го познавате. Знаете каква личност е. Противоречива като Стефан Стамболов, за когото той написа и пиеса. Наградата за чест и достойнство ще бъде връчена на актьора Михаил Мутафов, който играе във варненския театър“, заяви Мутафчиев. Наградите ИКАР се раздават за 45-и път.     за режисурата на \"Животът е сън\" по Педро Калдерон де ла Барка, Театър \"ЗОНГ\", Център за култура и дебат \"Червената къща\" за Жената в \"Нирвана\" от Константин Илиев, реж. Максима Боева, Драматично-куклен театър \"Васил Друмев\" – Шумен  за режисурата на \"Нирвана\" от Константин Илиев, Драматично-куклен театър \"Васил Друмев\" – Шумен  за Шърли в \"Палачи\" от Мартин Макдона, реж. Стоян Радев, Театър \"София\"  за Димчо Дебелянов в \"Дебелянов и ангелите\" от Александър Секулов, реж. Диана Добрева, Драматичен театър \"Николай Масалитинов\" – Пловдив    за Сехизмундо в \"Животът е сън\" по Педро Калдерон де ла Барка, реж. Дина Маркова, Театър \"ЗОНГ\", Център за култура и дебат \"Червената къща\"  за Джон в \"Петел\" по пиесата COOK от Майк Бартлет, реж. Стайко Мурджев, Младежки театър \"Николай Бинев\"  за Андре в \"Бащата\" от Флориан Зелер, реж. Диана Добрева, Народен театър \"Иван Вазов\"    за Джина Екдал в \"Дивата патица\" от Хенрик Ибсен, реж. Крис Шарков, Народен театър \"Иван Вазов\"  за \"Дом за овце и сънища\" от Здрава Каменова, реж. Гергана Димитрова, Международна театрална мрежа \"UNDERNATIONAL AFFAIRS\", Център за култура и дебат \"Червената къща\", Театър \"Максим Горки\" (Студио \"Я\") – Берлин, Театър \"Ноймаркт\" – Цюрих, в партньорство с ОСАИК \"36 маймуни\"  за \"Приятно ми е, Ива!\" от Ива Тодорова, постановъчен консултант Стоян Радев, Театър 199 \"Валентин Стойчев\"    за Санчо Панса в \"За какво Ви е Дон Кихот\" по романа \"Дон Кихот де Ла Манча\" от Сервантес, драматургия Юрий Дачев, реж. Бина Хралампиева, Сатиричен театър \"Алеко Константинов\"  за Глигор в \"Нова Библия\", Програма \"Ноев ковчег\" по Йордан Радичков, реж. Иван Добчев, Театрална работилница \"Сфумато\"  за Хаджи Станьо в \"Наблюдателите (Хипотеза за отвъдното)\" от Константин Илиев, реж. Явор Гърдев, Народен театър \"Иван Вазов\"    за Шарла в \"Килър Джо\" от Трейси Леттс, реж. Стайко Мурджев, Малък градски театър \"Зад канала\" за Поп-фолк певица в \"Поп – фолк хроники: Бели птици и куршуми\" – вербатим спектакъл, режисьор и драматург Неда Соколовска, Малък градски театър \"Зад канала\"  за Елизе в \"Аз обичам, ти обичаш, тя обича\" от Теди Москов и Симон Шварц по филма \"Обичахме се толкова много\" от Еторе Скола, реж. Теди Москов, Малък градски театър \"Зад канала\"    за \"Neoдачници\" от Максим Горки, Народен театър \"Иван Вазов\"  за \"Дивата патица\" от Хенрик Ибсен, Народен театър \"Иван Вазов\" за \"Петел\" по пиесата COOK от Майк Бартлет, Младежки театър \"Николай Бинев\"    за \"Нирвана\" от Константин Илиев, реж. Максима Боева, Драматично-куклен театър \"Васил Друмев\" – Шумен за \"Нова Библия\", Програма \"Ноев ковчег\" по Йордан Радичков, реж. Иван Добчев, Театрална работилница \"Сфумато\" за \"Дивата патица\" от Хенрик Ибсен, реж. Крис Шарков, Народен театър \"Иван Вазов\"    от Йордан Радичков, реж. Стоян Радев, Народен театър \"Иван Вазов\" , Програма \"Ноев ковчег\" по Йордан Радичков, реж. Иван Добчев, Театрална работилница \"Сфумато\"  от Евгений Шварц, сценична версия и постановка Явор Гърдев, ТМПЦ – Варна, Драматичен театър \"Стоян Бъчваров\"   за \"Наемателят\" от Матяж Зупанчич, реж. Александра Петрова, Драматичен театър \"Николай Масалитинов\" – Пловдив  за \"Дом за овце и сънища\" от Здрава Каменова, реж. Гергана Димитрова, Международна театрална мрежа \"UNDERNATIONAL AFFAIRS\", Център за култура и дебат \"Червената къща\", Театър \"Максим Горки\" /Студио \"Я\"/ – Берлин, Театър \"Ноймаркт\" – Цюрих в партньорство с ОСАИК \"36 маймуни\"  за \"Принцеса Турандот\" по Карло Гоци, реж. Маргарита Мачева, Драматичен театър \"Никола Вапцаров\" – Благоевград   , излъчени от Гилдията на театроведите, критиците и драматурзите от Александър Секулов от Ива Тодорова от Стефан Цанев   излъчени от Гилдията на театроведите, критиците и драматурзите  за \"Еволюция на смешното във френската класицистична комедия от ХVI век\", УИ \"Св. Климент Охридски\" 2018 за \"Цензурата по времето на комунизма или режимът на забраняване – позволяване\", Рива 2018   излъчени от Гилдията на творците в кукленото изкуство  за Филифьонката и Неделина Роселинова за Гафсата във \"Филифьонката, която вярваше в бедствия\" от Туве Янсон, сценарий и режисура Петър Тодоров, Държавен куклен театър – Бургас  за ролите му в \"Нос\" по Николай Гогол от Веселка Кунчева и Ина Божидарова, реж. Веселка Кунчева, Театър 199 \"Валентин Стойчев\"   излъчени от Гилдията на творците в кукленото изкуство от Туве Янсон, сценарий и режисура Петър Тодоров, Държавен куклен театър – Бургас идея и режисура Езекел Гарсия Ромеу, Държавен куклен театър – Видин   излъчени от Гилдията за съвременни изпълнителски изкуства  за \"Moonlight\", Копродукция на Гараж – колективна платформа за независими артисти, и Локомотива – Център за нови инициативи в областта на изкуството и културата, Македония за \"Произведени за щастие\", Брейн Стор Проджект и ДНК, Национален дворец на културата  за \"Съвършено розово\", Ива Свещарова, Информбюро и ДНК, Национален дворец на културата   излъчени от Гилдията на музикалните артисти  за песента \"Golden Girls\"  за авторската композиция \"Dignity \" Проф. Симеон Венков за пиесата \"Надиграване\"   излъчени от Гилдията на актьорите, работещи в дублажа   за Марек в \"Митика\"  за Джейн Доу в \"Мъртва Точка\" за Топси в \"Мери Попинз\"    за Тоби в \"Скорпион\" за Джейми Фрейзър в \"Друговремецът\"  за Гуанга в \"Малката стъпка\" излъчени от Гилдия атракционни и сценични изкуства и Гилдия за вариететно изкуство  за постижения в областта на Илюзионното изкуство  за постижения в областта на Илюзионното изкуство Стоян Митев за приноса му към цирковото изкуство в сферата на дресурата се присъжда на проф.   ще получи актьорът   се присъжда на ", "date": "2019.02.06", "title": "Стефан Цанев ще получи ИКАР за изключителен принос към българския театър"}
{"url": "http://epicenter.bg/article/-quot-Figaro-quot--Samo-voynite--nasiliyata-i-epidemiite-namalyavat-neravenstvata-/174594/11/33", "text": "Когато на 10 декември Еманюел Макрон обяви плана си за 10 млрд. долара в отговор на “жълтите жилетки”, той си навлече следния рязък коментар отвъд Рейн: “Отговорът на Макрон внушава, че бунтовете и плячкосването могат да диктуват политиката на правителството, докато тези, които демонстрират мирно или не съвсем, са пренебрегнати. В крайна сметка, това изпраща лош сигнал”. С тези думи Клеменс Фуест, президент на Ifo, най-влиятелния институт за краткосрочни икономически предвиждания в Германия, изрази онова, което смятат бизнес средите и политическите кръгове в родината му.  Във Франция, разклатена от спектакъла на градските войни, наблюдателите предпочетоха да си спомнят за отстъпленията на властта пред улицата. Оттеглянето на договора за първо наемане на работа (CPE) през пролетта на 2006 г. (нещо като “младежка заплата”), е най-близката справка. Общата черта между “жълтите жилетки” от 2018-2019 г. и младите хора с якета от 2006 т. очевидно е насилието на демонстрациите в името на смятаните за непоносими неравенства и несправедливост. Може и да не одобряваме тази употреба на сила, но трябва да признаем, че тя работи!  Не е ли било винаги така в историята и дори в праисторията? Това е тезата на австро-американския историк Уолтър Шейдел, професор в Станфордския университет и специалист по римската античност: неравенствата се задълбочават в периоди на мир и просперитет и се разтварят само при катастрофи и насилия. Независимо дали става дума за големи войни или епидемии от чума или грип, общият знаменател е, че те разрушават социалните отношения.  Класическият пример е “черната чума” в Европа (1347-1353 г.), предизвикала смъртта на 30 до 35 процента от населението, в разгара на Стогодишната война. Историците смятат, че в резултат от нея изчезва крепостничеството, защото е трябвало да се реагира на недостига на работна ръка!  Бестселърът на Уолтър Шейдел, публикуван през 2017 г.  , обяснява, че великият “изравнител”  , лекарство за неравенствата, не е нито техническият прогрес, нито растежът. Това са големите бедствия, независимо дали са с човешки или природен произход.  “Неравенството е записано в ДНК на цивилизациите, откакто хората са започнали да водят уседнал живот, за да обработват земята”, твърди историкът. Тоест преди 10 000 години, с края на ледниковата епоха и началото на холоцена: вместо да се изхранват с лов и събиране, хората могли да натрупат селскостопанска продукция и земя, предавайки я от поколение на поколение.  “Устойчивите неравенства имат много дълго родословие, отбелязва Шейдел. Преди 2000 години най-големите римски богатства били 1,5 млн. пъти по-големи от средния годишен доход на глава от население в империята, същото съотношение както при Бил Гейтс и средния американец”.  От ХVIII век и първата индустриална революция, започнала в Англия, индустриализацията разширила феномените на натрупването, появили се преди 10 000 години със земеделието. В Англия 1 процент от най-богатите притежавали 39 процента от националното богатство през 1700 г. и 69 процента през 1913 година.  След като изследва всички “мирни” опити за намаляване на неравенствата  , историкът констатира тяхната неефективност. Само мащабни брутални шокове, които той нарича “Четирите конника”  , могат да променят картината.  които изискват силите на цялата нацията, богатите, за да финансират конфликта, а останалите - чрез “кръвния данък”. Двете световни войни са парадигмата за “първия конник”: те доведоха до появата на “социалната държава” и в продължение на тридесет години (1945-1975 г.) бяхме свидетели на “голямото намаляване на неравенствата”.  може да бъде син на първия (Русия 1917 г.) или пък не. Френската революция от 1789 г. не е резултат на война, но нейните социално-икономически последици са не по-малко значителни (разпределение на земи и силно повишаване на заплатите, с 68 процента за двадесет години, срещу 42 процента за цената на пшеницата).  каквото е било рухването на Римската империя. И в резултат на това изчезване на големите римски фамилии, изравняване отдолу и нарастване на влиянието на Църквата.  Що се отнася до  те водят до демографски спад и промяна в съотношението капитал/работна ръка. Така след “черната чума” от 1347-1353 г. се наблюдава удвояване на годишния ръст на реалните заплати на квалифицираните работници в големите европейски градове. Поне до 1450 година.  Изглежда, че сътресенията, предизвикани от “Четирите конника”, поставят само временно под въпрос дълбоките неравенства в нашите цивилизации.  В книгата си Уолтър Шейдел не предвижда тяхното завръщане “в обозримо бъдеще”. Както обяснява в своя статия в Atlantic Monthly, “технологията направи масовата война остаряла; насилствените преразпределителни революции загубиха своята привлекателност; държавите са по-устойчиви; прогресът на генетиката ще помогне на човечеството да се пребори с новите микроби”.   ", "date": "2019.02.06", "title": "\"Фигаро\": Само войните, насилията и епидемиите намаляват неравенствата "}
{"url": "http://epicenter.bg/article/Zapadat-otstapva-v-Blizkiya-iztok-i-nastapva-na-Balkanite-i-v-Latinska-Amerika/174615/11/0", "text": "Излезе месечният анализ на Института по социология „Иван Хаджийски“. Пълната му версия достига до абонати, а тук по традиция публикуваме кратката версия – този път представяме международната част на анализа. В изработването му участват Петър-Емил Митев, Андрей Райчев, Кънчо Стойчев, Борис Попиванов, Първан Симеонов, Пламен Владимиров.   Икономическите преговори на Китай със САЩ по досегашни информации вървят успешно. При това на фона на излязлата равносметка за 2018 г.: китайският износ за САЩ е достигнал $478 млрд. (+11.3%), срещу внос от едва $155 млрд. (+0.7%). Американският дефицит в търговията с Китай продължава да се увеличава, а китайският БВП регистрира годишен ръст от 6.6%.  Междувременно, в последните седмици Китай достигна до обратната страна на Луната. В открито море излезе десантен кораб, въоръжен с ново по тип електромагнитно оръдие, с което не разполагат нито САЩ, нито Русия. През това време президентът Си Дзинпин допусна, че обединението с Тайван може да стане и по... военен път. Подобна декларация до неотдавна би дала повод за шумен скандал и заплахи, сега – не.  В същото време САЩ и лично президентът Тръмп държат да се прекрати практиката, при която американски фирми споделят технологична информация с китайски партньори, а в замяна получават достъп до благодатния китайски пазар.      Договорът за ликвидация на ракетите със среден и близък обсег загуби валидност. Светът се изправя пред рискове и проблеми на нова надпревара във въоръжаването.  Логиката сякаш е рейгъновска: денонсиране на споразумението ще освободи ръцете за ново военно производство, което на свой ред ще принуди Русия да излезе с реципрочен отговор, а това ще упражни разрушителен ефект върху и без това крехката руска икономика и ще я повлече към дъното.  Също рейгъновски изглеждат и предполагаемите геополитически ефекти от този курс: Европа да се превърне в заложник на ракетното противопоставяне, също както в последното десетилетие на Студената война. Нещо повече, след като Европа е неподготвена да реагира на новото предизвикателство за сигурността си със собствен „чадър“, ще ѝ се наложи да препотвърди необходимостта от американския.  Разбира се, освен „пътят надолу” остава открит и „път нагоре” към нов широк договор. Минава през дипломатическо тресавище. За да бъде изминат, решаваща роля може да изиграе Европейският съюз. Най-заинтересован и достатъчно влиятелен. Стига да е единен.   Политическата криза в САЩ прерасна във „война на институциите” – между Белия дом и Конгреса, по ключова тема за новия бюджет.      Ако установеният от Тръмп контрол върху републиканското мнозинство в Сената се пропука, това би могло да има тежки последици и за неговия мандат, и за шансовете да бъде водещ кандидат на партията на изборите през 2020 г.   За Близкия Изток Тръмп беше много красноречив: „Ние изпращаме войски в страни, за чието съществуване обикновените американци дори не подозират... Америка не може да бъде световен жандарм... Вложихме в Близкия Изток 6-7 милиарда долара и не получихме нищо... Сирия – това не са богатства. Това е пясък и кръв...”.  САЩ очевидно върви към изтегляне от Близкия Изток. Макар изтеглянето от Сирия да е заредено с неприятни и за Тръмп политически последици. През това време текат и предварителни договорки между САЩ и талибаните. Основно условие на движението „Талибан” е пълното изтегляне на всички чужди войски в страната.  Събитията във Венецуела пък сякаш дават възможност на Тръмп да реализира онова, което предшественикът му Обама не успя – да отстрани режима в богатата с петрол латиноамериканска страна. Сега ситуацията е и по-удобна в сравнение с преди: вятърът в региона смени насоката си и с дискретното съдействие на Вашингтон лявата хегемония в двете водещи страни в Южна Америка – Бразилия и Аржентина, беше прекъсната.   Оттук нататък има няколко варианта. Мадуро да „сдаде властта”. Предсрочен вот за президент. Вероятно е Мадуро да загуби, а ако спечели – просто изборите няма да бъдат признати. Революционен вариант: Мадуро остава на поста си „до последно”, каквото и да се случи. Вероятна е гражданска война и/или военна интервенция. Както казват във Вашингтон: „всички опции са на масата”. Можем да си представим и продължението на гражданска война: партизански действия в течение на години... Въоръженият изход би бил пагубен за страната.      ЕС продължава да трепери от предстоящите избори за Европейски парламент (ЕП) и от „висящия“ проблем с Великобритания. През това време се очертаха две оси: Париж-Берлин и Рим-Варшава.      Опит за алтернатива бе лансиран в хода на визитата на италианския вицепремиер Матео Салвини във Варшава.   „Европейската пролет“ на възраждане на истинските ценности, както я нарече Салвини, също има символен характер и препраща към Пролетта на народите от 1848 г., заявила стремежа на европейските нации за еманципация в национални държави.  Как да се конструира „националистически интернационал“ обаче е задача, за която продължава да не се вижда решение. Единственото обединяващо звено между тези формации е съпротивата срещу приема на мигранти.    Ратификацията на Преспанския договор има многообразни последици. Например,  . Русия продължава да губи инструменти за влияние в региона, след влизането на Хърватия в ЕС и на Черна гора в НАТО. Категоричната подкрепа на Запада за Гърция и за правителството на Ципрас продължава.  Вижда се и стремежът на западните сили да подтикнат и Белград и Прищина към сделка. Но решаване на междудържавен спор на Балканите посредством териториални промени незабавно би отключил „приспания“ казус с Босна и Херцеговина.  И ако западният натиск над Белград е традиционен и не се пази в особена тайна, този над Прищина все повече се засилва. Като най-пресни примери могат да се посочат позицията на американската администрация, че Косово трябва да отмени наложените мита на стоки от Сърбия или отказът на САЩ да дадат виза на косовския премиер Харадинай, разглеждан като по-голям „ястреб“ от президента Тачи.  Независимо от резервите си към политиката на президента Вучич (който неведнъж по титовски се опитва да играе между Москва и Вашингтон), Русия няма особен избор, освен на този етап да застане зад Сърбия – единственият оставащ партньор на Балканите.   А подновеното предложение към Вучич Сърбия да сключи споразумение за свободна търговия с Евразийския икономически съюз обозначава и засилващ се натиск над сръбското държавно ръководство да се определи по-ясно в своята „двойна игра“.    От действията на българските институции, общественици и културни дейци ще зависи дали ще успеем отново да станем близки със страната, която ни е исторически и културно братска. Твърде много неща започват да зависят от България. Дали сме на висотата?  ", "date": "2019.02.06", "title": "\"Иван Хаджийски\": Западът отстъпва в Близкия Изток и настъпва на Балканите и в Латинска Америка"}
{"url": "http://epicenter.bg/article/Boyan-Chukov--Sluchvashtoto-se-vav-Venetsuela-samo-izglezhda-dobre-poznato/174626/11/0", "text": "    Бъркотията и хаосът във венецуелската столица според различните анализатори могат да бъдат началото на кървав сблъсък, гражданска война, регионален конфликт с тенденция към глобален или едно „нищо“, което с времето да утихне след някакви компромисни споразумения. Сайтът TheDuran в свой коментар и видео от 25 януари на Питър Лавел дава панорамна картина на очертаващата се катастрофа и преди всичко на застрашителната и цинична позиция на САЩ. От друга страна, The Independent, архитипичен вестник на либералните глобалисти, публикува коментар на Оскар Гуардиола-Ривера, преподавател по философия и права на човека в Birkbeck College в Лондонския университет: „Доналд Тръмп бързо призна „служебния президент на Венецуела“. Хуан Гуаидо, една личност с абсолютно непознати качества. Без да си направи труд да изчака изборите, Гуаидо се самопрокламира за президент пред Бог и телевизионните камери. Кадрите, които обиколиха света, го показаха да размахва Конституция, на чиято корица е лика на Симон Боливар и е приета по време на управлението на Уго Чавес“.  Хуан Гуаидо се самообяви за „временен президент“ и се „закле“ по време на митинг в деловия район Чакао на венецуелската столица, където има предимно скъпи хотели, чужди представителства и банкови и фирмени офиси. Той е на 35 години и визуално напомня на Барак Обама. Хуан Гуаидо получава диплома за промишлен инженер, след което отива на обучение по специалността „държавно управление“ в американския Университет „Джордж Вашингтон“. Домакините го оценяват като перспективен кадър и той се завръща във Венецуела като лидер на античавистката опозиция. През 2009 г. Хуан Гуаидо е съучредител на опозиционната партия „Народна воля“, която обединява привържениците на глобализацията, децентрализацията, джендърното равенство, правата на ЛГБТ и други.    „Но нито Господ, нито Тръмп, нито спектакълът поставен на сцената не предоставят легитимност, маскират това събитие: един преврат. Повечето венецуелци го признават за такъв. Фабрикуван в чужбина, украсен с тънко конституционно покритие“.  „Интервенции като тази, които апелират към закона, а не към война, са станали норма в региона. Но те не са новина. Това е точно сценарият за преврата през 1973 г. срещу демократично избрания и също социалист, Салвадор Алиенде в Чили. Тогава наложените американски санкции задълбочиха икономическата криза предизвикана от стачките в промишлеността, бойкотът на търговията на дребно, сривът на националната парична единица, липсата на внос, политическото разделение на нацията и парализата. Алиенде също бе обвинен в узурпиране на властта. Останалото принадлежи на историята и трагедията...“  „Трябва твърдо да се отхвърли инициативата на Гуаидо, без тази външна намеса да означава подкрепа на всичко, което прави Мадуро. Истина е, че проблемите на Венецуела са тежки и отговорността последно пада върху правителството. Има много неща за критика, закъснелите или непохватни икономически мерки, епидемична корупция и опасното допълнително укрепване на властта. Но нито едно от тези неща не оправдава, нито маскира добре преврата. Накратко, категоричното отхвърляне на преврата става още по-наложително, тъй като рисковете от конфликт са на път да породят опасни последствия за света“.  The Independent прави паралел между Мадуро и Алиенде. Може да се направи сравнение между Серж Саркисян в Армения, който беше сянка на Роберт Кочарян. Както Мадуро светеше и продължава да свети с отразената светлина на Уго Чавес. По принцип сегашният президент на Венецуела не се отличава с качества на реален национален лидер, който може да бъде в основата на изработване на стратегия за развитие на страната. Николас Мадуро Морос е роден на 23 ноември 1962 г. в Каракас. Баща му е бил местен профсъюзен лидер и е членувал в Социалистическата партия на Венецуела. Николас нарича себе си човек от смесена раса. В семейното родословие на Мадуро има представители на коренните народи на Северна и Южна Америка, а също и афроамериканци. Освен това, по бащина линия дядото и бабата на Николас са били евреи-сефаради, които са приели католицизма във Венецуела.  Безусловно днешните събития във Венецуела са от световно значение. Но това не е последната и решаваща битка.  . Както Сирия се явява ключ към Близкия Изток така и Венецуела е ключ към Латинска Америка. Това е така поради две обстоятелства. Първо, във Венецуела са най-големите световни запаси на нефт. Това прави страната изключително интересна за глобалните играчи като американците, руснаците и китайците. Второ, Венецуела е съставна част от „Великия път на коприната от Колумбия до Вашингтон“. И въпреки, че основните страни по това трасе са Боливия, Перу и Колумбия, Венецуела също внася значителен дял. Географската стойност на Венецуела в днешния глобален свят без преувеличение е огромна. Не е за подценяване фактът, че обемът на пазара на наркотици по „Великия път на коприната от Колумбия до Вашингтон“ по някои публични оценки е равен в парично изражение на световния нефтен пазар. По същата причина контролът на Афганистан, който е основна територия за производство на въпросната стока, е ключов за глобалните играчи в света.  Някои западни анализатори считат, че Пентагонът, министерството на правосъдието и ЦРУ не са инициатори на събитията в Каракас. Делото според тях е на триото Тръмп-Помпео-Болтън. Тръмп най-вероятно е бил убеден от другите двама на базата на три неща: пари, печалба, нефт. САЩ считат, че венецуелската армия ще се разбунтува, но въпросната прогноза не се базира на никакъв сериозен анализ. Други източници твърдят, че армията е въвлечена мощно в икономическа дейност и трафика на наркотици, с което е обвързана директно с управляващите.  Необходимо е да се обърне внимание на руските инвестиции във Венецуела. Те не са от паричен характер, а са съсредоточени в капитално строителство: обекти на нефтодобив, преработка и транспортиране. При наличието на колосални залежи на нефт венецуелците добиват минимални количества. Никой няма да позволи на Каракас да продава на световния нефтен пазар по-големи обеми. Но Венецуела може да използва последничеството на Русия. Руснаците оказват всякаква помощ на венецуелците, а те могат да плащат с нефт. Който става собственост на Русия. Руските танкери никой няма да посмее да ги спре.  Турция също показа ясно своята позиция по отношение на събитията във Венецуела. Реджеп Ердоган изрази пълна подкрепа на Николас Мадуро и го призова „да не се поддава на антидемократичните усилия и да стои с гордо вдигната глава“. Да не забравяме, че на 15 юли 2016 г. Николас бе един от първите, които се обадиха по телефона на турския президент и изрази солидарност с него. Може определено да се каже, че 2018 г. е година на дружбата между Мадуро и Ердоган. През юли Николас взе участие в церемонията по инаугурацията на Реджеп. А през декември турският президент посети Венецуела като му бе оказан пищен прием. Ердоган не отправи публична критика към Тръмп, но отбеляза, че е шокиран от позицията на американския президент.   Причините за дружелюбните връзки между Анкара и Каракас са две. Първо, Николас и Реджеп имат отлични лични отношения. Второ, Ердоган предпочита непрозрачни финансови сделки, които не са подложени на обществен контрол. Редица експерти предполагат, че тясната дружба между Николас и Реджеп има и финансова проекция. Въпреки, че нейните мащаби и детайли все още са неизвестни. Турските проправителствени медии обръщат голямо внимание на Венецуела. Постоянно се разказват истории за перманентно организираните преврати по света от ЦРУ. Кризата около Мадуро е отличен повод за правене на аналогии с вътрешната политика в Турция. Ситуацията във Венецуела помага да бъдат дискредитирани турските опозиционери, които координират своята дейност с чужди страни.    Кемал Кълъчдароглу е лидер на основната опозиционна партия в Турция.    Вашингтон непрестанно счита Хавана за основна заплаха. Американците винаги са искали да отслабят връзките между кубинци и венецуелци. В армията и силите за сигурност на Венецуела присъствието на кубинските специални служби е осезателно. Каракас снабдява Куба с нефт по изключително ниски цени. В най-добрите дни до 100 000 барела дневно.   В плановете на САЩ след свалянето на режимите във Венецуела и Куба на дневен ред е Никарагуа. Целта е разрушаване на триъгълника Манагуа-Хавана-Каракас. Още на втория ден след встъпване в длъжност в Белия дом Доналд Тръмп поиска подробен отчет за ситуацията във Венецуела. Това е съвсем логично. Едно от обвиненията на Вашингтон към Мадуро са връзките на Каракас с ливанската „Хизбула“. Белия дом и Държавният департамент твърдят, че Иран участва непосредствено в доставката на наркотици от Венецуела в Близкия Изток с логистичната подкрепа на „Хизбула“.  Фактор, който допълнително стимулира американската агресивност по отношение на Каракас, е засилващата се конфронтация между Пекин и Вашингтон.    През 2012 г. при изграждането на венецуелската армия, която е една от най-силните в Южна Америка, Уго Чавес постави една допълнителна много важна задача пред венецуелските въоръжени сили. Тогава тази директива звучеше странно, но днес е особено актуална. Уго Чавес призова военните да се готвят за партизанска война. Вероятно за изминалите години венецуелците с помоща на кубинските съветници са се подготвили достатъчно добре.     ", "date": "2019.02.06", "title": "Боян Чуков: Случващото се във Венецуела само изглежда добре познато"}
{"url": "http://epicenter.bg/article/Lyubomir-Kyuchukov-za-balgarskata-pozitsiya-po-Venetsuela--Satelitniyat-sindrom-prechi-na-polititsite-ni-/174628/11/0", "text": "Кризата във Венецуела за пореден път извади на показ разнобоя между президента Румен Радев и кабинета на Бойко Борисов.  Въпросът има две страни, подчертава Кючуков,  на първо място е проблемът във Венецуела, на второ – българската позиция по проблемите във Венецуела, смята той.  „ “, изтъква Кючуков.    , обръща внимание дипломатът. Като това се превръща в една повтаряща се конфигурация – въпреки, че това е ситуационно партньорство а не стратегически съюз или оформяне на блокове от типа на тези през Студената война.  Що се отнася до разнобоя в София, Любомир Кючуков припомня, че у нас по принцип трудно се стига до изработването на единна позиция по външнополитически теми.  .    Според дипломата Кючуков   ", "date": "2019.02.06", "title": "Любомир Кючуков за българската позиция по Венецуела: Сателитният синдром пречи на политиците ни!"}
{"url": "http://epicenter.bg/article/Vladimir-Kostov--Prezidentat-Tramp-pred-kongresa-posochi-SASht-kato-stena-sreshtu-sotsializma-/174645/11/33", "text": "В годишното послание на президента на САЩ Доналд Тръмп най-силно ме впечатлиха думите, че САЩ никога няма да станат социалистическа страна. Този крупен бизнесмен и по своему силен политик, не е ли чувал древното предупреждение - никога не казвай никога?   Но - шегата настрана. Не твърдя, че Тръмп и друг път не е представял САЩ като непреодолима стена пред социализма. Сега обаче думите му са изключително актуални. Не бих се учудил, ако бъдат един от главните лозунги в кампанията на Доналд Тръмп за втори президентски мандат.   Защо? Китай, Русия, Северна Корея, Венецуела, Иран, Турция - кой още? - не заплашва САЩ да ги нападне, за да установява там социализъм. Дори един нов доктор Фоламур надали може \"да види\" у някой възможности за подобни проекти. И все пак, декларацията на Тръмп /може би донякъде подсъзнателно?/отговаря на конкретна заплаха срещу това, което са САЩ.   Имам предвид споделяния широко от демократи, но в известна степен и от някои републиканци, възглед, че трябва да се промени сегашното управление на САЩ. Позициите и прерогативите във властта трябва да не се определят от финансовите възможности на политиците, а да бъдат действително израз на обществената воля. Никой не го представя, като установяване на социализъм в САЩ. И все пак, точно за това става дума.   Борбата, кой да държи реалната власт в обществото съществува, откак хората са се осъзнали като общество. Редуват се през хилядолетията племенни вождове, робовладелци, феодали, капиталисти. Социализмът като идея внесе нещо ново. Стана израз на амбицията, мечтата, стремежа на хората обществото да намери пътя към управление в интерес и от името на самото общество.   В хода на ХХ век, в Съветския съюз и по-късно в група свързани с него държави, социализмът като идея бе използван за прикритие на обсебването и използването на властта от поредна група. Не капиталисти, не феодали /макар да имаха сходни черти на поведение/ - а партийни бюрократи. Нещата щяха да бъдат по-ясни, ако съветският тип режим бе наречен просто партизъм. Или компартизъм, ако се е търсела по-голяма точност.   За бюрократите, обсебили властта бе изгодно да представят режима като социализъм. Но не само за тях. Това се оказа много изгодно и за капиталистите и свързаната с тях \"демократична\", \"либерална\" и т.н. бюрокрация, владееща управлението на обществото при капитализма. Всички несполучени, или направо антиобществени действия на режимите на партийната бюрокрация в наречените социалистически страни, се приписват като присъщи на социализма. И както се вижда с всеки ден по-ясно, далеч не само в САЩ, тази манипулация е все по-настъпателна срещу амбицията на обществото да вземе управлението си в свои ръце.   Ето защо за всички, които имаме късмета да сме участници и съвременници в тази титанична борба за истинско обществено управление, т.е. за истински социализъм, думите на президента Тръмп произнесени на 5 февруари 2019 са паметни. Заради надеждата, която носят, в точно обратната посока на смисъла, влаган в тях от президента Тръмп.   ", "date": "2019.02.06", "title": "Владимир Костов: Президентът Тръмп пред конгреса посочи САЩ като стена срещу социализма "}
{"url": "http://epicenter.bg/article/PRIMER-ZA-PROGRES/174647/11/0", "text": "  Колцина са вярвали, че Япония бързо ще възкръсне след американската варварска атомна бомбардировка над Хирошима и Нагазаки и безусловната капитулация на 2 септември 1945 г., подписана на линейния кораб „Мисури“.   Потъналата в руини държава, изгубила безценен човешки потенциал – физически и интелектуален, унизена и съкрушена, преживява сякаш в кръгове на ада. Масовите прояви на войнско харакири пред императорския дворец обливат в кръв площада, без да спасят обруганата национална чест на древната нация. Ала световната история ще запише още един национален подвиг. Съзидателната енергия на хората надделява и най-драматичните изпитания. За броени години – по-малко от две десетилетия, страната на изгряващото слънце заличава дълбоките рани на погрома и достига върхове в технологиите и икономическото развитие. Какъв феномен, наречен днес „японското чудо“! Напредъкът е ознаменуван с най-голямото спортно събитие – Олимпиадата в Токио през 1964 г. По мащаб и организация това са най-успешните игри в цялата дотогавашна история на възроденото за нов живот международно олимпийско движение.   С жив интерес следях невероятните вести за преобразената земя, за Токио – модерната столица на олимпийски игри. Българските спортисти се представиха отлично в сравнение с надпреварите в Хелзинки, Мелбърн и Рим. Завърнаха се като победители – с 10 медала, от които 3 златни. Участниците в олимпиадата не смогваха да разказват за незабравимите си преживявания. С тях постоянно бил Йошинори Маеда, един от най-богатите японци, управител на крупната държавна телевизионна компания NHK.   Японската телевизия отделя голямо внимание на българското участие и на спортните ни победи. Оказва се, че господин Маеда има заслуги за връзките между двете страни. Той допринася да се възстановят дипломатически отношения между Япония и България, оказва съдействие в дейността на нашите дипломати.   Любовта между младия японски журналист и красавицата от Пловдив Анастасия е достойна за вълнуващи художествени творби. На път от Берлин за Истанбул в навечерието на Втората световна война младият журналист случайно се запознава с българката, влюбва се в нея от пръв поглед. Дългогодишният посланик на НРБ в Япония Тодор Дичев – голям познавач на езика и културата на далечната източна страна, написа сценарий за историята на необикновената романтична любов, която развълнува милиони японски зрители. Впоследствие талантливият български композитор проф. Александър Йосифов създаде музиката на операта „Съдба за двама“ и либрето в сътрудничество с Тодор Дичев. Постановката на тази мащабна музикална творба успешно се осъществи в Софийската опера.   През 1970 г. в Осака се организира световно изложение. По инициатива на тогавашния посланик в Япония Начо Папазов министри, стопански и културни дейци посетиха Япония. Най-голямата група бе ръководена от председателя на Министерския съвет Тодор Живков. Години след това по всякакви поводи Тодор Живков и други колеги говореха с възторг за видяното.   До края на 80-те години се осъществиха многобройни проекти за икономическо сътрудничество между България и Япония. Много крупни бизнесмени и учени, министри и други дейци на далечната страна посещаваха България. Наши специалисти гостуваха в Япония, за да усвояват опита £ във високите технологии. Това допринесе за развитието на българската електроника, микроелектроника, автоматизираните металорежещи машини, инвестиционното машиностроене, роботизацията, химията и други.   Ползотворното българо-японско сътрудничество продължи и през годините, когато американският президент Роналд Рейгън чрез програмата КОКОМ забраняваше на съюзниците на САЩ да предоставят съвременни технологии на СССР и съюзните му държави, в това число и на България.   В София се създаде специален Българо-японски център за подготовка на инженерни кадри по съвременни технологии. През 70-те години се построи най-модерният завод за изкуствени кристали в квартал Горубляне по аналог на японско предприятие. Изградиха се заводи за изкуствени влакна. Реализираха се съвместни проекти с прочутата фирма „Тошиба“. Установи се сътрудничество в областта на земеделието и селскостопанската наука. Големи компании като „Мицуи“ откриваха кредитни линии за стотици милиони и т.н.   Може само да се съжалява, че съвместни проекти в тежкото машиностроене и корабостроенето не се реализираха поради несъгласие на фактори от СИВ. През 70-те и 80-те години икономическите, културните и междудържавните връзки с Япония бяха доказателство за взаимно изгодно сътрудничество между страни с различни обществено-политически системи. Вероятно това е дразнело тогавашния ръководител на КПСС и СССР Михаил Горбачов, за да повтаря под път и над път, че не сме докрай правоверни на интеграцията в СИВ, като сме искали да правим от България мини-Япония, както и мини-ФРГ.   С най-благоприятен кредит от Япония изградихме петзвездния хотел „Витоша Ню Отани“ в София. Налагаше се често да бъда на обекта, за да координирам проектантски и строителни дейности. За нас бе истинско удоволствие да участваме при реализацията на уникалния проект на световноизвестните архитекти Кензо Танге и Кишо Курокава. Освен в Токио компанията поддържа, макар и по-малки хотели, в Лос Анджелис, Париж, Сингапур.   По различни поводи съм ги посещавал и се вълнувах, когато виждах, че във фоайетата на централно място са фотоси на софийския хотел, с който компанията очевидно се гордее. Комплексът носеше големи приходи на държавата, допринесе за развитието на конгресния туризъм. Неслучайно тутакси след т.нар. демократични промени стана апетитна хапка за грабители на народното имане.   Срещу сума колкото седмичния приход само от казиното и компенсаторки, т.е. почти на безценица, естествено срещу тлъсти комисиони, хотелът се приватизира, за да се препродава от ръка на ръка. Спекулантите печелеха милиони. Наименованието на световноизвестната хотелиерска компания „Ню Отани“ е заменено с името на никому неизвестна дама. Това е още един тъжен епизод от днешната действителност...   Помня с какво умиление прочутият архитект Кишо Курокава се радваше на творбата си. Посрещах го заедно със съпругата му по време на световни биеналета на архитектурата и ми бе приятно да чуя самооценката му: „Комплексът „Витоша Ню Отани“ ми дава творческо самочувствие...“ Как ли бе реагирал международно известният автор на посегателствата върху един от символите на българо-японския обмен? България беше широко известна на японската културна общественост. Детският радиохор с диригент професор, по-късно академик Христо Недялков изнесе стотици концерти в далечната страна. При всяка наша среща маестро Хр. Недялков говореше с чувство на признателност за пословичното японско гостоприемство, за триумфалното шествие на малките български артисти, чийто пример е последван от японски детски хорове. Запознах се и с патрона на радиохора – знаменития проф. Шигеоши Мацумае. Имал съм с него срещи тук, в София, и в Япония. Трудно е да се разкаже дори малка част от жизнения път на изключителната личност. Като млад инженер Мацумае изобретява кабела за телефонни връзки през океани и морета. Става един от най-богатите японци. Но вместо да прахосва спечеленото, той го инвестира в основания от него най-голям японски университет.   Университетът на г-н Мацумае развива огромна научноизследователска дейност. Негови учени са автори на открития във фундаменталната и приложна дейност. От своя спътник получават информация за всички континенти. Докато разглеждахме електронноизчислителния център, г-н Мацумае ми показа снимки от спътника – Българското черноморско крайбрежие и районите, в които на голяма дълбочина има нефт и газ. Няколко години по-късно д-р Арманд Хамър представи проект на най-изгодна оферта за проучване за негова сметка и риск в същата зона. Ала тая възможност бе пропиляна...   Бил съм на гости в дома на проф. Мацумае. Малка къща с миниатюрна градинка. Уредбата – изцяло в традиционен японски стил. Любезният домакин с нескрита радост разказваше на високите гости, които бе поканил в наша чест, колко прекрасна страна е България, какъв чудесен народ са българите. Той отпускаше ежегодни стипендии за български студенти, които се обучаваха в Токайския университет.   Традицията продължава и днес, благодарение на което много български специалисти имат диплом от престижния университет. Професор Мацумае с гордост носеше най-високите български отличия – д-р хонорис кауза на Софийския университет, „Лауреат на Димитровска награда“. Съдействахме при избора му за председател на световната федерация по джудо. Застаряващият учен-изобретател очевидно е изпитвал радост да направлява развитието на този спорт в света. Макар и трудноподвижен, очевидно си е спомнял годините, когато е бил млад състезател по джудо.   Признателни сме, че членове на семейството на покойния вече именит японец продължават да са сред най-активните радетели за българо-японското сътрудничество; проф. Тацуро Мацумае е деен член на Съвета на международната фондация „Св. св. Кирил и Методий“.   Сред личностите с големи заслуги за нашето приятелство се откроява и името на големия издател – господин Цунео Икеда. Той популяризира съвременна българска литература в Япония. Изпрати дъщеря си Акико в Софийския университет да учи българска филология. Енергичната Акико Икеда откри специален магазин за изделия на български художествени занаяти, книги и други, който наименува „Нонка“ – на името на героинята от „Нонкината любов“ на Ивайло Петров. Акико Икеда продължава да е сред най-активните популяризатори на българските културни постижения.     Във връзка с честванията на 1300-годишнината на българската държава в Япония се учреди национален юбилеен комитет, в който освен професор Мацумае и издателя Икеда се включиха и крупни личности на политическия, стопанския и културния живот на голямата държава, бившият премиер Нобосуне Киши – „японският Чърчил“, настоящи и бивши министри, видни представители на обществеността, на бизнеса и духовността. За мащаба на българския празник в далечната страна свидетелстват проведените многобройни конференции, изложби и др. прояви.   През декември 1981 г. наша държавна делегация, която имах честта да оглавявам, взе участие в тържествата в чест на 1300-ата годишнина на българската държава. Впечатленията ми от това гостуване са незабравими. На многолюдните срещи, в които участвахме, се впечатлявахме от изблиците на най-топли чувства към нашето отечество.   Така бе и на срещите с министър-председателя Зенко Сузуки, с министъра на външните работи Йошио Сакурачи и други негови колеги, с генералния секретар на управляващата Либерално-демократична партия Сосуми Никайдо, с председателя на юбилейния комитет авторитетния депутат Кен Ясуй, с президенти на мощни индустриални и научни корпорации, с ръководството на Националния калиграфски институт и „Сока Гаккай“ на Тецуо Икеда, в което са организирани над 40 милиона граждани на различни държави, и т.н., и т.н.   Показана бе изложба на близо 50 изделия на основата на българското кисело мляко, включително продукти на фармацевтичната промишленост. Видни японски дами създадоха Асоциация на любителите на българското кисело мляко. Те ежегодно гостуваха у нас, правеха щедри дарения във фонд „13 века България“. Похвално е, че инициативи, породени във връзка с българския юбилей в Япония, продължават и сега.   Бившият министър на външните работи на Япония Хидео Курита също разви полезна дейност в полето на българо-японския обмен. Известен колекционер на художествен порцелан и други произведения на приложните изкуства, през есента на 1981 г. той посети България специално за традиционната национална изложба на български художествени занаяти в Орешак, до Троянския манастир. Въодушевен от показаните български образци на красотата, г-н Курита обогати своите музеи с изделия на български майстори и направи във фонд „13 века България“ крупно дарение на японски художествен кристал. Тук ще публикувам писмо от японско-българския икономически комитет, което свидетелства за същността на стопанските връзки между двете страни.   Софийската опера и първите £ солисти – Николай Гяуров, Гена Димитрова, Анна Томова-Синтова, Никола Гюзелев, Александрина Милчева и други, гастролираха редовно в Япония. Постановките на Софийската опера с най-изявените артисти под ръководството на акад. Пламен Карталов; на изявени български артисти и спортисти – като ансамбъла по художествена гимнастика, прочутия майстор на сумо Калоян Махлянов – Котоошу и т.н., и т.н., са доказателство за динамичните традиционни връзки между двете страни.   Жив отглас на искрените чувства на приятелство към България са многобройните научни публикации и телевизионни предавания за изложбата на варненския халколитен некропол. Авторитетни лица от Япония пишеха за най-старото злато в света, преобразено в красота. Публикациите и научните изследвания обърнаха вниманието на влиятелни археолози и историци, които осъществиха значими проекти за разкриването на неоценимите богатства, приютени в българските земи.   Японски приятели – издателят Икеда и др., изкупиха и ми подариха ценен ръкопис: подробен дневник и карти на най-важните сражения през Руско-турската война 1877-1878 г. Авторите подполковник Сейчо Атадзава и неговият адютант Суджимо Нанчава най-добросъвестно са отразявали и стратегията, и тактиката на руската армия. Целта е да се познава противникът при евентуална японо-руска война. Както е известно, този евентуален сблъсък става реалност през 1904-1905 г. Книгата и картите, приложени към нея, дадох за съхранение в Националната библиотека „Св. св. Кирил и Методий“. Очевидно бе, че дарителите са положили огромни усилия да се доберат и да придобият екземпляр от четирите книги, които се пазят като японска архивна ценност.   Принц Такахито Микаса, брат на императора Хирохито, по моя покана през юни 1987 г. посети България заедно със съпругата си принцеса Юрико Тахино. Още при първата ни среща принцът приятно ме изненада с познанията си за българските археологически ценности. Пожела да посети археологически обекти и обърна с краката нагоре предварително съставената програма. Беше ми драго да го придружавам при срещи с български археолози и историци. С професорите и академиците той разговаряше като с равни. С хеликоптер облетяхме половин България. Изпитвах голямо вълнение, като наблюдавах неговите и на съпругата му възхищения от българските хубости: „Едва ли има по-красива страна от България!“, възклицаваха те.   Първият обект, който посетихме по негово желание, беше в моя роден край. Принц Микаса остана с часове при разкопките в Карановската могила, свидетелство за най-старото поселение в Европа. В село Дядово край Нова Загора българските и японските специалисти правеха съвместни археологически разкопки. По инициатива на принц Микаса и с японска помощ, която продължава и досега, на обекта е създадена модерна научна база със съвременни битови удобства. Съвместните проучвания продължават да даряват науката с ценни доказателства за българската земя – благодатно гнездо на образци на древна цивилизация.   Принц Микаса прояви голям интерес към прочутата българска роза. Посещението му съвпадна с празника на розата в Казанлък. В киноленти, фотографии и публикации е документирано участието на видните японски гости в центъра на уникалната Розова долина.   Обкичени с венци от рози, той и съпругата му играха и българско хоро. Оттогава започва трайно приятелство и сътрудничество на обществени среди в Япония с хората от Розовата долина. Една от най-активно работещите общности на българо-японското приятелство е в град Казанлък; в селища в подножието на Бузлуджа и връх Свети Никола от години живеят японски семейства.   Принцът и неговата съпруга се проявиха и като вещи познавачи на изкуствата. Те разглеждаха като професионалисти историческите паметници и забележителности на София – „Св. Ал. Невски“, Националния исторически музей, Боянската църква, Националния музей на чуждестранното изкуство, археологически ценности, църквата „Св. София“, Националния музей „Земята и хората“...   На продължителната среща с председателя на Държавния съвет Тодор Живков и на официалния обяд на 11 юни 1987 г. високите гости споделяха искрено възторга си от напредъка на България и ролята на ползотворното българо-японско сътрудничество в политическата, икономическата, културната и научната област.     (Тук ще вметна, че в края на 70-те години в страната гостуваха престолонаследникът и днешният император на Япония и неговата съпруга. Силно се впечатлих от познанията на бъдещото императорско семейство по широк кръг въпроси в областта на международния културен обмен.)   Принц Микаса сподели, че по трайна традиция всеки член на императорския двор се развива като професионалист в определена област. „Аз например имам скромни познания по археология (колко са скромни се вижда от разказаното до тук,), брат ми е корифей до коневъдство и конен спорт. А другият ми брат – императорът Хирохито, според мен е голям познавач на океанологията...“   Каква бе почудата ми след време, когато по повод откриване на най-модерната печатница, изградена в София със съдействието на Роберт Максуел, на вечерята при Тодор Живков известният издател, чийто жизнен път е твърде противоречив, разказа, че получил в издателството голям пакет с научен труд по океанология. Писмото било подписано от неизвестен автор, който предлагал учените от Оксфорд да се запознаят с непретенциозния му труд. Единственото му искане било при евентуално благоприятно развитие да му се изпратят десетина екземпляра на посочената пощенска кутия в Токио...   Специалистите от Оксфордския университет се произнесли, че това е ценно изследване, в което се съдържат нови научни открития. Р. Максуел отпечатал книгата, от която спечелил доста. Пратил екземпляри на посочената пощенска кутия на анонимния автор. Получил съобщение от японския посланик в Лондон, че желае да го посети. „Не мога да опиша изумлението, което ме обзе, когато отворих официалния плик. Писмото, в което се изразяваше дълбока благодарност за отпечатването на книгата, бе подписано лично от автора – японския император Хирохито. Заедно с благодарността той любезно подчертаваше, че не желае никакви хонорари и е удовлетворен, че незначителният му труд ще стане достояние на английски говорещи учени и читатели.“   На следващата 1988 г. по покана на принц Микаса и японското правителство направих официално посещение в Япония. Бях приет в императорския дворец. Церемониалът, атмосферата, невероятната интелигентност на принц Микаса и други представители от императорския двор изразяваха спокойствие и сигурност – основа на държавата, надделяла изключителни исторически и природни изпитания и бедствия.   На 15 януари 1989 г. получих следното писмо:   Посещението ни в Япония през 1988 г. съвпадна с гастрола на Миланската скала с операта „Набуко“ от Джузепе Верди. На разлепените афиши и на билбордовете в столицата се открояваха два образа – на диригента Рикардо Мути и на нашата Гена Димитрова в ролята на Абигайл. Бях на представление в многохилядната модерна зала. Драго ми бе да присъствам на поредния международен триумф на невероятното българско драматично сопрано.   Публиката, станала на крака, дълго аплодира майката на оперните театри – Миланската скала, и звездата на световната опера – българката Гена Димитрова. Пазя скъп спомен – снимка в гримьорната с Рикардо Мути и Гена Димитрова. Прочутият диригент не пестеше суперлативи за представянето на Гена. Тя и съпругът £ Жоро се присъединиха към делегацията ни. Придружени от домакини и посланик Петър Башикаров, пътувахме из страната и със суперскоростната стрела по жп линията. Бяхме на прочута чаена церемония в старата столица Киото и т.н.   При посещението в градове, държавни и обществени институции често чувахме: „О, България, български йогурт, роза, роза, опера, Димитрова, момичета гимнастика, деца хор...“   В Осака – в болницата, собственост на популярната в България мадам Оя, чийто покоен съпруг е бил сред най-богатите и уважавани министри на Япония, видяхме сувенири, снимки и визуална информация за България. Оказа се, че стотици болни всеки ден добиват зрителна и звукова представа за нашата страна чрез музикални изпълнения с българско участие.   Така госпожа Оя, която е сред големите спонсори на Международния балетен конкурс във Варна, изразява сърдечно отношение към България – втората £ родина, както самата подчертава. Мадам Оя също провежда балетен конкурс. Съдействахме да включи в журито големите майстори на класическия балет – наши приятели и преди всичко акад. Юрий Григорович, който в тия години бе ръководител на балета на Софийската опера.   За съжаление много инициативи и проекти, насърчени от българо-японското сътрудничество, след настъпилите промени през 1989 г. са преоценени или забравени.   Дваж повече трябва да се каем за провалените реални възможности за индустриално коопериране в области, в които приятелите на България в Япония правеха предложения от взаимен интерес – високите технологии, тежко машиностроене, информатика, електроника, роботика...   Ала мостовете на материалното и духовното общение между България и Страната на изгряващото слънце са все така здрави. Това вдъхва надежда, че върху основите на традиционно добрите взаимоотношения ползотворният българо-японски взаимноизгоден обмен има бъдеще. Независимо от резките исторически превратности.    ", "date": "2019.02.06", "title": "Георги Йорданов: Япония е пример за прогрес, но ние провалихме възможностите за коопериране"}
{"url": "http://epicenter.bg/article/Violina-Marinova--Prez-2020-g--se-ochakva-tsyalostnata-integratsiya-na-DSK-i-Societe-Generale-Ekspresbank/174618/4/0", "text": "Промяната на собствеността не променя дейността на двете банки в краткосрочен план. Това каза за сутрешния блок „Добро утро, България“ на Радио „Фокус“ главният изпълнителен директор и председател на Управителния съвет на Банка ДСК Виолина Маринова.   “Банка ДСК и Експресбанк ще продължат да работят като отделни и самостоятелни юридически субекти под юрисдикцията на един собственик – регионалния лидер в Централна и Източна Европа, финансова група OTP. В момента се променя единствено името и социалната идентичност на Експресбанк, която вече извършва обичайната си дейност под това търговско име. Става въпрос за същите две банки със своята история и успешна банкова дейност, която ще продължи по същия начин на работа”, обясни Виолина Маринова.   Тя каза още, че до приключване на процеса на пълна интеграция ще бъде извършен анализ и оценка на бизнес операциите, продуктите, вътрешните системи и ресурсите на двете банки. След тези задълбочени процеси ще приключи реалната интеграция и фактическото сливане на двете банки, добави главният изпълнителен директор на ДСК.   Подобряване ефективността и възвръщаемостта е целевият ефект на консолидацията на ДСК и Societe Generale Експресбанк, каза още Маринова. Това ще доведе до възможности за нови инвестиции и подобряване на предлаганите продукти и услуги, обясни тя. Чрез сливането ще бъде предложена най-голямата клонова мрежа в страната по брой обекти и банкомати, уточни главният изпълнителен директор на ДСК.   Виолина Маринова даде препоръки на клиентите при изтеглянето на жилищен или потребителски кредит. „Първото и най-основното е да направят внимателен разчет на собствения се семеен бюджет, когато избират лихвен процент, годишен процент на разходите и срок на кредитите. Трябва да вземат под внимание тези параметри преди да направят избора си в зависимост от техните финансови възможности в семейството. Основното е клиентите да бъдат финансово грамотни и да се съобразяват със личния си бюджет, когато предприемат крачката за теглене на кредит“, обясни Виолина Маринова.   Тя каза още, че Банка ДСК стартира образователна инициатива за повишаване финансовата грамотност на младите хора и техните родители. Според нея финансовата грамотност започва в семейството и е важно родителите и децата да говорят по темата.   Стимулиране стремежа към знания във финансовия сектор е основната цел на „Националната финансиада“, добави главният изпълнителен директор на Банка ДСК.", "date": "2019.02.06", "title": "Виолина Маринова: През 2020 г. се очаква цялостната интеграция на ДСК и Societe Generale Експресбанк"}
{"url": "http://epicenter.bg/article/Rumen-Porozhanov--Afrikanskata-chuma-po-svinete-e-problem-na-tsyala-Evropa-/174636/4/0", "text": "Африканската чума по свинете е един проблем, който стои в цяла Европа. В Румъния се разшири зоната на заразата, стигна до Никопол, близо до границата ни. Това каза министърът на земеделието, храните и горите Румен Порожанов преди откриването на Седмата Национална среща на земеделските производители, която се провежда в курорта „Златни пясъци“, предаде Радио „Фокус“ – Варна.  Той уточни, че в страната ни няма изолирани нови случаи на заболели животни, с изключение на няколко, заразени с вируса диви прасета.  „Проблемът е обострен и ние продължаваме да правим щабовете заради затоплянето на времето – започва движението на туристите, на камиони. Те предполагат и разнасянето на заразата от засегнатите райони – Румъния, Украйна и Молдова“, посочи министър Румен Порожанов. По думите му африканската чума по свинете е важна тема не само на Европа, но и на свиневъдния бранш.  Министър Порожанов добави, че вече са отменени санкциите, наложени от Брюксел заради чумата по овцете.  Малко под 30 000 лева ще бъдат изплатени на всички стопани от село Тутраканци, чиито животни бяха евтаназирани през лятото във връзка с борбата с Африканската чума, каза при посещението си край Варна министърът.  Той обясни, че обезщетения ще бъдат изплатени за 90 умъртвени прасета. Цените са изчислени на база на протоколите, издадени от Областната дирекция по безопасност на храните, както и по килограми, и пазарна стойност на животните.  ", "date": "2019.02.06", "title": "Румен Порожанов: Африканската чума по свинете е проблем на цяла Европа "}
{"url": "http://epicenter.bg/article/-Bulgartransgaz--obyavi-protsedura-za-stroitelstvo-na-chast-ot-mrezhata-za--quot-Turski-potok-quot--/174642/4/0", "text": "„Булгартрансгаз“ ЕАД обяви открита процедура за възлагане на обществена поръчка за „Доставки, изграждане и въвеждане в експлоатация на обект „Подмяна на преносен (магистрален) газопровод в участъка ОС „Беглеж” – КВ „Дерманци” – КВ „Батулци” – КВ „Калугерово””, Строежи: Етап 1 – „Преносен газопровод от ОС „Беглеж“ до КВ „Дерманци““; Етап 2 - „Преносен газопровод от КВ „Дерманци“ до КВ „Батулци““ и Етап 4 - „ОС „Беглеж“. Това съобщиха от пресцентъра на „Булгартрансгаз“ ЕАД.  Основните видове работи, включени в предмета на поръчката, са:    Прогнозната стойност на обществената поръчка е 67 480 000 лева без ДДС.  Икономически най-изгодна оферта ще се определя въз основа на избрания критерий за възлагане „оптимално съотношение качество/цена“, съгласно показатели, включващи срок за изпълнение, качествени показатели, свързани с организацията на изпълнението и предлагана цена.  Дейностите по проекта се финансират по линия на Механизма за свързване на Европа (CEF).  На 23 януари 2019 г. Координационният комитет към Механизъм за свързване на Европа взе решение да отпусне за тази цел над 27 млн. евро безвъзмездна помощ. След решение на Европейската комисия предстои сключването на Споразумение за безвъзмездно финансиране между „Булгартрансгаз“ ЕАД, в качеството му на бенефициент, и Изпълнителна агенция „Иновации и мрежи“ (INEA).  Проектът за рехабилитация, модернизация и разширение на българската газопреносна мрежа (който всъщност е част от мрежата за преминаването на \"Турски поток\" през България, бел. ред.) предвижда изпълнението на строителство и доставки на материали и оборудване за подмяна (рехабилитация) на два участъка от Северния полупръстен с обща дължина от около 81 км. Тези дейности са част от втората фаза на проект „Рехабилитация, модернизация и разширение на българската газопреносна система“, включен в списъка с проекти от общ интерес на Европейската комисия (PCI).  Поради стратегическото му значение, той е определен през 2015 г. и за един от 7-те приоритетни проекти на инициативата за газова свързаност в региона на Централна и Югоизточна Европа (Central and South Eastern Europe Gas Connectivity - CESEC). Повече информация за него е    Част от дейностите по проекта, включени в обхвата на обявената поръчка, включват подмяна на участък от магистралния газопровод DN 700 от ОС „Беглеж“ до КВ „Батулци“ с дължина 45 км.  Проектът „Рехабилитация, модернизация и разширение на българската газопреносна система“ е част от концепцията за изграждане на газоразпределителен център „Балкан”. Подобряването на техническите параметри на мрежата у нас ще допринесе за развитието на газовата инфраструктура в региона.  Срокът за подаване на оферти за участие в откритата процедура е до 11 март 2019 г.  Документацията за участие е   ", "date": "2019.02.06", "title": "„Булгартрансгаз“ обяви процедура за строителство на част от мрежата за \"Турски поток\" "}
{"url": "http://epicenter.bg/article/Eto-zaginaliyat-na-AM-Struma--koyto-izleze-na-patya-da-predupredi-drugite-/174599/3/0", "text": "Димитър Костадинов, 54-годишен жител на село Ново Делчево, е загиналият във вчерашната ужасяваща верижна катастрофа на АМ Струма, в която участваха 25 коли и пострадаха още 14 души.  Бащата на две деца пътувал с реното се към София вчера сутринта. Около 8.00 часа, малко след разклона за Сандански, кола се удря в камион заради гъстата мъгла, няколко шофьори очевидци отбиват колите си и се опитват да спрат движението по магистралата, защото предусещат какво ще се случи заради нищожната видимост, съобщава struma.bg.  Димитър Костадинов, докато се опитва да предупреди идващите насреща коли, че има инцидент, е блъснат от ТИР и загива на място.  По думите на Валентин Апостолов, кмет на селото на загиналия, мъглата по магистралата е била \"гъста като сирене” и водачът на един от преминаващите камиони не е успял да види Димитър навреме.  \"Познавам го, роднина ми е, втори братовчед\", заяви Апостолов пред \"Дарик\". \"Добър човек, нито скандали е правил, няма никакви такива прояви. Последно работеше във фирма за алуминиева дограма, иначе е професионален шофьор. Преди да започне да работи с дограмите, работеше в спедиторска фирма. През уикендите задължително пиехме кафе заедно.  Катастрофата е станала точно по средата между нашето село и Сандански. Мъглата е била много гъста. Говорих с едно момче от свидетелите, което каза, че е била гъста \"като сирене\". Не можели да виждат на два метра.  Още един човек е имало с Димитър в колата, не знам кой е, но той е жив. Димитър е слязъл да спре рейсове, коли, но ТИР-ът го е премазал, не го е видял\", разказа още Апостолов.", "date": "2019.02.06", "title": "Eто загиналият на АМ Струма, който излезе на пътя да предупреди другите "}
{"url": "http://epicenter.bg/article/Vazrasten-mazh-dade-blizo-100-000-leva-na-telefonni-izmamnitsi-v-Sofiya/174606/3/0", "text": "82-годишен мъж даде близо 100 000 лева на телефонни измамници в София. В продължение на два дни той е носил парите на различни места, посочени от мошениците, които го убеждавали, че оказва съдействие на полицията.  Едва след това човекът, който живее сам и няма наследници, е разбрал, че е станал жертва на измама и подал сигнал в полицията, съобщава БНР.    ", "date": "2019.02.06", "title": "Възрастен мъж даде близо 100 000 лева на телефонни измамници в София"}
{"url": "http://epicenter.bg/article/Spetssadat-proveryava-vazmozhnostite-Tsvetan-Vasilev-da-dade-obyasneniya-po-deloto-KTB/174608/3/0", "text": "Специализираният наказателен съд ще провери какви са възможностите банкерът Цветан Василев да даде обяснения по делото за присвояването на над 2 милиарда и половина лева от Корпоративна търговска банка. Запитване ще бъде изпратено както до българските правосъдни органи, така и до Сърбия, където от повече от четири години се намира мажоритарният собственик на фалиралата банка, предаде БНР.   Въпросът за осигуряване на възможност на Цветан Василев да дава обяснения беше поставен от адвоката му Константин Симеонов. Прокуратурата беше против, но съдия Вержиния Петрова обяви, че ще направи проучване какви са техническите възможности, защото \"никога съдът не може да лиши подсъдимия от правото му да даде обяснение\".   Възможностите са видеоконферентна връзка или разпит по делегация, но тепърва ще се изяснява възможни ли са и дали въобще сръбските власти, които от 4 години не се произнасят по искането на прокуратурата Василев да бъде екстрадиран в България, ще се съгласят на какъвто и да дистанционен разпит.   От останалите 17 подсъдими по делото \"КТБ\" обяснение днес даде само един – бившият изпълнителен директор на банката Георги Христов, който каза, че всички правила, по които се е управлявала банката, са били одобрени от Надзорния съвет на БНБ.   Делото продължава на 12 и 13 март с разпит на свидетели.", "date": "2019.02.06", "title": "Спецсъдът проверява възможностите Цветан Василев да даде обяснения по делото КТБ"}
{"url": "http://epicenter.bg/article/Hvanaha-blizo-1-ton-nelegalen-tyutyun-za-nargile-kray--quot-Dunav-most-2-quot-/174612/3/0", "text": "Почти 1 тон тютюн за наргиле без документи по Закона за акцизите и данъчните складове (ЗАДС) задържаха митничари от Лом в района на \"Дунав мост 2\", съобщават от Агенция \"Митници\".   Проверката е извършена в ранните часове на 5 февруари. Открити са 997 пакета по 1 кг или 997 кг тютюн за наргиле, за който не се представени документи за платен акциз. При сканиране митническите инспектори забелязали необичайна плътност на стоката в товарен микробус с българска регистрация. Бусът пътувал от България към Западна Европа.   При последвала физическа проверка на товара е установено, че 40 от превозваните кашони съдържат пакети с надпис \"Al Fakher\" със специфичния плодов мирис на тютюн за наргиле.   По случая е образувано е досъдебно производство под надзора на Районна прокуратура Видин.", "date": "2019.02.06", "title": "Хванаха близо 1 тон нелегален тютюн за наргиле край \"Дунав мост 2\""}
{"url": "http://epicenter.bg/article/V-bolnitsa-ostavat-10-postradali-pri-tezhkata-katastrofa-na-magistrala--quot-Struma-quot--/174625/3/0", "text": "По първоначални данни след катастрофата на автомагистрала „Струма“ край Дамяница през лечебни заведения в Сандански, Петрич и Благоевград са преминали 14 души с различни степени на увреждане. Това каза за Радио „Фокус“ – Пирин говорителят на Националната следствена служба (НСлС) Мария Павлова, която във вторник е ръководила всички процесуално-следствени действия, свързани с изясняване причините довели до тежката катастрофа на автомагистрала „Струма“ край село Дамяница.  „Към момента за болнично лечение остават 3 лица в Благоевград, 1 - в Петрич, и 6 - в болницата в Сандански. Тези от тях, които са контактни, са били разпитани на място в болничните заведения от следователи още през вчерашния ден. С оглед на предстоящите действия към момента е рано да се правят каквито и да е било прогнози, тъй като предстои назначаване на съдебно-медицински експертизи на пострадалите лица за установяване вида и причинените вреди и механизма на причиняването им“, заяви Мария Павлова.  По думите ѝ с оглед на качественото и своевременното приключване на разследването със заповед на директора на Националната следствена служба Борислав Сарафов и заместникът на главният прокурор по разследването е сформиран екип от трима следователи от следствената служба, които да продължат по-нататъшните действия по случая.  Към настоящия момент е малко рано да се говори за първоначалните причини, които доведоха до катастрофата, обясни Мария Павлова.  По думите ѝ разследването по случая е започнато от вчерашна дата, като именно тогава е било възложено и на Националната следствена служба (НСлС) с постановление на заместник-главния прокурор Мария Шикова.  „С оглед ефективното и своевременно провеждане на първоначалните действия от Националната следствена служба бе изпратен екип от 9 следователи, 2 мобилни центъра и експерти от София. Още в самия ден на катастрофата е извършен мащабен оглед на местопроизшествието с участието на 29 моторно превозни средства, между които леки и товарни автомобили, както и 2 автобуса. При огледа са иззети множество веществени доказателства, включително и 14 броя моторни превозни средства, които в момента се оглежда“, каза още Павлова.  Тя добави, че предвид мащаба на местопроизшествието при огледа са използвани различни технически средства, в това число и дрон.  „За вчерашния ден са разпитани 32 лица в качеството на свидетели, от които 11 граждани на Република Гърция, разпитани пред съдия. Към момента е назначена съдебно-техническа експертиза на 1 брой тахографска шайба и тахографска карта, която е възложена на областния отдел на „Автомобилна инспекция“ – София. Това се прави с оглед евентуалното установяване на скоростта на първите автомобили, които са предизвикали верижната катастрофа“, подчерта Павлова.  ", "date": "2019.02.06", "title": "В болница остават 10 пострадали при тежката катастрофа на магистрала \"Струма\" "}
{"url": "http://epicenter.bg/article/Kola-s-ostaveno-samo-2-godishno-dete-poletya-v-dere-v-Ruse/174627/3/0", "text": "2-годишно дете беше спасено по чудо, след като автомобилът, в който е било оставено, падна в дере. Инцидентът стана зад сградата на онкоболницата в Русе, съобщи Нова телевизия.   Жена оставила двегодишния си син в колата на стръмна улица, докато настани възрастен човек в болницата. Внезапно автомобилът потеглил и паднал по стръмното дере към река Дунав.   Колата прелетяла десет метра и се е задържала между клони и храсти само на метър от железопътните релси на кея.   Минувач помогнал на майката да извади детето от колата.", "date": "2019.02.06", "title": "Кола с оставено само 2-годишно дете полетя в дере в Русе"}
{"url": "http://epicenter.bg/article/Spetsializiraniyat-nakazatelen-sad-otlozhi-deloto-za-Tsarskite-konyushni/174638/3/0", "text": "Специализираният наказателен съд отложи разглеждането на делото за „Царските конюшни”, предаде Канал 3. Обвиняеми по него са бившият областен управител на София Веселин Пенев и лицензираният оценител Юлия Димитрова.   Причина за отлагането стана депозирана молба за самоотвод на съдебния заседател Живка Иванова с мотив, че в следващите месеци ще отсъства и моли да бъде освободена като заседател по това дело. Съдът уважи молбата и очаква да бъде назначен нов съдебен заседател. Кога ще стане това обаче не се знае и поради тази причина съдията не назначи нова дата за разглеждане на делото.   Самият Пенев каза, че вече 3 години продължава тази сага, в която се внасят документи с измислени оценки и скалъпени обвинения. Според него казусът може да не се разреши до въвеждането и на ново законодателство. Именно такова преместило делото в Специализирания съд, обясни бившият областен управител на София.   На 17 януари Спецсъдът върна на прокуратурата делото. Дотогава то два пъти бе връщано за доразследване на прокуратурата от Софийския градски съд. След промените в НПК в сила от 5 ноември 2017 г. делото беше внесено в Специализирания наказателен съд. Апелативният спецсъд обаче по-късно отмени определението на първоинстанциония съд и така делото можеше да започне на 6 февруари 2019 г.   Обвиняемият Веселин Пенев беше предаден на съд за няколко престъпления. Едното обвинение е за сключена неизгодна сделка, т.нар. „царски конюшни”. Щетата е над 10 млн. лв. и е формирана от разликата между продажната цена и реалната пазарна стойност на имота. Другото обвинение е за умишлена безстопанственост, в резултат на което също са настъпили вредни последици и за областната администрация, и за българската държава.   Т.нар. „царски конюшни” - 7 декара и половина на пъпа на София – на 100 метра от паметника на Васил Левски, са били продадени за сумата от 658 870 лв. Тоест, по 90 лв. на квадратен метър.", "date": "2019.02.06", "title": "Специализираният наказателен съд отложи делото за Царските конюшни"}
{"url": "http://epicenter.bg/article/jj/174641/3/0", "text": " „С оглед ефективното и своевременно провеждане на първоначалните действия от Националната следствена служба бе изпратен екип от 9 следователи, 2 мобилни центъра и експерти от София. Още в самия ден на катастрофата е извършен мащабен оглед на местопроизшествието с участието на 29 моторно-превозни средства, между които леки и товарни автомобили, както и 2 автобуса. При огледа са иззети множество веществени доказателства, включително и 14 броя моторни превозни средства, които в момента се оглеждат“, заяви Мария Павлова за „Фокус”.  Тя добави, че предвид мащаба на местопроизшествието при огледа са използвани различни технически средства, в това число и дрон.  „За вчерашния ден са разпитани 32 лица в качеството на свидетели, от които 11 граждани на Република Гърция, разпитани пред съдия. Към момента е назначена съдебно-техническа експертиза на 1 брой тахографска шайба и тахографска карта, която е възложена на областният отдел на „Автомобилна инспекция“ – София. Това се прави с оглед евентуалното установяване на скоростта на първите автомобили, които са предизвикали верижната катастрофа“, подчерта Павлова.  От 14-те ранени 10 души още са в болниците в Сандански, Петрич и Благоевград.  „Към момента за болнично лечение остават 3 лица в Благоевград, 1 - в Петрич, и 6 - в болницата в Сандански. Тези от тях, които са контактни, са били разпитани на място в болничните заведения от следователи още през вчерашния ден. С оглед на предстоящите действия към момента е рано да се правят каквито и да е било прогнози, тъй като предстои назначаване на съдебно-медицински експертизи на пострадалите лица за установяване вида и причинените вреди и механизма на причиняването им“, заяви Мария Павлова.  По думите ѝ с оглед на качественото и своевременното приключване на разследването със заповед на директора на Националната следствена служба Борислав Сарафов и заместникът на главния прокурор по разследването е сформиран екип от 3 следователи от следствената служба, които да продължат по-нататъшните действия по случая.   Според АПИ, мъглата, а не магистрабата е причината за тежкия инцидент.", "date": "2019.02.06", "title": "Екип от 9 следователи нищят катастрофата на АМ „Струма“ "}
{"url": "http://epicenter.bg/article/API-otricha-katastrofata-na-AM--quot-Struma-quot--da-e-zaradi-neraboteshta--quot-umna-quot--sistema-/174644/3/0", "text": "Участъкът между Кресна и Сандански от автомагистрала \"Струма\", където вчера стана тежка верижна катастрофа с един загинал и 13 ранени, има изградена система за подаване на информация за пътните условия и рисковете по трасето, но тя още не работи. Съобщението на Агенция \"Пътна инфраструктура\" е по повод публикации в медиите.  Системата ще продължи да се надгражда, тъй като е част от цялостния проект за интелигентна транспортна система за лотове - 3.1, 3.2 и 3.3 от АМ „Струма“. Тя ще има общ център за управление на трафика и той ще започне работа със завършването на лот 3.1 между Благоевград и Крупник, тъй като изграждането на центъра за управление е включено в лот 3.1 на АМ „Струма“, обясняват от пътната агенция. В тази част от магистралата се работи от август миналата година и по план трябва да е готова в началото на 2021 година. Възможно е обаче забавяне заради откритите археологически находки по трасето на магистралата, част от които трябва да бъдат преместени.  Интелигентната транспортна система включва станции за броене и управление на трафика, видеонаблюдение, информационни табла, на които могат да се пускат предупредителни надписи, измерване на теглото на превозните средства и метеорологично наблюдение.   При откриването на частта от \"Струма\" между Кресна и Сандански беше съобщено, че в отсечката има две метеорологични станции, които ще отчитат температурата и влажността на въздуха, типа и количеството на валежите, видимостта на пътя, скорост и посока на вятъра, дебелина на водния слой върху асфалта, точка на замръзване на пътната настилка в зависимост от третирането с луга и други химикали, температурата на повърхността на пътя и 5 см под асфалта.  В центъра за управление на трафика ще има диспечери, които ще следят случващото се на пътя и при необходимост ще пренасочват трафика чрез пътни знаци с възможност за дистанционно изменение. От пътната агенция посочват, че участъкът от Кресна до Сандански е завършен предсрочно, а лот 3.1 е в процес на изграждане и поради тази причина системата още не работи. От пътната агенция казват още, че са започнали изграждането на временен контролен център за управление на трафика, който ще е в сградата на Областното пътно управление в Благоевград.  От АПИ подчертават, че новоизградената отсечка на \"Струма\" е сигнализирана с пътни знаци и маркировка по всички правила на нормативната уредба.  От агенцията съветват шофьорите при гъста мъгла и намалена видимост шофьорите трябва да карат с по-ниска скорост, съобразена с метеорологичните условия, да спазват по-голяма дистанция и да не предприемат резки маневри, изпреварвания или внезапно спиране. Изключително внимателното шофиране при много слаба видимост е един от сигурните начини шофьорите да избегнат верижни катастрофи, каквито стават при мъгла и слаба видимост.  Агенция „Пътна инфраструктура“ прави това уточнение по повод опитите за пореден път да се хвърли вина за тежък пътен инцидент върху пътната инфраструктура и то на новоизградена отсечка, сигнализирана с пътни знаци и маркировка по всички правила на нормативната уредба. В тази връзка призоваваме представителите на неправителствени организации да се въздържат от отправянето на обвинения без конкретни доказателства преди да е завършила работата на разследващите компетентни органи.", "date": "2019.02.06", "title": "АПИ отрича катастрофата на АМ \"Струма\" да е заради неработеща \"умна\" система "}
{"url": "http://epicenter.bg/article/Iliyana-Yotova-shte-iznese-lektsiya-za-savremennite-predizvikatelstva-pred-trudovata-meditsina/174649/3/0", "text": "Вицепрезидентът Илияна Йотова ще изнесе утре публична лекция за съвременните предизвикателства пред трудовата медицина в европейски мащаб, съобщиха от прессекретариата на президента.  Лекцията е по покана на Факултета по обществено здраве при Медицинския университет - София. Тя ще се състои в аула \"Максима\" на УМБАЛ \"Св. Екатерина\" от 15.00 часа.", "date": "2019.02.06", "title": "Илияна Йотова ще изнесе лекция за съвременните предизвикателства пред трудовата медицина"}
{"url": "http://epicenter.bg/article/Pensioniraniyat-arhitekt--dal-90-000-lv--na-alo-izmamnitsi--Zaplashvaha-me--Kazaha--che-sa-ot-DANS-/174655/3/0", "text": "Възрастният мъж, който даде 91 540 лева на телефонни измамници в София, е пенсиониран архитект. Пред Нова телевизия измаменият заяви, че е бил заплашван и че се е разделил и със златни накити.  Тормозът започнал в края на януари, като възрастният мъж бил излъган, че участва в полицейска операция по залавянето на престъпници. Парите той оставил в района на транспортна болница в София, а осъзнал, че е излъган, след като гледал репортаж по телевизията.  От МВР отчитат, че всеки ден от началото на 2019 година има поне по една жертва на телефонни измами в София.  Всеки ден поне по 1-2 души в София биват измамени, обясни Иво Величков, СДВР.  Заплашваха ме. Вие разбирате ли, животът ми беше заплашен. Казаха, че са от ДАНС, обясни Станислав Стойков, жертва на телефонна измама.  Искам да кажа, че нито една институция не иска пари и съдействие по телефона, заяви Иво Величков от СДВР.  От полицията отново напомнят: Не се доверявайте на обаждане от непознати! Не давайте пари, поискани по телефона! Свържете се с ваши близки, съобщете на тел. 112!", "date": "2019.02.06", "title": "Пенсионираният архитект, дал 90 000 лв. на ало измамници: Заплашваха ме. Казаха, че са от ДАНС!"}
{"url": "http://epicenter.bg/article/I-VMRO---Plovdiv-izdigna-Angel-Dzhambazki-da-vodi-evrolistata/174613/2/0", "text": "И организацията на ВМРО в Пловдив издигна Ангел Джамбазки за водач на евролистата, съобщиха от пресцентъра на партията.   Теми от местната и националната политика бяха обсъдени на общо събрание на пловдивската организация на ВМРО, провело се в галерия „Ромфея“. Най-важното гласуване бе да бъде издигнат досегашният представител на Организацията в Европейския парламент Ангел Джамбазки за водач на листата на предстоящите евроизбори. Кандидатурата му бе приета с пълно мнозинство от всичките около 200 присъстващи членове на ВМРО.  Мотивите за номинацията на Джамбазки бяха много: борбата му срещу рестриктивните мерки, предложени в Пакета „Мобилност“ от френския президент Е. Макрон; усилията за затваряне на външните граници на ЕС; битката срещу двойните стандарти в ЕС.  Председателят на ВМРО - Пловдив Борислав Инчев изтъкна, че Ангел Джамбазки е най-разпознаваемият български евродепутат. Инчев изброи няколко неоспорими факта, според официални данни от ЕС, а именно че Ангел Джамбазки е:  № 1 по активност сред българските евродепутати в Европейския парламент;  № 4 по активност в парламентарната група на Европейските консерватори и реформисти;  № 12 по активност сред всички 751 депутати в Европейския парламент.  Също така Джамбазки е направил 987 изказвания в парламентарна зала и 212 институционални предложения за резолюции, както и е отправил 89 въпроса, изискващи писмен отговор. Като т. нар. докладчик в сянка е изготвил 65 доклада и 70 становища.  От нас зависи каква Европа ще изберем - Европа на отечествата или Европа на джендъра. Ние избираме Ангел Джамбазки, защото той защитава тезата за Европа на нациите, подчерта в изказването си пловдивският лидер на ВМРО Борислав Инчев.   Вчера стана ясно, че организациите на ВМРО в Старозагорско също издигат Джамбазки за водач на евролистата.  ", "date": "2019.02.06", "title": "И ВМРО-Пловдив издигна Ангел Джамбазки за водач на евролистата"}
{"url": "http://epicenter.bg/article/Rumen-Radev-izprati-saboleznovatelno-pismo-do-semeystvoto-i-blizkite-na-Todor-Kavaldzhiev/174624/2/0", "text": "Държавният глава Румен Радев изпрати съболезнователно писмо до семейството и близките на Тодор Кавалджиев, вицепрезидент на Република България в периода 1997-2002 г.   „Ще запомним Тодор Кавалджиев с изключително скромния му, дори аскетичен начин на живот. С нас ще остане и неговото верую, че достойнството и стремежът към справедливост нямат политическа окраска“, се казва в писмото на президента Румен Радев.   Държавният глава подчертава, че като вицепрезидент Тодор Кавалджиев има своя важен принос за изграждането и укрепването на президентската институция и за утвърждаването на демократичното начало и висока политическа култура в страната.   „Личният и обществен път на Тодор Кавалджиев са отражение на сложния български XX век, наситен с противопоставяне и страдание за мнозина. Отредена му беше трудна съдба, но и силен характер, с който да я посрещне. До последно Тодор Кавалджиев странеше от почести и облаги и не се страхуваше да критикува недъзите както на опонентите, така и на своите съмишленици“, заявява още в писмото си до семейството и близките на Тодор Кавалджиев президентът Румен Радев.  ", "date": "2019.02.06", "title": "Президентът Радев изпрати съболезнователно писмо до семейството на Тодор Кавалджиев"}
{"url": "http://epicenter.bg/article/Kmetat-na-Kardzhali-Hasan-Azis-nagradi-republikanska-shampionka-po-borba/174631/2/0", "text": "Кметът на община Кърджали инж. Хасан Азис награди вчера с Грамота за постигнати високи професионални успехи в областта на спорта и издигане престижа на община Кърджали и парична награда републиканската шампионка по борба Айча Сунай Халибрям. Айча е ученичка в 10 клас в Езиковата гимназия „Христо Ботев“ . Тренира от 2 месеца в Сдружение „Спортен клуб по борба – Кърджали“ и спечели първо място в категория до 70 кг. на Държавното лично първенство по борба за момичета и кадетки, състояло се в Горна Оряховица. Това съобщиха от община Кърджали.   Обявена е за най-технична състезателка и е първата златна медалистка на Кърджали при момичетата.   Треньорът Аталай Сюлеман връчи на инж.Азис грамота за принос в развитието на спорта на територията на общината с благодарност на „най-добрия кмет на Кърджали“ от името на президента на Сдружение „Спортен клуб по борба – Кърджали“.   Айча сподели, че целта й е да спечели втора републиканска титла на шампионата през април и след това да бъде включена в състава на националния отбор за участие в европейското първенство през юни.   Инж.Азис й пожела да има високи цели и да следва мечтите си. Благодари й от името на общинското ръководство, че е направила така, че името на Кърджали да се чува с добри новини и й пожела сбъдване на мечтите й – втора републиканска титла и включване в националния отбор. Кметът увери, че общината ще подкрепи начинанията й в спорта с всякакви средства.", "date": "2019.02.06", "title": "Кметът на Кърджали Хасан Азис награди републиканска шампионка по борба"}
{"url": "http://epicenter.bg/article/Balgariya-e-osadena-31-pati-v-Evropeyskiyat-sad-v-Strasburg-za-2017-g--/174632/2/0", "text": "Парламентът прие годишния доклад на министъра на правосъдието по изпълнението на решенията на Европейския съд по правата на човека (ЕСПЧ) по дела срещу Република България за 2017 г. Срещу страната ни са заведени 623 дела.  Данните от доклада сочат, че има 623 жалби срещу страната ни за 2017 г.  По 65 има постановени решения, като за 31 от тях са осъдителни. 2 допълнителни решения по въпроса за обезщетенията, 6 оправдателни решения по същество, 14 решения, с които съдът е отхвърлил жалбите като недопустими, и 12 решения, с които жалбите се заличават от списъка на делата. По критерий брой висящи жалби пред ЕПСЧ за 2017 г. България отново се нарежда на 15-о място   В хода на дискусията по доклада лидерът на БСП Корнелия Нинова призова правителството да изпълни закона и да заведе регресни искове срещу политици, заради които България е осъдена в Страсбург. Нинова заяви, че осъдителното решение по едно дело за 55 000 евро е по вина на премиера Бойко Борисов, а заради Цветан Цветанов има 6 дела, по които България трябва да плати 120 000 евро.   От левицата заявиха, че няма да подкрепят доклада за изпълнението на решенията на Европейския съд по правата на човека, защото от него няма да има последствия. Според Крум Зарков за това не са виновни авторите му, а управляващото мнозинство. Много от решенията на ЕСПЧ се повтарят систематично и трябва да се вземат мерки, коментира той. Зарков обаче отбеляза, че по-рано днес мнозинството е отхвърлило предложените от БСП мерки в Закона за отговорността на държавата и общините за вреди, така че хората да могат да се възползват от правосъдие в собствената си страна и да не прибягват до международно, съобщава БТА.  Председателят на правната комисия Данаил Кирилов коментира, че проблемът на законопроекта е бил, че той е \"една гола декларация без процедура\" и дори привидно няма да изпълни съответните решения на Европейския съд.  ", "date": "2019.02.06", "title": "България е осъдена 31 пъти в Европейския съд в Страсбург за 2017 година"}
{"url": "http://epicenter.bg/article/Toma-Bikov--S-pozitsiyata-si-po-Venetsuela-Balgariya-pecheli-doverie-i-avtoritet-/174635/2/48", "text": "С позицията си за Венецуела България печели доверие и авторитет! Тази теза защити депутатът от ГЕРБ Тома Биков в предаването \"Плюс минус\" по Нова телевизия. Ние връщаме жест,  ценностите са друг въпрос, посочи депутатът от ГЕРБ.  Според него, признавайки Хуан Гуайдо за временен президент на Венецуела, България е подкрепила наши партньори и съюзници.   \"Нашата позиция не е анализаторска и тя няма да окаже някакво влияние върху събитията във Венецуела. С позицията ни ние оказваме подкрепа на нашите партньори от ЕС, докато в алтернативната позиция на президента Радев не видях къде е българският национален интерес. Ако се разграничим от нашите партньори, какво ще спечелим? Ние се намираме в географската периферия на Европа и връщаме жеста на страни като Испания и Португалия, които ни подкрепиха срещу пакета \"Мобилност\". Иначе моята лична позиция е, че комунизмът няма място в нашия живот и където и да било по света. Но България има правото на своята позиция като суверенна държава'', обясни Биков.    БСП иска да сведе сблъсъка с ГЕРБ до една кална игра, каза той, коментирайки изявление на лидера на социалистите, направено по-рано през деня в парламента. Корнелия Нинова попита от парламентарната трибуна кога премиерът ще заведе дело срещу Борисов и Цветанов заради осъдителните решения за България от съда в Страсбург. По шест дела страната ни е осъдена на 120 хил. евро.   \"Имаме притеснение, че БСП са тръгнали да делегитимират изборните процеси, защото вече говорят, че сме щели да манипулираме изборите. Искам още веднъж да напомня, че в сегашната Централна избирателна комисия ние нямаме мнозинство. Мнозинството е на БСП. Нашите притеснения идват от това, че вече имаме хипотеза, че БСП желаят да извършват провокация срещу изборния процес'', заяви народният представител.   ", "date": "2019.02.06", "title": "Тома Биков: С позицията си за Венецуела  ние връщаме жест, ценностите са друг въпрос! "}
{"url": "http://epicenter.bg/article/Milen-Keremedchiev--Vav-vanshnata-politika-Balgariya-tryabva-da-govori-s-glasa-na-ES/174637/2/0", "text": "\"Откакто стана член на ЕС България трябва да говори с гласа на своите европейки партньори, но от друга страна ние трябва да имаме становище за всеки един международен въпрос или конфликт, защото премълчаването дава сигнал, че сме безгласна буква. Това обясни в интервю за предаването \"12+3\" на БНР бившият заместник-министърът на външните работи Милен Керемедчиев в коментар на различните позиции за Венецуела, изразени от президента и правителството.  „Смятам, че изразяването на позиция - такава, каквато изразява правителството, е правилното решение, а от друга страна - изразяването на две различни позиции е типично българска, леко шизофренна, черта на нашата външна политика, което вече от няколко години е факт“, добави Керемедчиев и изтъкна, че в много други държави в Европа има различни позиции по темата.  Според него президентът Румен Радев „има право да бъде коректив на управлението и има право на свое мнение“, но „официалната позиция на страната се изказва от избрано от мнозинството в парламента правителство“. „Президентът като ляво ориентиран политик, избран с подкрепата на тази политическа сила и гласоподаватели с тази ориентация, по-скоро прие позицията на левите сили в света - Русия, Китай, лейбъристите, левичарите и с това се противопостави на политиката на кабинета, която поддържа общата световна тенденция, започваща от САЩ и преминаваща през Европа, за демократични промени съответно в страната“, коментира още Милен Керемедчиев, както и напомни, че „България, както останалите членки на ЕС“ не е признала „легитимността на изборите през 2018-а поради големия брой нарушения, натиск върху гласоподавателите и върху опозиционните сили“. „В момента България има правилна позиция, т.е. следвайки позицията на ЕС за непризнаване на легитимността на изборите и легитимността на избирането на Николас Мадуро за президент на Венецуела, съответно да продължава да указва съмнение в крайния резултат на това, което се случва като политически живот във Венецуела“.   Според Керемедчиев 35-годишният Хуан Гуайдо „не е най-добрата алтернатива“ за Венецуела, но тъй като е единствената, „в момента получава такава широка подкрепа“. „Това, което се случва във Венецуела вече не е просто вътрешен проблем на хората срещу управлението на страната, а се превърна в глобален проблем на световните леви срещу демократите или срещу републиканците на САЩ, т.е. в един момент това се превърна в световно противостоене на убеждения, което включи големите играчи. Тази битка се превърна в битката \"Мадуро срещу Тръмп\", а това не е така, всъщност е битката на хората срещу едно управление, което те не приемат“, добави Керемедчиев, според когото в страната трябва да се проведат „нови избори“ – „такива, каквито предлага опозицията“.  „Не е страшно, че има такъв разнобой“, добави в коментар по темата в ефира на „Хоризонт“ доц. д-р Александър Сивилов - специалист по съвременна история и преподавател в Софийския университет „Свети Климент Охридски“. „Правителството изразява официалната позиция и е нормално един политик като президента Радев да може да отстоява своите възгледи и е съвсем нормално това да се случи в една демократична държава, но по-страшното е едно изказване на министър Екатерина Захариева“, подчерта доц. Сивилов, според когото казаното от българския вицепремиерът и министър на външните работи, че нямаме „геостратегически интереси“ във Венецуела е недопустимо, „при положение, че нашата страна има дипломатически отношения с Венецуела“.  „Ние нямаме реална представа какво се случва във Венецуела, тъй като виждаме само половината от информацията - тази, която идва от привържениците на Хуан Гуайдо“, коментира още доц. Александър Сивилов и обясни, че голяма част от медиите в страна са опозиционни. „Във Венецуела има голяма част от обществото, която подкрепя Николас Мадуро и по-скоро подкрепя политиката, която водеше Уго Чавес“, допълни историкът и  изтъкна, че една ли изборите преди са били манипулирани, след „като е възможно опозицията да вземе връх в някои от органите“, давайки за пример Националното събрание, оглавявано от Хуан Гуайдо. „Ситуацията във Венецуела е изключително тежка, като причина за това са икономическите проблеми, които има страната, както и фактът, че е изцяло зависима от нефта. Проблемът там тръгна с падането на цените на нефта“, обясни историкът, според когото „нещата във Венецуела са силно поляризирани“, а „обществото там започва да се разцепва“ и то „с помощ, идваща от вън“:  „В момента намесата на Великите сили и най-вече на САЩ, но и на Русия, и на Китай, които застанаха от другата страна - ще доведат вероятно до пълното противопоставяне там и в крайна сметка до военен сблъсък“.", "date": "2019.02.06", "title": "Милен Керемедчиев: Във външната политика България трябва да говори с гласа на ЕС"}
{"url": "http://epicenter.bg/article/Krasimir-Yankov--Mandatat-na-TsIK-izticha--ako-GERB-nyamat-eksperti--da-predlozhat-segashnite-otnovo-/174639/2/0", "text": "Законът трябва да се спазва, а той казва, че мандатът на ЦИК изтича. Ако ГЕРБ нямат експерти, които да предложат и разчитат на сегашния състав на комисията, да предложат тях.   Тази позиция застъпи в предаването \"Плюс минус\" по нова телевизия депутатът от БСП Красимир Янков. Той коментира внесените от ГЕРБ \"в 12 без пет\" изменения в Изборния кодекс. Мнозинството обаче е против да се избира нов състав на ЦИК с аргумента, че сегашният е натрупал опит.   По тази логика утре от ГЕРБ може да кажат да не се провеждат избори и да не се формира ново правителството, защото сегашното е натрупало опит, изрази недоумението си Янков.   Внесените промени в Изборния кодекс са притеснителни, заяви Янков. И обясни защо - досега решенията в изборните комисии са били вземани с мнозинство от две трети, сега се въвежда обикновено мнозинство. Също така отпада възможността изборите да се обжалват пред съда.   Социалистът застъпи становището, че българската позиция по кризата във Венецуела е трябвало да бъде изработена на заседание на Консултативния съвет при президента.   \"Всеки ден се говори за Венецуела, светът е Венецуела. В същото време Европейският съюз мина през процедура през Европейския парламент, за да има единна позиция, а и от България се очаква единна позиция\", каза Красимир Янков в началото на предаването.  \"Различията у нас вероятно будят недоумение, тъй като няма единна общодържавна позиция между двете институции. Законодателят е предвидил, когато става въпрос за национална позиция, да има широко обсъждане. Това може да стане на Консултативен съвет за национална сигурност и решението на Съвета да е задължително както за президента, така и за премиера. Тогава няма да има сблъсък на егото на президента и на министър-председателя\", продължи Красимир Янков.  По такива въпроси, когато държавата трябва да покаже, че функционира институционално, трябва да има широк консенсус, подчерта социалистът.   ", "date": "2019.02.06", "title": "Красимир Янков: Мандатът на ЦИК изтича, ако ГЕРБ нямат експерти, да предложат сегашните отново!"}
{"url": "http://epicenter.bg/article/Rumen-Ovcharov/174646/2/0", "text": "Състоянието на българската енергетика е трагично, заяви в Стара Загора бившият министър на енергетиката Румен Овчаров. Той бе в града по покана на Родолюбиво движение \"Иван Вазов\" за дискусия по темата за бъдещето на българската енергетика.   \"Състоянието на българската енергетика е трагично. Говорят се разни мантри - че нямало да спрем въгледобива и да закрием топлоцентралите, но истината е, че това ще се случи въпреки мантрите. Германия вече взе решение да спре въгледобива си. Някой вярва ли, че ще се съобразяват с Теменужка Петкова?\", заяви пред множеството в зала 2 на хотел \"Верея\" Овчаров.  \"Пак ще закопаваме едни тръби за милиони, а в същото време Турция ще си направи третата АЕЦ и ще купуваме ток от там\", каза още той. И обвини управляващите отрасъла в некомпетентност.   \"Пълна депрофесионализация в енергетиката, тук там са останали знаещи хора, но от тях нищо не зависи.   НЕК и БЕХ са със задължения за по над 4 млрд. лв., токът струва 12 пъти по-скъпо от времето, когато скачаха срещу Жан Виденов\", посочи още Румен Овчаров.   Той припомни как преди години Меглена Кунева и Милко Ковачев са се клели, че малките блокове в АЕЦ \"Козлодуй\" няма да бъдат затворени. Но това е станало. Едва ли пред 2050 г., когато ще трябва да се затваря въгледобива, някой от днешните управляващи ще е на власт, добави той.   ", "date": "2019.02.06", "title": "Овчаров: Състоянието на енергетиката ни е трагично! Токът е 12 пъти по-скъп от времето на Виденов"}
{"url": "http://epicenter.bg/article/Tsvetan-Tsvetanov-provede-rabotni-sreshti-s-balkanski-lideri-vav-Vashington-/174650/2/0", "text": "Задоволство от двустранните отношения между България и Албания изразиха по време на работна среща председателят на ПГ на ГЕРБ и заместник-председател на партията Цветан Цветанов и президентът на Албания Илир Мета. Двамата разговаряха в рамките на Конференцията по сигурността във Вашингтон, организирана от сенатор Инхоф, съобщиха от пресцентъра на ГЕРБ.   По време на срещата беше отбелязано, че членството в НАТО и перспективата за пълноправно членство на Албания в ЕС дават отлични възможности за разширяване на двустранното сътрудничество. Президентът Мета приветства и възможността за скорошно присъединяване на Македония към Алианса. С този бъдещ акт на приобщаване в Европа ще има един потенциален конфликт по-малко. Според него, границите в Европа са ненарушими под никакъв предлог и по никаква причина. Единствената промяна на граници може да е символичното разширяване на границите на Европейския съюз. Евроатлантическите структури и механизми са гаранция за мирно, партньорско регулиране на взаимоотношенията между страните, обединиха се двете страни.  В рамките на конференцията председателят на Комисията по вътрешна сигурност и обществен ред в българския парламент Цветан Цветанов се срещна и с министъра на отбраната на Румъния Габриел Лес. Цветанов запозна румънския си колега с решението на българския парламент да даде мандат на българското правителство за началото на преговорите със САЩ за закупуването на изтребителите Ф-16. Лес заяви, че това е правилно решение, което Румъния е взела преди няколко години. С включването на бъдещите Ф-16 в състава българските ВВС ще се постигне пълна оперативна съвместимост между ВВС на държавите от региона.  Цветанов сподели за силния натиск от страна на редица политически субекти във и извън България против взимането на подобно решение. Румънската страна сподели, че подобни прояви са били наблюдавани и в Румъния. Това обаче, не е отклонило румънската държава от взимането на правилното решение, а именно - закупуването на Ф-16.  Председателят на ПГ на ГЕРБ Цветан Цветанов разговаря и с председателя на парламента на Черна гора Иван Брайович. Брайович и Цветанов поддържат дългогодишно успешно партньорство от времето, когато и двамата са били министри на вътрешните работи на двете държави. По време на срещата бяха обменени мнения по отношение на актуалните заплахи пред сигурността в региона, в т. ч. и киберзаплахите от трети държави в района.  Беше постигнато общо мнение, че единственият и най-добър начин за противодействие са съвместните усилия на държавите от региона. Беше дадена и много висока оценка за приоритетите на Българското европредседателство, свързани с държавите от Западните Балкани. Подобен стратегически хоризонт дава увереност пред народите от региона, че няма да са заложници на автократични, недемократични режими.  Утре работната програма на председателя на ПГ на ГЕРБ Цветан Цветанов продължава със срещи в Демократическия и Републиканския институти, както и със срещи с водещи изследователи и политически наблюдатели от Атлантическия съвет.   ", "date": "2019.02.06", "title": "Цветан Цветанов проведе работни срещи с балкански лидери във Вашингтон "}
{"url": "http://epicenter.bg/article/Ekaterina-Zaharieva--Radev-obyavi-pozitsiyata-si-po-Venetsuela-prez-mediite--ne-chu-argumentite-/174652/2/0", "text": "Президентът реши да обяви своята позиция за кризата във Венецуела през медиите, вместо да изчака обсъждането на Съвета по сигурност. Това каза вицепремиерът и министър на външните работи Екатерина Захариева в предаването „Лице в лице“ по БТВ.   Тя заяви, че Съветът по сигурността е бил свикан в понеделник от премиера, преди президентът Румен Радев да обяви своята позиция. Екатерина Захариева обясни, че Съветът се състои от министри, членове на службите и двама представители на президентството.   „Президентът реши да обяви своята позиция през медиите, вместо да изчака обсъждането на Съвета. По Конституция решенията по външната политика на страната се вземат от правителството, президентът представлява България, може да подписва международни договори и има силни правомощия по назначение на посланиците. Но все пак това е отговорност на правителството“, подчерта Захариева.   „Истината е, че ние наистина търсихме диалог с президента, още в събота вечерта, в момента, в който излезе проектът на декларацията, инициирана от 5 държави“, изтъкна министърът на външните работи.   \"Не бих казала, че е лесна комуникацията с президентството. Ние искахме България да излезе с единна позиция. В никакъв случай не сме търсили конфронтация. Веднага щом дойде декларацията за Венецуела, я изпратихме в президентската институция. Президентът обяви позицията си в понеделник вечерта, като по този начин представителите му в Съвета не можаха да чуят аргументите за това България да се приседини към позицията на държавите от Европейския съюз\", заяви още Захариева.   „Съветът за сигурност беше опит за намиране на обща позиция“, коментира тя, като уточни, че аргументите на представителите на президента са защитавали неговата позиция.   „Българското правителство подкрепя венецуелския народ в стремежа му за демокрация. Ние бяхме 20-ата държава членка на ЕС, която се присъедини към тази позиция. Нито сме бързали, нито сме взели неинформирано решение. От миналата година Венецуела ескалира с все по-голям интензитет“, заяви вицепремиерът.   Според нея последните президентски избори във Венецуела са проведени недемократично.   \"Българското правителство подкрепя венецуелския народ в стремежа му към демокрация, подкрепя и международната общност. Изборите във Венецуела бяха организирани по недемократичен начин, от почти година Европейският съюз апелира за нови избори. Решението на правителството не е взето прибързано и при липса на данни. В никакъв случай международната общност, в това число и България, не е взела прибързано решение. Много пъти темата Венецуела е разглеждана в Европейския съюз в последната година и когато нашите партньори ни помолят за подкрепа. Нямаме нито едно различие с нито една от държавите членки – всчки считаме, че трябва веднага да се организират президентски избори, които да отговарят на европейските стандарти, както и да се овладее напрежението.   България няма геостратегически интерес там, но не мога да разбера какъв е българският интерес да не се присъединим към декларацията за демократични избори и за овладяване на напрежението там\", посочи външният министър.  \"Никой не може да каже кой да управлява една суверенна държава, но не може да го каже и президент, който е избран нелегитимно. Венецуелският народ иска избори. Това е подкрепа за демократичния свят, подкрепа за демократизация на Венецуела и подкрепа за овладяване на напрежението там\", каза още Захариева.  Тя заяви, че все още няма отговор от президента за назначенията на посланици. Информацията е изпратена преди месеци, уточни външният министър.    ", "date": "2019.02.06", "title": "Екатерина Захариева: Радев обяви позицията си по Венецуела през медиите, не чу аргументите!"}
