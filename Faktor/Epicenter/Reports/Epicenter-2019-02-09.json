{"url": "http://epicenter.bg/article/Mariya-Ilieva--GERB--Imame-pritesneniya-ot-rolyata-na-prezidenta-v-izbora-na-nov-sastav-na-TsIK--VIDEO-/174895/2/48", "text": "Колегите от БСП опитват да създадат смут и да намалят доверието на хората в изборния процес с искането за подмяна на състава на Централната избирателна комисия. Те някак си си търсят път за отстъпление. Така депутатът от ГЕРБ Мария Илиева оцени в \"Офанзива с Любо Огнянов\" по Канал 3 искането на БСП за подмяна на състава на ЦИК.  \"Да, чисто формално мандатът ѝ изтича, но предстои една тежка година откъм избори, и струва ми се, че не е целесъобразно да се подмени състава на комисията, в която ГЕРБ няма доминиращ състав. Но няма никаква заплаха за изборния процес\", изтъкна икономистката.  Тя призна, че тъй като президентът Румен Радев има функции в евентуален избор на състава на ЦИК, като предлага част от него, управляващите имат притеснения.  \"Като се отчетат неговите изказвания за мнозинството, бихме могли да имаме най-малкото притеснения по гладкостта на процеса на избора\", каза Мария Илиева.  Депутатът от ГЕРБ засегна и разнобоя в позициите на правителството и президента по темата Венецуела. \"По Конституция външната политика се определя от Министерския съвет, затова и бе свикан съвет по сигурност. И тъй като България е част от една общност, не смятам, че е полезно за нас да показваме така да се каже неединност по една важна международна позиция\", посочи Мария Илиева.  \"И когато имаме приета позиция от Европейския парламент, не мисля, че е добре България да подава разнопосочни сигнали. Много е жалко, когато президентът съветва опозиция и управляващи във Венецуела да преговарят помежду си, а сам избягва това в собствената си страна\", заключи депутатът от ГЕРБ.  ", "date": "2019.02.09", "title": "Мария Илиева, ГЕРБ: Имаме притеснения от ролята на президента в избора на нов състав на ЦИК (ВИДЕО)"}
{"url": "http://epicenter.bg/article/Vigenin--Vpechatlen-sam-ot-samochuvstvieto-na-kabineta-da-se-zaema-s-bednostta-vav-Venetsuela/174848/2/0", "text": "„Наистина съм много впечатлен от амбицията и самочувствието на правителството да решава проблемите с бедността и демокрацията във Венецуела, но има въпроси, за които България трябва да си дава сметка, че като не са от пряк неин интерес и не е жизнено важен за страната ни, е логично да не правим прекалено големи стъпки.”   Това заяви секретарят на ПГ на „БСП за България” Кристиан Вигенин пред БНТ в коментар за ситуацията във Венецуела.   По думите му, известно е, че ситуацията там е тежка и че изборите не са се провели по стандартите, по които международната общност оценява провеждането на един вот.   „Капката, която преля чашата и ние няма как да подкрепим, е България и ЕП да решават кой да е президентът на Венецуела. Няма нужда при такива глобални противоречия ние да се бутаме в конфликт, който не е наш. Не виждаме причина България да се ангажира с позиция.   Позицията на президента е много по-близо до нашата, защото в нито един момент не е заявявал, че подкрепя Мадуро, а че е нужен диалог”, добави Вигенин. Според него с казуса са се открили няколко проблема- че глобалните противоречия продължават, а също и влошената комуникация между правителството и президента в България.   \"БСП е проевропейска партия и отстоява европейски принципи, но счита, че са нужни и реформи в ЕС, включително и в ПЕС\", обясни Кристиан Вигенин.   Той припомни, че левицата бе обвинявана, че е антиевропейска партия, защото искаше да няма двойни стандарти на храните, но година по-късно, председателят на ЕК заговори с думите на Корнелия Нинова. „Някои неща може да се сторят в момента на някого странни, който е свикнал да се движи по течението, но друго е- партията и държавата да има характер”, каза още бившият външен министър.   Вигенин беше категоричен, че страната ни е изправена пред изпитанието да защити честния изборен процес и демокрацията в страната. „Докато управляващите ни занимават с провеждането на честни избори и демокрация във Венецуела, са на път да предприемат промени в закона, които в голяма степен ще принизят тези постижения у нас. Част от промените, които предлагат, ще ограничат възможността за обжалване на изборите.    Отхвърлянето на машинното гласуване ще създаде възможности за машинации”, категоричен бе Кристиан Вигенин. Според него БСП е готова да стигне до край, за да защити провеждането на честни избори в страната", "date": "2019.02.09", "title": "Вигенин: Впечатлен съм от самочувствието на кабинета да се заема с бедността във Венецуела"}
{"url": "http://epicenter.bg/article/Neno-Dimov--Kontseptsiyata-na-Krasimir-Karakachanov-e-tochno-obratnoto-na-fashizam-/174853/2/0", "text": "Концепцията на Красимир Каракачанов е точно обратното на фашизъм. Това каза министърът на околната среда и водите Нено Димов във връзка с концепцията на Красимир Каракачанов за циганската интеграция в „Тази събота“ по бТВ.  „В продължение на десетилетия има определен тип интеграция, която се налага от либерален подход, който се проваля както в България, така и в Европа“, обясни министър Нено Димов. По думите му интеграцията не означава да оформяш гета и те да лежат на гърба на работещите.  „Тази концепция е точно обратното на фашизъм, от гледна точка на това, че такъв тип концепция прави хората полезни за обществото. Когато имате образование, възможност за кариерно развитие, жилище, в което да живеете нормално, то да е законно, съответно да можете да си покриете сметки, вие сте интегрирани“, заяви още министърът.  Според него този проблем може да се реши през образование, труд и вкарване в нормалните рамки.   Имаме законовата възможност да накараме разрушителя на дюната на „Смокиня“ да я възстанови и това ще бъде прецедент за България, каза още министърът.  „В „Смокиня“ имаше вандалски акт спрямо дюната. Районната инспекция направи проверка, включително геодезично замерване. Видя проблема. В момента е спряла административното наказание, защото прокуратурата се самосезира и води наказателно разследване. Докато това наказателно разследване не свърши ние трябва да изчакаме като институция, защото ако то свърши с осъдителна присъда на финал, при всички положения това е по-тежкото. Ако не свърши така, ние ще наложим административна санкция“, заяви Нено Димов.  Той посочи, че административната санкция не е толкова страшна, колкото осъдителната.  „Независимо как завърши, ще търсим, имаме законова възможност да накараме този, който е възстановил дюната да я възстанови. Между другото казвам това, давайки си сметка, че до момента не е използвана тази възможност в закона“, допълни още министърът. По думите му това не е прецедент за Европа, а ще бъде прецедент за България.  „Факт е, че нещо, което се е формирало десетилетия, може би столетия, а може би хилядолетия, не се възстановява за 10 дена, 100 дена или 1000. Така или иначе то няма да бъде абсолютно автентично. Трябва да се даде пример, че когато рушиш нещо, което нямаш право, трябва да го възстановиш“, допълни още министърът.  По думите му, след като бъде установен разрушителят на дюната, усилията трябва да бъдат в тази посока.   ", "date": "2019.02.09", "title": "Нено Димов: Концепцията на Красимир Каракачанов е точно обратното на фашизъм "}
{"url": "http://epicenter.bg/article/Angel-Dzhambazki--Kontseptsiyata-na-Karakachanov-ne-protivorechi-na-Konstitutsiyata/174855/2/0", "text": "\"Нито едно от предложенията в концепцията за промени в политиката за интеграция на ромския етнос, представена от министър Каракачанов, не е в противоречие с Конституцията\", заяви пред Нова телевизия заместник-председателят на ВМРО и евродепутат Ангел Джамбазки. \"Предложенията, които правим са точно в духа на Конституцията. Всички граждани имат, както равни права, така и равни задължения. Не може някой да черпи привилегии от факта, че се е родил циганин по етнически произход.  Една част от тези хора са социализирани в обществото и водят съвсем нормален живот, ние не говорим за тях. Говорим за обитателите на гетата и махалите, които системно и последователно отказват да се впишат в българското общество\", обясни той.   Джамбазки отговори на критиките, че мерките са расистки: \"Циганите са от наша раса. Не можем да говорим за расизъм при положение, че става дума за наши съграждани и когато започваме да спорим за това дали е расизъм или не е, се правим, че не забелязваме, че част от тези хора, които живеят в гетата, се опитват да паразитират върху нашата социална система на основа своя произход\". Евродепутатът обясни и какво представлява мярката за ограничаване на раждаемостта, предложени в концепцията.   \"Когато говорим за ограничаване на раждаемостта, ние говорим за следното нещо – след второто или третото дете спираме да плащаме социални помощи. Всеки, които има отговорността да създава 8-9-10 деца, да бъде така добър да си ги гледа. Но когато остави едно навън, голо през зимата, това дете трябва да му бъде отнето и той трябва да носи наказателна отговорност. Това е мярката за ограничаване на безотговорна раждаемост. Съгласни ли сте, че не трябва да има 10 деца по кофите\", обясни Ангел Джамбазки. Социологът доц. Алексей Пампоров от Института за изследване на обществата и знанието към БАН обясни, че предпоставката за създаването на концепцията на Красимир Ка ракачанов е \"лъжа\". \"Когато казваме, че има изразходвани средства, които не се знаят изобщо- това не е вярно. Имаше одит на Европейската сметна палата, който показа колко точно пари са похарчени и колко са планирани до 2020 г. да бъдат похарчени. Тази концепция се прави сякаш, че стартира от ниво 0, а това не е така. България има стратегия, има план за действие с разписани мерки\", добави той.   \"Приветствам всякакво усилие да се справяме с тези зони, които държавата допусна. Подчертавам, че държавата ги допусна, защото отдавна можеха да бъдат  взети марки\", каза доц. Пампоров.", "date": "2019.02.09", "title": "Ангел Джамбазки: Концепцията на Каракачанов не противоречи на Конституцията"}
{"url": "http://epicenter.bg/article/Aleks-Aleksiev--Nikolas-Maduro-shte-padne-i-bez-voenna-interventsiya-/174862/2/0", "text": "Президентът на Венецуела Николас Мадуро ще падне и без военна интервенция. Това каза за седмичното обзорно предаване „Метроном“ на Радио „Фокус“ председателят на Центъра за балкански и черноморски изследвания Алекс Алексиев за случващото се в и със страната.  Алексиев обясни, че възможните сценарии за развитието на събитията там са много, но със сигурност Мадуро скоро ще бъде отстранен. Новите санкции на САЩ елиминираха последния спасителен пояс на Мадуро, обясни той.  „Той не може да вземе парите от петрола, който продава в САЩ. Всички пари, които идват от компанията Citgo, която се намира в Америка, се депозират в затворени сметки за Венецуела. Мадуро не може да ги ползва. Упорито се говори, че на Гуайдо и на опозицията като цяло ще бъде разрешено да използват парите за свои нужди“, обясни той.  Алекс Алексиев припомни, че съветникът на Белия Дом по национална сигурност Джон Болтън обяви, че на военните, които се откажат от подкрепа на Мадуро и минат на страната на опозицията, няма да бъдат налагани санкции.  Той обясни, че икономиката на Венецуела е пропаднала до степен, че средният венецуелец гладува. 65% от населението е загубило по 11 кг. телесна маса само за миналата година. 80% от гражданите на латиноамериканската страната са против диктатора. Всеки ден има демонстрации.  Според Алексиев, ако Мадуро реши да убие лидера на венецуелската опозиция Хуан Гуайдо, това само ще приближи края.   Жалко е страната ни да се идентифицира с комунистически диктатор като Николас Мадуро, каза още Алекс Алексиев.  Той обясни, че според него президентът Румен Радев бърка в тълкованията на ситуацията. Европа в много отношения е разединена, но е единна в позицията си за Венецуела, а позицията на президента Радев е „загубена“ и позиция, която не говори добре за България, добави още той. Той коментира и позицията на БСП и ГЕРБ по въпроса.  „Това, което е явно, е, че БСП нищо не е научила и нищо не е разбрала. Това според мен продължава да бъде комунистическа партия и българският народ много добре трябва да го разбере“, добави Алексиев.  Позицията на България за Венецуела е въпрос на принцип, не може демократична държава, която е член на ЕС и на НАТО, да не вземе позиция по въпрос, по който всички наши съюзници са на друго мнение. За България колебаенето е много лоша услуга, добави още той.   ", "date": "2019.02.09", "title": "Алекс Алексиев: Николас Мадуро ще падне и без военна интервенция "}
{"url": "http://epicenter.bg/article/Volen-Siderov--Upravlenieto-nyama-alternativa--neka-Borisov-zavarshi-pone-edin-mandat-/174865/2/48", "text": "Независимо как ще се явят на евроизборите, партиите от коалицията „Обединени патриоти“ ще продължат да работят заедно, за да запазят мандата си. Това каза за седмичното обзорно предаване „Метроном“ на Радио „Фокус“ председателят на ПГ на „Обединени патриоти“ и лидер на „Атака“ Волен Сидеров.  Според него с колегите му трябва да успеят да съобщят това на обществото убедително. Вътрешните противоречия могат да бъдат изгладени, каза още той.  „Ако се разберем за това, то ще има сигнал, че явяването ни на евроизборите няма връзка с довършването на мандата. Има много критики към управлението, но се вижда, че в момента алтернативно управление не може да бъде формирано. Има неща, които са положителни, но изискват повече време и процес. Нека премиерът Бойко Борисов да завърши поне един мандат“, каза той.  Според Волен Сидеров именно неяснотата как ще се явят на евро изборите през май водят до съмненията за разпад на коалицията.  \"Концепцията за справяне с циганската престъпност на вицепремиера Красимир Каракачанов не трябва да води до напрежение\", каза още Сидеров.  Решението на проблема не трябва да се приема като репресия или отнемане на права на част от обществото, коментира той.  „В никакъв случай една такава концепция не трябва да води до напрежение, защото това е опасно за България. У нас ромското население е голям процент. Натрупани са страшно много проблеми, но те не могат да се разсекат с един удар на меча. Трябва да се работи внимателно и конструктивно без да се предизвиква междуетническо напрежение, защото това е възможно“, каза той.  Волен Сидеров посъветва Каракачанов да внесе концепцията си в Министерския съвет. „Въпросът е как и дали ще може да бъде приложена“, каза още той.  \"Предлагам анекс към договора ни с Македония, който ще гарантира изчистването на неясноти и кражба на история\", добави Сидеров.  Такова подобрение на договора той е предложил още през лятото на миналата година. Според Сидеров отношенията ни с Македония продължават да бъдат сложни, но все пак отпушването им може да се приеме за успех. Премиерът Бойко Борисов има възможността по международен начин, чрез натиск отвън да поиска от ръководството на Македония да приемат условията, каза още Сидеров и допълни, че това е възможно да се случи без истерия и фалцет.  „Най-кратко текстът на анекса казва, че двете страни се задължават да не спекулират с исторически факти, събития и личности по начин, по който обикновено Македония го прави. Чухме от премиерът Заев неща, свързани с Илинденско преображенското въстание, които подразниха. Такива подмятания продължават. Този анекс изчиства нещата. Някой може би ще каже, че Македония няма да го подпише. А ще иска ли съгласието ни за членство в НАТО?! Ще го иска“, обясни той.  Волен Сидеров уточни, че българското съгласие за членството на Македония в НАТО и ЕС е шансът ни да защитим историята си. Според него това е начинът за правене на дипломация.  ", "date": "2019.02.09", "title": "Волен Сидеров: Управлението няма алтернатива, нека Борисов завърши поне един мандат "}
{"url": "http://epicenter.bg/article/Parvan-Simeonov--GERB-e-v-upadak--no-ako-udarzhi-oshte-nyakolko-sedmitsi--shte-preskochi-politicheskiya-trap/174871/2/48", "text": "От септември 2018 г. ГЕРБ влезе в политически упадък, ако партията удържи още няколко седмици, ще успее да прескочи политическия трап. Това каза за седмичното обзорно предаване „Метроном“ на Радио „Фокус“ политологът и директор на „Галъп интернешънъл“ Първан Симеонов.  Според него ГЕРБ трябва да се радва, че има силна опозиция и да се страхува да не се появи нещо ново, което в опит да попречи на БСП, да попречи на тях. Масата избиратели започват да се оглеждат за генерални алтернативи. Това има своите предимства и недостатъци, в които живеем вече две десетилетия, коментира той.  Фигурите, които привличат внимание, като нещо ново, според политолога са президентът Румен Радев, Мая Манолова и шоуменът Слави Трифонов.  \"Еднообразието е токсично за политиците. Целта на БСП е да продължава да смъква разликата от ГЕРБ. Тук се появява парадоксът. Когато толкова яростно се сражаваш с управляващите, стягаш и техния лагер и не ги оставяш да консумират собствените си грешки\", коментира Симеонов.  \"По-добрата тактика на БСП би била да остави управляващите да се пържат в собствен сос, но свръхенергичната БСП не може да спре да върти колелото. Това може да направи така, че от пренавиване БСП да загуби, а управляващите да се стегнат и да вдигнат гарда от този постоянен бой по себе си. Точно това е и причината ГЕРБ все още да водят“, обясни той.  Според Първан Симеонов политиката ни се намира в парадоксална ситуация на динамична статичност. Цикличността, на която сме свидетели близо две десетилетия, премина в зацикляне, каза още той и добави, че живеем с постоянен скандал, който дори вече не ни прави впечатление.   Партийните мрежи, вкоренените партии и твърдите ядра сработват за печелене на евроизбори, каза Симеонов, коментирайки възможната поява на “нови играчи“ по време на изборите за ЕП.  „Протестното пространство, това, което напоследък се характеризира като патриотично, консервативно, но по същината си е протестно срещу статуквото. Там има шнасове, сравнително добри. За Обединени патриоти, въпросът е дали ще си останат обединени. Въпросът е дали пък вече това „обединени“ не им тежи. Част от играчите в това пространство направиха доста, за да се карат помежду си, с което започват да торпилират шансовете на цялото. Там неподозирана величина е г-н Джамбазки, който по класациите е най-активен български евродепутат. Джамбазки съдържа още загадачност, новост – предстои да разберем каквът е мажоритарния бонус от неговото участие. Там е едната потенциална неизвестна на тема „нови играчи“ и появата им“, коментира Първан Симеонов.  Като друга голяма неизвестна Симеонов определи това дали ще се появи някой истински нов и като най-често спрягано име посочи Слави Трифонов.   \"В коалицията „Обединени патриоти“ предстои прегрупиране, което скоро ще наблюдаваме. Обединените патриоти направиха доста трудни неща. Удивително е да се наблюдава, как са на път да се провалят в по-лесните. Имат пред себе си нагледния пример на Реформаторския блок - имат собствения си опит и грешките на другите, от които да се учат\", заяви Симеонов.  „Там ми се струва, че ще спечелят онези, които успеят да покажат тяга в някаква посока, защото в момента част от Обединените патриоти говори на себе си, говорят един на друг, а не на публиката. Онези, които по-успешно говорят на публиката, ще успяват да дърпат напред и може да увлекат след себе си електората, докато другите си говорят един на друг. Там шансовете са сравнително добри, но ако продължават в този дух, може да се окаже, че ще се окажат вкупом зад борда“, заяви Първан Симеонов.  Първан Симеонов каза още, че това се разбира от всички в коалицията, част от която се опитва да „вдига цената си“ във вътрешнокоалиционния микс, но вдигайки цената, накрая може да се окаже, че се обезценяват вкупом.   ", "date": "2019.02.09", "title": "Първан Симеонов: ГЕРБ е в упадък, но ако удържи още няколко седмици, ще прескочи политическия трап"}
{"url": "http://epicenter.bg/article/Tsvetan-Tsvetanov-zaryaza-lozov-masiv-kray-Harmanli-/174875/2/0", "text": "Председателят на Парламентарната група на ГЕРБ и зам.-председател на партията Цветан Цветанов участва в традиционното зарязване на лозовите масиви в Харманли. По време на церемонията водосвет отслужи Старозагорският митрополит Киприян в съслужение с местни православни свещеници. Това съобщиха от пресцентъра на ГЕРБ.  Гости на събитието бяха още народните представители от ГЕРБ Делян Добрев, д-р Георги Станков и Станислав Иванов, областният управител на Хасково Станислав Дечев, кметовете на Харманли, Любимец и Димитровград, както и стотици граждани.  \"За мен бе удоволствие на присъствам да ритуала по зарязването на лозите в Харманли. Пожелавам на всички производители в България берекет и богата година\", каза след зарязването Цветанов.  Масивът в местността Конлука е част от лозята на една от най-големите винарски фирми в Южна България. Семейство Зайчеви са собственици на хиляди декари лозови масиви и произвеждат вина, търсени на световните пазари. Те са и едни от най-големите работодатели в региона.  ", "date": "2019.02.09", "title": "Цветан Цветанов заряза лозов масив край Харманли "}
{"url": "http://epicenter.bg/article/Pitbul-napadna-petima-dushi-v-Haskovo--dvama-sa-v-bolnitsa-/174874/3/0", "text": "Питбул е нападнал снощи петима души снощи в Хасково. Мъж и жена са по-сериозно пострадали и са потърсили помощ в болницата за обработки на раните, предаде БНР.  Животното е домашно и е било оставено от собственика, който е в чужбина, за отглеждане от възрастна жена. Кучето било без намордник.  След сигнал на телефон 112 на място са пристигнали специалисти, които са отвели животното в кучешки приют.  ", "date": "2019.02.09", "title": "Питбул нападна петима души в Хасково, двама са в болница "}
{"url": "http://epicenter.bg/article/Angelkova--Imame-rekord---nad-9-2-mln--chuzhdestranni-turisti-za-2018-g--/174863/4/0", "text": "Изключително успешна е била изминалата 2018 година за туризма. Отчетен е 5-процентов ръст. Това обяви министърът на туризма Николина Ангелкова по време на конференция \"Естествено в България - 2019 година на вътрешния туризъм\", цитирана от Агенция \"Фокус\".  „За първи път преминахме границата от 9 млн. чуждестранни туристи. Над 9 млн. и 200 хил., което е ръст от около 5%. За първи път за първите 11 месеца имаме над 7 млрд. и 200 млн. лв. Очакваме разбира се, когато излязат резултатите за цялата 2018 г., приходите да достигнат почти 8 млрд. Това със сигурност показва колко важен е секторът за икономиката, за насърчаване на заетостта в дадените региони и колко важно е да показваме съответно прекрасните възможности за туризъм целогодишно“, заяви Ангелкова.  Държавата обаче няма да се ограничи само до развитието спрямо чуждестранните туристи и предстои стартиране на повторна кампания за насърчаване на вътрешния туризъм. Целта е да се промотира, че и почивката в България може да е прекрасна и незабравима.  „Предвиждам това да се осъществи чрез различен медиен микс, както винаги сме го правили. Както чрез телевизионни, онлайн канали, радиа и различни дигитални и маркетингови активности. Предвидили сме няколко лъча, където лично аз и моят екип ще бъдем на място, когато са годишнините на събитията от календара. Друг фокус, който имаме за тази година, е свързан с инвестиционните турове, които предвиждаме“, допълни Ангелкова.  Тя поясни, че целта е да се покажат и различните форми за туризъм.  „Какво имам предвид? Например, на територията на националните ни курорти съвсем спокойно месеците март, април, май – тези, които са крилата на сезона, съответно октомври, ноември, биха могли да се използват за конферентен туризъм и да насърчим изграждането на голям конферентен център, например в Слънчев бряг, Златни пясъци, Пампорово, Боровец, където базата би могла да се използва целогодишно. В тази връзка на 30 и 31 май предвиждаме много голям международен инвестиционен форум в Слънчев бряг“, заяви още министърът.  ", "date": "2019.02.09", "title": "Ангелкова: Имаме рекорд - над 9,2 млн. чуждестранни туристи за 2018 г. "}
{"url": "http://epicenter.bg/article/Aleksandar--falshivite-novini-i-krayat-na-drevnata-atinska-demokratsiya-/174857/11/33", "text": ", установявайки по-тесни връзки с Бившата югославска република Македония (БЮРМ), сега Северна Македония. Гласуването бе предшествано и последвано от многобройни демонстрации на площад Синтагма, където ораторите разпалваха тълпите с яростен националистически плам.  Подобни демонстрации е имало през 323-322 г. преди новата ера, недалеч от мястото на днешния парламент.   Филип II завладял Атина през 338 г. преди Христа. Когато Александър починал през 323 г. пр.н.е., атинският парламент решил да прогони македонския гарнизон.  Благоразумните хора съветвали срещу бунта - след 100 години войни срещу други гръцки държави, атиняните нямали нито население, нито ресурси. Но оратори като Демостен пренебрегнали разума и бунтът започнал.   Условието му за разрешаване на атинското самоуправление било разпадането на демокрацията.  Оттогава гражданите, които имали най-много злато, щели да създават правилата. Нямало повече рискове от индивидуални гласове, които да доведат до непредсказуеми гласове.    Последният акт бе ярък пример за дезинформация. Оратор на име  . Когато се сблъскал с истината, Стратокъл казал според Плутарх: „Притесни ли те, че получи два дни тържества?”.  Така атинската демокрация падна в пламъка на фалшиви новини.  . Пренасяме се към демонстрантите от 2019 г., които обявиха, че древното име не се продава, независимо от икономическите ползи за Гърция.  Как може едно образовано население да бъде обзето единствено от някакъв период от древната история и да изключи мислите за бъдещето? Процесът е внимателно организиран.   Те си издействат достъп до Facebook и други социални мрежи и фино настройват съобщенията към личностните обстоятелства. След това те могат да покажат на потребителите притеснителни или изкривени новини, като мнението на Зоран Заев, че гърците трябва да научат „македонски”.  Постепенно тези новини да звучат правдоподобно. Хората са склонни да четат новини, които подсилват техните убеждения, така че те може да бъдат тласнати към теориите на конспирация.   Очакваше се БЮРМ да последва примера, но правителството поиска да се присъедини към Европейския съюз. Удобен начин да се спре това, е използването на психологически изследвания и подбуждане на населението на двете страни срещу промяната на името и едно срещу друго.  Издания като „Гардиън“ и „Ню Йорк Таймс“ са документирали тези стратегии.   Хората се притесняват за безопасността на домовете си в Солун заради уж предстоящото славянско нашествие. Най-важното е, че хората са принудени да страдат емоционално. Те оплакват загубата на изключителност, съдържаща се в името, макар че в продължение на 23 века „Македония“ е била по-голяма в сравнение с това, което е представлява през 330-та година преди Христа.  Националистическият плам, наложен от фалшивите тактики, може да тласка гражданите към десни убеждения. Непопулярните решения на избраните правителства   Изследванията показват, че мъжете, които се чувстват силни, подкрепят по-малко демокрацията, а хората изглеждат генетично предразположени да гледат към силни мъже като Доналд Тръмп или Александър Велики.  Демокрацията с един човек-един глас е нестабилна и рядко се появява в историята. Демократичните процеси са сложни, непредсказуеми и подлежат на манипулация от влиятелни хора.   От Полша до Венецуела много примери за демокрация биват подкопавани за няколко месеца или години.   Икономическата криза може да отблъсне Гърция от демокрацията. Чужденците купуват влиятелни компании, включително издателски медии, и обикновено те не идват от демократични страни. Натискът от страна на Турция и оттеглянето на Америка при Доналд Тръмп от Европа благоприятстват процеса на финландизация. Гърция ще трябва да се консултира с Русия и Турция, преди да вземе важни решения.   Демонстрантите срещу БЮРМ със сигурност се радват на разветите знамена и аплодисментите, но след 10 години тези събития може да приличат на тържествата на Стратокъл.   Демокрациите са крехки, както и диктатурите. Олигарсите започват войни, могат да умрат рано и техните поданици могат да станат много недоволни. Но напредъкът в науката за данните предполага друго.  Правителствата и корпорациите вече могат да събират лични данни и да ги предават чрез алгоритми, които разумно предвиждат кой може да започне бунт.   В световен мащаб демокрацията може да се насочи към дълга, дълга нощ.  И така, какво означава Преспанското споразумение?   От друга страна, дезинформаторите са свършили много добра работа, засилвайки враждебността в двете страни. Политическото разведряване може да дерайлира от граждани, които вярват, че това (дерайлирането) е техен патриотичен дълг.   Надяваме се презрението на македонските царе към демокрацията да не надделее в региона.   ", "date": "2019.02.09", "title": "Александър, фалшивите новини и краят на древната атинска демокрация "}
{"url": "http://epicenter.bg/article/Forbes--Zashto-Frantsiya-spasi--Severen-potok-2--/174872/11/33", "text": "На 7 февруари перспективите на руския проект „Северен поток 2“ изглеждаха много мрачни. След няколко месеца, в течение на които Франция подчертаваше, че не иска да влиза в споровете около газопровода, представител на френското Министерство на външните работи изневиделица заяви, че страната му ще подкрепи предложението на Европейската комисия, което съществено ще усложни процеса на строителство на тръбопровода.   като заяви на съвещание на министрите на енергетиката в Брюксел, че е успяла да постигне „компромис“ с Германия, пише авторитетното американско списание Forbes в материал, представен от Агенция \"Фокус\" без редакторска намеса.  Газопроводът „Северен поток 2“ ще позволи доставката на газ от Русия в Германия по дъното на Балтийско море.   Всички те са обединени от убеждението, че този нов газопровод ще стане проблем както за борбата с промените в климата, така и за обезпечаването на енергийната сигурност на Европа.  Канцлерът на Германия Ангела Меркел се стреми да отстои този проект, защото трябва да изпълни своето обещание да замени атомната и въглищната енергетика в близките няколко години.  Но на срещата на върха на НАТО, която се състоя в Брюксел през юли м.г.,   да одобри строителството на „Северен поток 2“, като заяви, че той ще направи Германия „напълно зависима“ от Русия. Администрацията на Тръмп би предпочела, вместо това Германия да внася американски втечнен газ.  В резултат от мощния натиск от страна на Вашингтон, критичен брой страни от ЕС получиха възможност да блокират мандата на ЕС за строителство на газопровода. В отговор на това Германия и Русия заявиха, че за строителството на газопровода им е нужно не одобрението на целия блок, а само съгласието на страните, през които ще преминава тръбата    След като призна, че правилата не са достатъчно ясни, Европейската комисия излезе с предложение, съгласно което всички газопроводи, влизащи или излизащи от страни, които не членки на Съюза, трябва да получат разрешението на целия блок.   да постави кръст на реализацията на проекта за газопровода „Северен поток 2“, която вече е започнала.  Франция се стараеше да не се намесва в тези спорове, но нейното заявление, че ще подкрепи предложението на ЕК, можеше рязко да промени хода на играта, тъй като в Европейския съвет Франция заема второ място по брой на гласовете след Германия.  Но впоследствие   които обуславят увеличаването на степента на контрола на ЕС над подобни проекти, но не му позволява да ги спира.  Както съобщават източници от Брюксел, въпреки че това компромисно решение може да усложни процеса на строителството на газопровода, то все пак не пречи на неговото завършване.     Компромисът, постигнат от министрите, сега трябва да получи подкрепата на Европейския парламент. Преговорите по този въпрос ще текат в близките няколко месеца, но дори парламентът да блокира компромисното решение, в резултат предложението на ЕК просто няма да бъде прието и „Северен поток 2“ ще бъде спасен.  Някои изказват мнения, че Франция въобще не е имала намерение да подкрепи предложението на ЕК и че тя се е опитвала да използва „Северен поток 2“ като коз в един от нейните спорове с Германия.  , докато германският канцлер продължава да отхвърля тяхната част за общ бюджет и дългова система на еврозоната.  През следващите няколко седмици може да видим, какво се е наложило да пожертва Германия, за да се съгласи Франция на компромис за газопровода.   Предвид това, че Париж не е демонстрирал особен интерес към темата за „Северен поток 2“ до тази седмица, това изглежда най-вероятното обяснение на тази рязка промяна в позициите на Франция.   Но от страна на Берлин и Москва се дочуха въздишки на облекчение.  ", "date": "2019.02.09", "title": "Forbes: Защо Франция спаси „Северен поток 2“ "}
{"url": "http://epicenter.bg/article/Maduro--Narodat-da-se-otkazhe-ot-humanitarna-pomosht--SASht-nyamat-osnovanie-za-voenna-agresiya-/174843/7/0", "text": "Венецуелският президент Николас Мадуро обвини в пристрастност страните от международната контактна група за Венецуела, която поиска свободни президентски избори и допускане на хуманитарна помощ в страната, предадоха Франс прес и Ройтерс.     \"Отхвърляме пристрастното и идеологично естество на документа на контактната група, но съм готов да приема неин пратеник\", заяви президентът социалист на пресконференция, предаде БТА.     Мадуро заяви, че не смята за нужно сега да се произвеждат президентски избори във Венецуела, предаде ТАСС.     \"Какви са днес нуждите на народа на Венецуела? Произвеждане на избори ли? Не мисля така. Народът на Венецуела има нужда от възстановяване на икономиката, мир и конституционна стабилност. За тази цел трябва да се избере нов парламент\", заяви Мадуро.     По думите му \"опозицията не иска никакви избори\".     \"Да кажем, че организираме избори след 30 дни, те ще почнат да измислят причини да не участват в тях\", каза той.     Планът на Запада за Венецуела малко или много прилича на това, което направиха с Либия, за да сложат ръка на природните й ресурси, заяви Мадуро.     \"В страната беше внедрена \"пета колона\", но тук не успяха да постигнат това, което им се удаде в Сирия и Либия. Няма да допуснем да сформират терористични групи във Венецуела\", добави той.     Според Мадуро исканията за доставка на хуманитарна помощ са опити да се унищожат независимостта и суверенитетът на Венецуела. Той нарече инициативата на опозицията за доставки на хуманитарна помощ \"слабо и евтино шоу на олигархията\" и призова сънародниците си да се откажат от нея.      \"Опитват се да дестабилизират страната ни, но не успяват\", каза той и добави, че \"САЩ нямат основания за оправдаване на евентуална агресия срещу Венецуела\".     Мадуро призова опозицията да престане да разрушава страната. \"Хората, които застават срещу правителството, се намират от погрешната страна на историята\", заяви той.     Ще започнат съдебни дела срещу хора, които се опитат да узурпират постове в американската компания \"Ситго\", която е дъщерна фирма на венецуелската държавна петролна компания \"Петролеос де Венесуела\" (PDVSA), предупреди Мадуро.     Той заяви, че пълно блокиране на петролните доставки от Венецуела ще има катастрофални икономически и социални последици, отбелязва Ройтерс.     Мадуро каза пак, че е изпратил на папа Франциск писмо да помогне за диалога между венецуелците.     По-рано главата на Римокатолическата църква заяви, че е на страната на целия венецуелски народ. Ватикана изрази готовност да е посредник във венецуелската криза, ако бъде помолен за това и от двете страни.", "date": "2019.02.09", "title": "Мадуро: Народът да се откаже от хуманитарна помощ, САЩ нямат основание за военна агресия!"}
{"url": "http://epicenter.bg/article/-Nay-dobrite-trap-artisti-za-2018-Murda-Boyz-obraha-statuetkite-na-359-Hip-Hop-Awards-2019/174838/10/0", "text": "Седмата церемония на   бе най-мащабната и бляскава до сега. Зала EFE на хотел Маринела се оказа тясна за стотиците звезди и фенове на българската хип хоп култура.  ,  се прибраха с втора поредна статуетка за  ,   спечели категорично вота за  , а българската трап музика определено даде заявка да се превърне в основна движеща сила в музикалния бизнес у нас.   Облечени в Antony Langountin, “Най-добър рапър” за 2017  и съпругата му Веси бяха водещи на седмата церемония на хип хоп наградите. На сцената се качиха и много изпълнители и танцьори, които нажежиха обстановката в залата и подклаждаха страстите докато публиката очакваше имената на победителите в категориите. След избухващото  откриване с   се погрижиха за доброто настроение.   Ако не успяхте да проследите бляскавата церемония в Instagram профила на 359HipHop, скоро ще можете да я видите в целия ѝ блясък по VivacomArena. Очаквайте и ексклузивните интервюта на звездните репортери на Code Fashion TV Елица и Златина с победителите и гостите първо във  и после в официалните канали на медията.   Освен със статуетки, победителите си тръгнаха и с много награди от спонсорите на събитието. От сцената едни от най-любимите топ артисти на България отправиха и по няколко искрени думи към публиката и всички свои колеги.     Абсолютен прецедент бе, че в категория  имаше двама категорични победители -  . 5-кратния носител на титлата \"Най-добър рапър\"   пък се прибра и с шеста статуетка в същата категория. За финал на церемонията той се качи на сцената в компанията на най-лудите си фенове си и със светкавична реакция на  изпя \"Аз съм 6\" и вдигна цялата зала на крака.   спечелиха за втора поредна година в категория  , а   спечели и като самостоятелен артист за песента си  .     Най-добър рапър – 100 Kila Песен на годината –ТоТо Н  с \" Чужди усмивки\"  Най-добър албум – 100 Kila - Това, че нямаш не означава, че не можеш да бъдеш Най-добър албум - NDOE - Хиляди белези   Най-добра група – СкандаУ Най-добър R’N’B артист - Venzy и Гери-Никол Най-добро MC - Imera Най-добър бийтмейкър /мейнстрийм/ - IMP Най-добър бийтмейкър /ъндърграунд/ - Muhail Най-добър видеоклип на годината /ъндърграунд/ - Atila & Worst - \"Магарешки блус\" Най-добър видеоклип на годината /мейнстрийм/ - NDOE ­- \" Ще дойдеш ли с мен \" Най-добър режисьор – Buddabbaz Най-добра хип хоп колаборация – V:rgo & Krisko - Mamuli Най-добро хип хоп турне / фестивал на годината – Elenite Adventure Дебют на годината – TRF Най-добър трап артист/група – Murda Boyz Артисти „От улицата“ – Murda Boyz Най-добра хип хоп колаборация – V:rgo & Krisko & TRF – Mamuli       Награда за влияние и развитие на хип хоп културата – DJ George с проекта Born 2 Hip Hop Награда за влияние и развитие на хип хоп културата – клуб EXE Най-бързо развиващ се лейбъл в подкрепа на хип хоп културата – Нова вълна Хитмейкър на годината – Светлин Къслев Развитие на българската бийтмейкърска и продуцентска сцена - Николай Николов X Развитие на международната бийтмейкърска и продуцентска сцена - Цветан Димитров Brevis Любим DJ Selector /мъж/ - DJ Fed Любим DJ Selector / жена / - DJ Alexa Моден идол /мъж/ - 100 Kila Моден идол /жена/ - Гери-Никол   Залата беше препълнена на макс, а гостите бяха посрещнати с шотове в прекрасна атмосфера, декорирана от Цветомира Танчева. Много известни ВИП личности и артисти дойдоха да подкрепят номинираните и бяха заложили на модерен стайлинг. Победителят във ВИП Брадър Атанас Колев, дойде с Тото и Лъчо от СкандаУ, Дюк и Джоана подкрепиха 100 Kila, инфлуенсърката и певица Биляна Лазарова дойде с момчетата от Murda Boyz, видяхме и  топ моделът Моника Валериева, Христо Сираков и Любен Дилов - син, Димитър Динев младши, Веси Бонева, диджеите Cass и Big Bo и Marti G бяха една от най-шумните компании. Мария Драгнева беше супер елегантна за своята първа номинация в категория R&B артист на годината.    Генерални партньори на   са Hotel Marinela, бутикови парфюми Martinez, Vivacom Arena, наградите се подкрепят и от JTI, българският спортен бранд Flair, BG Security, Бонанза-Бачорски. За класните напитки и кетъринга  се погрижиха  Sasa Fashion Food , MH Wines, Cloudem, Coca-Cola, Jägermeister и RedBull.    ", "date": "2019.02.09", "title": " Най-добрите трап артисти за 2018 Murda Boyz  обраха статуетките на 359 Hip Hop Awards 2019"}
{"url": "http://epicenter.bg/article/Mediite-na-Ostrova--Nikol-i-Grisho-sa-razdeleni--bivsh-natsional-na-Angliya-atakuva-pevitsata-/174879/10/0", "text": "Медиите в Англия отново се захванаха с отношенията между Григор Димитров и Никол Шерцингер. Днес няколко издания излязоха с новината, че поп иконата е ухажвана от бившия футболен национал на страната Джейми Реднап, както и че българинът и красавицата са разделени, предава Флагман.бг.  Според изданията Никол и Григор са си дали почивка, като са решили да се концентрират върху кариерите си.  Записалият близо 300 мача за Ливърпул халф е дочул, че Никол и българският тенисист са разделени и решил да опита късмета си с певицата.  Никол Шерцингер отвърнала на интереса на 45-годишния бивш футболист с думите, че „моментът не е подходящ” за нея.  „След раздялата на Григор и Никол, Реднап е демонстрирал интереса си да излязат на среща, но за нея времето не било подходящо. Биха били чудесна двойка, но кой знае, може да се случи в бъдеще”, пише \"Сън\".  ", "date": "2019.02.09", "title": "Медиите на Острова: Никол и Гришо са разделени, бивш национал на Англия атакува певицата "}
{"url": "http://epicenter.bg/article/Kitaytsite-poharchiha-120-mlrd--evro--za-da-posreshtnat-Godinata-na-kafyaviya-gligan/174878/10/0", "text": "Спомняте ли си в романите на Съмърсет Моъм как джентълмен подранил с коктейлите процежда „Все някъде по света вече е пет часът“. Прилагайки творчески израза, ние от Покана за пътуване“ пожелаваме Честита Нова година! На целия китайски народ. Защото милиард и половина продължават за празнуват встъпването на Земния глиган. Лунната нова година е най-големият празник в Китай.   За този период важи шегата, че китайците се придвижват на малки групи по два милиона души, защото всеки иска да бъде със семейството си. Доказано това е най-голямата годишна миграция на хора в света –с 3,64 милиарда пътувания за 2019-а. При разговора ми с г-н Ян Сюй, първи секретар в посолството на Китайската народна република в България, обаче стана ясно, че в родината му почитат и новата година според Грегорианския календар, т.е. - нашата. Но не това ме изненада, а почти брилянтният му български.   Първият секретар в посолството на Китай разказва за бога на домашното огнище и  обичаите при посрещането на календарната Нова година, както и за  Азиатската нова година, наречена още Пролетен фестивал. Тя започна на 5 февруари, но празничното й отбелязване продължава две седмици, през които хората се поздравяват с Guo Nian Nao.     Г-н Ян Сюй сравнява плашенето на злия дракон с чановете и маските на българските кукери, които гонят злото и болестите.  Китайците са народ предприемчив и практичен и стане ли дума за Пролетния фестивал хич не се стискат – тази година ще похарчат над 100 милиарда евро!   На фона на стотиците милиони китайци, посещаващи близките си за Пролетния фестивал, 240 хиляди ученици живели една година при приемни семейства в 31 държави на 5 континента, изглеждат почти скромна цифра. Но при обменните програми на международната организация YFU – youth for understanding – в превод младежи за разбирателство, са важни не числата, а емоциите и възпитанието. Найла Хонте  от Аржентина като ученичка е живяла една година в чужбина, гостувайки на симпатично семейство чрез YFU и е решила да върне жеста, работейки като доброволка първо в Чехия, а после в България. На Дария Трифонова за превода от испански.   А Найла Хонте от Аржентина със сигурност ще се върне у нас, защото българин е откраднал сърцето й.   Ако сте ходили във Виена няма как да не сте минали по задължителния маршрут  с дворците „Шьонбрун”, „Хофбург” и „Белведере”, увеселителния парк „Пратер” с легендарното виенско колело, катедралата „Щефансдом”, паметника на Моцарт и къщата на Хундертвасер. Но само ако ви се  падне екскурзовод-чешит, ще  надникнете в тоалетната на модерното изкуство – действащо WC, превърнато от споменатия по-горе художник в използваемо арт произведение. Или ако, дивейки се на шарената постройка без два еднакви прозореца, не ви подгони зовът на природата към двете нули.    А тоалетната наистина си струва да се види! Майсторът й е Фриденсрайх Хундертвасер. В превод от немски псевдонимът му означава Земя (или рай) на мира Сто води.   Хундертвасер е еврейски художник, скулптор, дизайнер и архитект, оцелял в концентрационните лагери. Който веднъж е видял негова работа, не може да го сбърка. Това го нарежда сред най-ексцентричните, но и най-продавани творци от 80-те години на 20-и век.   Любопитното е, че един от малкото портрети на човек, рисувани от Хундертвасер, е на българската актриса и певица Ирина Малеева – любимка на Фелини, изиграла Джесика, дъщерята на сър Орсън Уелс във „Венецианският търговец”.   Двете нули на модерното изкуство се намират точно срещу къщата на Хундертвасер във Виена и стълбището към тях е издържано в характерния за художника стил на мозайки и ярки цветове. В преддверието бълбука развеселен с пъстри лампи водоскок, а част от стенописите изобразяват... друго произведение на художника - фабриката за преработка на битови отпадъци „Шпителау\" във Виена.   Основен сюжет в тоалетната е високият 126 м комин на завода. Той изпълнява ролята на филтър и до самия си връх е изографисан от необичайния художник. Но не бива да се учудваме – Хундертвасер е рисувал дори върху жетони за казина и доскоро действащ „Боинг” на немските въздушни линии. Мнозина пускат 60-те си евроцента не за да използват двете нули, а предимно да снимат. Понеже там дори огледалата и мивките са парче изкуство.   Във Виена май си падат по необичайните тоалетни, защото ако ви се дочишка в подлеза при операта, ще го направите под звуците на „Вълшебната флейта”. Тук пък (не без чувство за хумор) мястото за облекчаване е декорирано като музикален театър.   Всяка кабинка е титулувана като „ложа”, а във фоайето звънтят кристални огледала с барокови рамки и избуяват живи цветя. От време на време трелите на Моцарт се прекъсват от аплодисменти, които сякаш ви възнаграждават за добре свършената работа.  ", "date": "2019.02.09", "title": "Китайците похарчиха 120 млрд. евро, за да посрещнат Годината на кафявия глиган"}
{"url": "http://epicenter.bg/article/Pravoslavnata-tsarkva-pochita-Sv--machenik-Nikifor--Denyat-e-posveten-na-priyateli--razdeleni-ot-zloto/174819/2/0", "text": "На 9 февруари православната църква почита Св. мъченик Никифор.   В такава дружба те проживели няколко години. Но духът на злобата смутил мира, който съществувал между тях; те се скарали и страшна вражда заменила предишното приятелство.  Но Саприкий не искал и да чуе за това. Напразно Никифор прибягвал до посредничеството на общи приятели.   Саприкий упорствувал в своята вражда, забравяйки, че Господ не приема молитвите на тия люде, които таят в ръцете си злоба против ближния. Той не искал и да чуе за Никифора. Когато тоя със сълзи падал при нозете му и го молил за примирение, Саприкий мълчаливо се отдалечавал и не искал дори да погледне предишния свой приятел.   Това било около половината на третото столетие. Настанало тежко гонение против християните. Саприкий, като свещеник, бил хванат пръв и отведен на съд при управителя Той безстрашно изповядал пред него вярата си. – Нашита царе Валериан и Галиен – казал управителят –заповядват: всички, които се наричат християни, или да принесат жертва на боговете, или да бъдат предадени на мъчителна смърт. – Аз съм християнин – отговорил Саприкий. – Покланям се само на истинския Бог, Създателя на света, и не мога да се поклоня на идолите, които само са създания на човешки ръце.   Управителят заповядал жестоко да мъчат Саприкия, който с необикновена твърдост претърпял ужасните страдания и казал на управителя: \"Ти имаш власт само над тялото ми, а душата ми Бог пази. Който я е създал!\" Като видял, че мъченията не могат да склонят Саприкия да се отрече от вярата, управителят го осъдил на смърт.    Но Саприкий с гняв се отвърнал от него. Никифор продължавал да го моли: \"Мъчениче Христов! – повтарял той – прости ми, ако аз, като човек, съм съгрешил пред тебе. Ти скоро ще получиш мъченически венец от Христа, понеже не си се отрекъл от Него и твърдо си изповядал Неговото свято име. Прости ми преди смъртта си!\"   . Войниците, които го отвеждали на смърт, се чудели как може един човек пред смъртта си да таи толкова злоба и омраза. Те казали на Никифор: \"Тоя човек отива на смърт. Той вече не може да ти вреди. Защо трябва толкова настоятелно да го молиш за прошка? – Вие не знаете, какво желая аз от изповедника Христов, – от говорил Никифор. – Но Бог знае това.   Когато дошли на определеното място, Никифор трети път казал на Саприкий: \"Моля те, мъчениче Христов, прости ми, ако аз, като човек, съм съграшил пред тебе. Писано е: Искайте и ще ви се даде (Мат. 7:7), аз искам от тебе прощение\".   Но и тук Саприкий останал неумолим, не приел молбата на брата, не смекчил гнева си, и Господ го наказал за неговото жестокосърдие. Господ, праведният Съдия, отнел от него благодатната сила, която го укрепявала сред мъченията, и сърцето на Саприкий, немилосърдно и жестоко, се изпълнило веднага с малодушен страх от смъртта. Когато дошло времето да наведе глава под меча, той веднага се отрекъл от Христа и извикал с висок глас: \"Не ме убивайте! Ще направя всичко, каквото заповядват царете: ще се поклоня на боговете и ще им принеса жертва\".   Тия думи ужасили Никифор. \"Какво правиш, възлюбени брате? – извикал му той. – Опомни се, не се отричай от Господа, не изгубвай небесния венец, който ти си сплел чрез много страдания! Ти вече стоиш пред вратата на чертога Христов, и Господ ще ти даде вечен живот за временната смърт, която ще приемеш за Неговото име!\"   Но увещанията на Никифор останали безполезни.   Той повторил отречението си. Тогава Никифор, обръщайки се към войниците, извикал: \"Мене със смърт накажете! Аз съм християнин!\" Един от войниците се затекъл при управителя и му разказал, че Саприкий се отказал от Христа, но един друг, на име Никифор, се обявил за християнин и бил готов да умре за вярата си. ", "date": "2019.02.09", "title": "Православната църква почита Св. мъченик Никифор! Денят е посветен на приятели, разделени от злото"}
{"url": "http://epicenter.bg/article/Georg-Georgiev-otvarna-na-Radev--Tvardenieto-za--quot-prepisanata-pozitsiya--za-Venetsuela-e-shega/174842/2/0", "text": "Преписана ли е позицията на България за Венецуела? Външният ни министър Екатерина Захариева отрече това, отговаряйки на критиките на президента Румен Радев, че кабинетът не го търси за важни въпроси като договора с Македония, а за \"преписаната позиция“ на правителството за Венецуела.   \"От кого трябва да е преписана тази позиция? Президентът Радев би имал основания да твърди подобно нещо, ако не е бил информиран от своите представители по Съвета за сигурността. От неговата администрация обаче имаше представители, които съвсем ясно могат да заявят, че подобно нещо няма. Това звучи като набързо измислена шега\", коментира в студиото на \"Денят ON AIR\" зам.-министърът на външните работи Георг Георгиев. Той подчерта, че не би характеризирал конфронтацията между президент и премиер като персонален сблъсък. \"Държавата излезе с официална позиция, подкрепена от отговорните и компетентни за това институции, както в лицето на Министерския съвет и Министерството на външните работи, така и на специализираните служби. И да се опитваш да бъдеш в опозиция на това говори по-скоро за институционална неколегиалност. Която за съжаление се случва не за първи път\", отбеляза Георгиев. Припомняме, че правителството подкрепи Хуан Гуайдо за президент на южноамериканската страна, а президентът Радев се обяви за ненамеса. \"Една единствена институция влиза в разрез с всички останали. Конституцията обаче ясно посочва кой има правомощия във външната политика на България\", допълни още зам.-министърът на външните работи.  ", "date": "2019.02.09", "title": "Георг Георгиев отвърна на Радев: Твърдението за \"преписаната позиция“ за Венецуела е шега"}
{"url": "http://epicenter.bg/article/Podigravka--TELK-izprati-momche-s-progresirashto-i-nelechimo-genetichno-zabolyavane-na-rabota/174847/2/0", "text": "  Според комисията, след навършване на пълнолетие, 19-годишният младеж изведнъж станал работоспособен, въпреки че през целия си живот е бил с инвалидност и чужда помощ. Пропуск в наредбата или непознаване на болестта муковисцидоза от страна на комисията е причината?   Затруднения в дишането, забавен растеж и тежки инфекции са само част от симптомите на нелечимо генетично заболяване, което прогресивно уврежда всички органи. От муковисцидоза у нас страдат 211 души. Откакто знае за болестта си, ще го наречем Петър, се страмува от нея. За да не бъде и дискриминиран, освен болен, не показваме и лицето на майка му.   \"Отидохме при една професорка и директно ми казаха: \"Това е диагнозата!\" Имаше студенти около нея, при което се обърна една жена и ми каза: \"Ама вие се радвайте при тази диагноза, че детето ви е още живо на 2 години\", спомня си майката.   Тогава семейството на Петър повежда битка. Срещу болестта. Заболяването често изисква тежка терапия до 5 часа дневно. Венозни антибиотици, дихателна рехабилитация, дренажи, инхалации.  Петър е освидетелстван от ТЕЛК. През годините с между 80 и 95%. До миналия месец. Когато комисията решава, че момчето е вече напълно работоспособно.   \"Пулмоложката прегледа изследванията, погледна в наредбата, че за тази диагноза се дават 100% нетрудоспособност и тя каза: \"Аз не мога да му дам на него 100%, защото той не е боледувал от пневмонии последно време, не е постъпвал в болница.\"  Казвам: \"Вие сериозно ли ми говорите, че ще ми дадете 0 като имам доказано генетично заболяване, което с възрастта прогресира\", разказва майката.   Според изменение в наредбата от 2018, децата с муковисцидоза се оценяват със 100% нетрудоспособност. А процента при болните над 16-годишна възраст, е по преценка на комисията. Затова, с мотив, че моментното му състояние е добро, лекарите решават процентите на Петър да бъдат... 0. Момчето получава документ за пълна работоспособност.   \"Абсолютна подигравка с детето. Благодарение на дихателна рехабилитация от ранна детска възраст е с доста съхранен бял дроб, но това не го прави по-малко болен.  Два е минимума часа, до 4-5 за по-големите особено, е времето, което ежедневно трябва да се отделя за лечение\", обясни доц. д-р Гергана Петрова от Клиника по детски болести УМБАЛ \"Александровска\".   Доцент Петрова познава заболяването добре. Следи състоянието на Петър от години. Описва решението на комисията като \"абсурдно\". Обяснява си го с непознаване на болестта.   \"Ние можем да развием инфекция в рамките на 24 часа и да имаме нужда от болнична помощ\", обясни Нели Кожухарова отАсоциация \"Муковисцидоза\".   От асоциация \"Муковисцидоза\" пък, отдават решението на ТЕЛК на пропуск в новата наредба.   Бил ли е дискриминиран Петър само, защото не е вече дете, попитахме Националната лекарска комисия. Отговор обаче, не получихме. А семейството на момчето обмисля да потърси правата си в съда.", "date": "2019.02.09", "title": "Подигравка! ТЕЛК изпрати момче с прогресиращо и нелечимо генетично заболяване на работа"}
{"url": "http://epicenter.bg/article/Slanchevo-vreme-s-maksimalni-temperaturi-do-10-12-/174849/2/0", "text": "  В Източна България ще духа слаб вятър от север-северозапад, но в останалите райони ще остане спокойно. Максималните температури ще са между 4 и 9°, в крайните югозападни райони - до 10-12°. През деня слабо ще се понижи атмосферното налягане, като ще достигне до средните стойности за месеца.   Над Черноморието облачността също ще се разкъса и намалее. Ще духа слаб северен вятър. Максималните температури ще са 5°-6°. Температурата на морската вода е 6-7°. Вълнението на морето ще бъде 2 бала.   Над планините облачността ще се разкъсва и намалява до предимно слънчево. Вятърът ще се ориентира от северозапад и ще е умерен. Максимална температура на височина 1200 метра - около 4°, на 2000 метра - около минус 2°.", "date": "2019.02.09", "title": "Слънчево време с максимални температури до 10-12°"}
{"url": "http://epicenter.bg/article/Petko-Asenov--Kontseptsiyata-na-Karakachanov-shte-zapali-oganya-v-darzhavata-/174854/2/0", "text": "Концепцията на Каракачанов ще запали огъня в държавата, защото това което е написано, нарушава всички закони, каза в предаването \"Тази събота\" по bTV Петко Асенов – главен комисар на ромите в България от Световната ромска организация.  \"Има престъпност по нашите ромски махали – знаем, че има деца, които раждат деца. Обаче защо тези родители не са подведени под отговорност, питам прокуратурата. Ние по места имаме така наречените тартори – те са иззели функциите на съд, прокурор и полиция. Всеки квартал има тартори. Световната ромска организация направи програма с много добри специалисти, предлагаме я на Каракачанов, да направим една обща програма\", отбеляза още Петко Асенов.  \"Основният проблем е това, което извади ВМРО наяве, че искат този проблем да бъде решен. Ние не искаме да има малцинства, искаме една общност в България, която да спазва правила. Разни барони съсипват живота на хората, вземат им личните карти, изнудват ги, в Елин Пелин на един адрес се регистрират над 400 човека\", посочи Ивайло Симеонов – кмет на община Елин Пелин, избран с подкрепата на ВМРО.  \"Проблемът е в така наречения двоен стандарт. Проблемът не е в това, че ромите имат права, а в това че не изпълняват своите задължения\", отбеляза още Ивайло Симеонов.  ", "date": "2019.02.09", "title": "Петко Асенов: Концепцията на Каракачанов ще запали огъня в държавата "}
{"url": "http://epicenter.bg/article/Gratskiyat-parlament-ratifitsira-protokola-za-prisaedinyavane-na-Makedoniya-kam-NATO/174844/7/0", "text": "Гръцкият парламент ратифицира протокола за присъединяване на Македония към НАТО, предаде Ройтерс. Съгласно Преспанското споразумение, след като Гърция ратифицира протокола за присъединяване на Македония към НАТО, влизат в сила измененията в македонската конституция и нейното преименуване на Република Северна Македония. Членките на НАТО подписаха споразумението с Македония тази седмица, след като на 25 януари гръцкият премиер Алексис Ципрас прокара в парламента смяната на името на бившата югославска република, която вече официално ще се нарича Северна Република Македония. \"Смятам, че изпълнихме патриотичния си дълг. Постъпихме правилно\", каза Ципрас на депутатите при дебатите Приемането на Македония в НАТО бе подкрепено с минимално мнозинство в 300-членния парламент. Споразумението бе ратифицирано със 153 гласа \"за\" при 140 \"против\" и един \"въздържал се\". Спорът между Атина и Скопие за името на Македония спъваше опитите ѝ да се присъедини към ЕС и НАТО. Като член и на двете организации Гърция има право на вето върху приемането на други страни, отбелязва Ройтерс, цитирана от БТА.", "date": "2019.02.09", "title": "Гръцкият парламент първи ратифицира протокола за присъединяване на Македония към НАТО"}
{"url": "http://epicenter.bg/article/Masovite-protesti-sreshtu-Vuchich-prodalzhavat/174850/7/0", "text": "Масови антиправителствени протести се проведоха в петък вечер в 16 града на Сърбия, съобщи РТС.   Демонстрантите поискаха оставка на правителствоно в страната. Акциите минаха под лозунга „Един от пет милиона”.   Той се появи, след като президентът Александър Вучич заяви, че няма да допусне незаконно вземане на властта дори протестиращите да са пет милиона”.    Освен оставка на действащата власт участниците носиха и транспаранти за създаване на свободна Сърбия, решаване на проблемите по места и други.   Протестираха жителите на Ниш, Смедерево, Нови Сад, Суботица, Крушевац, Шапац, Панчево, Ужице, Кралево, Лозница, Кикинда, Валиева, Лесковац, Зайчар, Пожаревац, Чачак. В Нови Сад протестиращите призоваха за свобода на медиите. В Лесковац те настояха Вучич да бъде лишен от званието почетен гражданин на града, а кметът Горан Цветанович да подаде оставка. Аналогични изисквания предявиха и жителите на Чачак.", "date": "2019.02.09", "title": "Масовите протести срещу Вучич продължават"}
{"url": "http://epicenter.bg/article/SASht-gotvyat-sanktsii-sreshtu-Sauditska-Arabiya/174851/7/0", "text": "Конгресът на САЩ готви санкции срещу Саудитска Арабия, която е под все по-силен международен натиск да съдейства на разследването на убийството на журналиста Джамал Хашоги.   \r\n Убийството на журналиста Джамал Хашоги беше извършено миналия октомври в саудитското консулство в Истанбул. Специален докладчик на ООН потвърди, че Рияд е отговорен за престъплението. А във Вашингтон се очаква официалното заключение на Белия дом дали то е било поръчано от престолонаследника на Саудитска Арабия, съобщава БНТ. \r\n   \r\n Разузнаването на Съединените щати вече изрази мнение, че убийството на Хашоги е било поръчано от принц Мохамад бин Салман. Президентът Доналд Тръмп обаче не иска да жертва стратегическото си сътрудничество с Рияд заради човешките права. Но 7 влиятелни сенатори, сред които и един от съюзниците на Тръмп в Конгреса - Линдзи Греъм, внесоха законопроект за ограничаване на продажбата на оръжие на Саудитска Арабия. Гласуването се очаква идната седмица. \r\n   \r\n Междувременно специалният докладчик на ООН Аниес Каламар завърши едноседмичната си мисия в Турция със заключение, че бруталното убийство на Хашоги безспорно е планирано и извършено от саудитската държава. \r\n", "date": "2019.02.09", "title": "САЩ готвят санкции срещу Саудитска Арабия"}
{"url": "http://epicenter.bg/article/Netanyahu-s-gnevna-kampaniya-kato-Tramp-sreshtu-vragovete-si/174852/7/0", "text": "  Явно вдъхновяваща се от Тръмп, партията на Нетаняху \"Ликуд\" постави огромни билбордове на двамата лидери заедно и започна по подобие на Тръмп да излъчва седмично онлайн предаване, за да се противопостави на онова, което тя нарича \"индустрия на фалшивите новини\".   Кампанията е отражение на популярността на Тръмп в Израел, една от малкото страни, в които съюзът с американския президент се възприема като политическа придобивка. Съществува обаче риск това да постави под въпрос традиционната двупартийна подкрепа за Израел в САЩ.   Въпреки проблемите у дома, Тръмп спечели признателността на повечето израелци, след като призна Ерусалим за столица на Израел и премести там американското посолство. Тръмп впечатли още повече израелците с изтеглянето на САЩ от международното споразумение за иранската ядрена програма, с повторното налагане на санкции на Иран и с пламенната защита на Израел на международните форуми.   \"Правителството, не само Тръмп, е най-приятелски настроеното към Израел правителство от 1948 г. насам. Нетаняху просто се възползва от настоящите световни тенденции, че живеещите в един несигурен свят хора искат силни, а понякога и брутално силни\", заяви Майкъл Орен, заместник-министър и бивш посланик на Израел във Вашингтон.   Нетаняху и Тръмп имат силна лична връзка. Нетаняху също така изглежда, че харесва поведението на американския президент по отношение на Близкия Изток, не само по иранския въпрос, но и неговия подход на ненамеса в палестинския въпрос и в израелската заселническа дейност.   След ледените осемгодишни отношения с Барак Обама, Нетаняху започна да хвали Тръмп при всяка възможност.   Нетаняху освен това не коментира редицата скандали с участието на Тръмп, дори и след шествието на неонацисти в Шарлотсвил, в щата Вирджиния, когато Тръмп даде вид, че защитава действията на бели супремасисти. При своя визита във Вашингтон Нетаняху дори призова критиците да спрат да задават въпроси на Тръмп за предполагаемия антисемитизъм на поддръжниците му.   Въпреки че изолационизмът на Тръмп и най-вече плановете му за изтегляне от Сирия да не са нещо добро за Израел, невъзмутимата му произраелска реторика го направи популярен в Израел, казва Нахум Барнеа, един от най-влиятелните израелски журналисти.   Освен че интересите им съвпадат, Тръмп и Нетаняху изглежда споделят обща популистка жилка срещу по-либералните политически елити на страните си за радост на националистическите им електорати.   Нетаняху отговори на серията от разследвания за корупция с нападки в стил Тръмп, отправени срещу израелските медии, полиция, съдебна власт и други \"елити\", които според него целят свалянето му от власт. Той бързо определя с ирония като ляв всеки свой критик и подобно на Тръмп започна да използва социалните мрежи, за да мобилизира електората си.   \"Нетаняху е човек, който знае как да се учи и да подражава на другите и прави това през последните две-три години, откакто Тръмп дойде на власт. Той бе доста по-рязък в изказванията си по израелски вътрешнополитически въпроси и знае, че политическа победа се постига с настройване на една фракция срещу друга\", твърди Барнеа.   Тръмп, който изрази подкрепа за Нетаняху в ласкателен клип, появил се преди изборите в Израел през 2013 г. - тоест преди Тръмп да влезе в политиката - изглежда също се възхищава от израелския лидер. Тръмп сподели в Инстаграм снимката на гигантски билборд над магистралата Аялон в Тел Авив, на който двамата се усмихват и си стискат ръцете и на който е написан лозунгът \"Нетаняху е в друга лига\".   Още по-важното е, че Тръмп се очаква да е домакин на Нетаняху по време на разточителна държавна визита във Вашингтон малко преди изборите в Израел на 9 април.   Във връзка с кампанията с билбордовете говорителката на американското посолство в Израел Валери О'Брайън поясни, че САЩ \"не участват в посланията или стратегията на кампанията на \"Ликуд\". Въпреки че това носи ползи в краткосрочен план, някои предупреждават, че близките отношения с Тръмп могат да има негативни последици в дългосрочен план.   Израел, който някога се ползваше със солидна двупартийна подкрепа, започна да поражда все по-голямо разделение в САЩ през последните години. Според социологическо проучване на института Пю от миналата година например републиканците са по-благоразположени към Израел от демократите, като съотношението е близо три към едно. Някои се опасяват от евентуална бурна и враждебна реакция от страна на демократите.   \"Колкото повече демократите не харесват Тръмп, толкова повече тези, които те асоциират с него, в случая Нетаняху, влизат в уравнението. За тези от нас, които са произраелски настроени, това не е добре\", заяви Рой Клайн, бивш конгресмен, който сега оглавява Еврейския демократически съвет на Америка.   Нетаняху не е единственият, който се поддава на харизмата на Тръмп. Депутатът от \"Ликуд\" Орен Хазан заяви наскоро, че най-значителното събитие в мандата му е било това, че си направил селфи с Тръмп по време на визита през 2017 г. Дори най-сериозният съперник на Нетаняху, бившият военен командир Бени Ганц избра за лозунг на своята кампания \"Израел преди всичко\" - думи, които мнозина възприемат като ехо на \"Америка на първо място\".   Само Нетаняху обаче моделира политиката си по подобие на Тръмп. Израелският лидер има трудни отношения с медиите и ги обвинява, наред с полицията и прокуратурата, че са част от \"левия\" лов на вещици, който цели да го свали от власт. Подобно на Тръмп той също отправи нападки към свои бивши съюзници, разпространявайки конспиративни теории за предполагаем преврат, планиран от съперник вътре в \"Ликуд\". Изглежда, че Нетаняху е моделирал започналата наскоро онлайн емисия във Фейсбук \"Ликуд ТВ\" по примера на предаването на Тръмп \"Риъл Нюз Ъпдейт\" (\"Real News Update\"), водено от снахата на президента и чиято цел е създаването на противотежест на медиите, които правителството възприема като враждебни.   В първото си видеопослание в \"Ликуд ТВ\" Нетаняху отхвърли предявените срещу него от полицията обвинения в корупция. Полицията предложи да бъдат повдигнати обвинения на Нетаняху по три дела за корупция, като се очаква главният прокурор на Израел да обяви решението си дали да предяви обвинения срещу премиера преди изборите.   През 2009 г. Обама бе този, който вдъхновяваше израелските кандидати. Ултраортодоксална еврейска партия преведе на иврит лозунга \"Да, ние можем\" (Yes we can) и го използва за кампанията си, а Нетаняху оформи уебстраницата си по модела на тази на Обама. Десетилетие по-късно обаче на мода е Тръмп.   \"Това е част от американизацията на политиката ни. Разликата е, че израелските кандидати крадяха тактики от Обама, но въпреки това поддържаха дистанция с него, докато Тръмп е смятан за един от нас\", обобщава Барнеа.  ", "date": "2019.02.09", "title": "Нетаняху с гневна кампания като Тръмп  срещу враговете си"}
{"url": "http://epicenter.bg/article/Talat-Dzhaferi-nasrochi-prezidentskite-izbori-v-Makedoniya--I-tur---21-april--II-tur---5-may-/174856/7/51", "text": "Председателят на македонския парламент насрочи президентските избори в страната. Първият тур ще се състои на 21 април, а вторият, ако има такъв, на 5 май. Той се обърна с апел към партиите да зачитат правилата за честен и демократичен вот, предава скопският телевизионен канал „Сител“, цитиран от Агенция \"Фокус\".  До средата на месец март ще станат известни и кандидатите на партиите. Премиерът Зоран Заев не се е отказал от идеята за консенсусен кандидат между Социалдемократическия съюз на Македония (СДСМ) и най-голямата албанска партия и партньор в управляващата коалиция „Демократичен съюз за интеграция“ (ДСИ), въпреки че от неговата партия идват сигнали, че ще се яви със собствен кандидат.  ВМРО-ДПМНЕ ще избере своя представител за вота измежду 8-те кандидати на конгреса на фракцията на 16 февруари.  Изданието отбелязва, че все още не е взето решение дали с президентския вот да се проведат и предсрочни парламентарни избори, за което настояват от опозицията. Министър-председателят последно заяви, че в момента приоритет на страната са реформите.  ", "date": "2019.02.09", "title": "Талат Джафери насрочи президентските избори в Македония: I тур – 21 април, II тур – 5 май "}
{"url": "http://epicenter.bg/article/Ruskiyat-poslanik-v-Skopie--Zapadat-da-prieme-realnostta-i-da-ne-razpalva-konflikti/174858/7/51", "text": "Руският посланик в Скопие Сергей Баздникин подчерта в петък в Битоля, че действията, целящи разрушаване на най-важните инструменти за осигуряването на стратегическа стабилност предизвикват опасения в Москва, предава скопският телевизионен канал „Сител“, цитиран от Агенция \"Фокус\".  „Отсъствието на желание у някои западни страни да приемат реалността на полицентричния свят, който обективно се формира и новите им опити да наложат своята воля водят до увеличаването на конфликтния потенциал, застрашавайки сигурността, включително и на нашия общ европейски континент. Готови сме да развиваме приятелски отношения с Република Македония в различни области – дори интензивно, ако нашите партньори са готови за това“, заяви Баздникин.  Руският посланик присъства на честването на „Деня на руската дипломация“ в Битоля, където многобройни делегации поставиха цветя на Руския кръст, издигнат в чест на руския дипломат Ростковски, който е убит в близост до това място на 8 август 1903 година.  „Според историците, усилията му са допринесли значително за укрепване на националната идентичност на македонците, подкрепили са стремежа им за държавна независимост и свобода на независимото вземане на решения въз основа на собствените си, а не на външни интереси“, припомни дипломатът.  „Сител“ посочва, че Ростковски е познат в историята като защитник на обезправеното македонско население в Османската империя.  ", "date": "2019.02.09", "title": "Руският посланик в Скопие: Западът да приеме реалността и да не разпалва конфликти (ВИДЕО)"}
{"url": "http://epicenter.bg/article/Opasno--Vissh-US-voenen-zove-Vashington-da-udari-Rusiya-i-Kitay-/174859/7/96", "text": "Ръководителят на военноморските операции на Военноморските сили (ВМС) на САЩ адмирал Джон Ричардсън заяви на заседание на Атлантическия съвет във Вашингтон на 9 февруари, че Вашингтон трябва да премине към „настъпление“ срещу Русия и Китай, предава руската агенция REGNUM, цитирана от Агенция \"Фокус\".  Ричардсън заяви, че Русия усилва своя контрол над ключови водни магистрали и обвини Москва конкретно за „блокирането“ на Азовско море и увеличаването на руското военно присъствие в Източното Средиземноморие.  Във връзка с това адмиралът призовава САЩ да проявят „повече агресия“ спрямо Русия и Китай. Той е уверен, че САЩ трябва да се мислят не само върху това как да „отговорят“ на Москва и Пекин, но и за това „сами да натиснат в няколко региона“.  Ричардсън е уверен, че превантивен удар по Русия и Китай ще даде преимущество на САЩ и си спомни за шахмата.  „Считам, че би било много добре, ако бихме могли да принудим руснаците, нашите конкуренти, да реагират на нашите първи ходове. От време на време да играеш от бялата страна на дъската е преимущество“, заяви той.  ", "date": "2019.02.09", "title": "Опасно! Висш US военен зове Вашингтон да удари Русия и Китай "}
{"url": "http://epicenter.bg/article/Huan-Guaydo--Vazmozhna-e-amerikanska-voenna-namesa-vav-Venetsuela/174841/7/0", "text": "\r\n \r\n   \r\n В медийно изявление председателят на Националната асамблея, който беше обявен за президент,  все пак нарича въпроса за евентуална намеса \"много противоречива тема\".  \r\n   \r\n В интервю за агенция AFP председателят на Националната асамблея, който беше обявен за президент,  все пак нарича въпроса за евентуална намеса \"много противоречива тема\" и заяви,  \r\n   \r\n Същевременно той посочи, че темата за употреба на военна сила от страна на САЩ е  \r\n   \r\n По-рано американският президент Доналд Тръмп заяви пред телевизия CBS, че   е \"един от вариантите\". \r\n   \r\n \r\n   \r\n Мадуро заяви, че няма да допусне фалшива помощ. Според него кризата във Венецуела е измислена от Вашингтон, за да оправдае военна намеса.  В отговор Гуайдо призова привържениците си да излязат по улиците, за да осигурят доставките на хуманитарна помощ.  \r\n   \r\n Припомняме, на фона на  , на 23 януари Гуайдо обяви, че поема президентските функции. Такава възможност е заложена в конституцията на страната. \r\n   \r\n На 22 януари страната беше обхваната от многохилядни протести - броени дни, след като Николас Мадуро встъпи във втори президентски мандат. \r\n През май миналата година той спечели изборите за държавен глава при погазване на правилата и политически натиск.   вота. Мадуро събра 70% от подадените гласове. \r\n Повечето латиноамерикански страни и европейски страни, САЩ и Канада  и призоваха Мадуро да се откаже от втория мандат. \r\n   \r\n До момента  за временен лидер на страната от , сред които САЩ и 20 страни от ЕС,  .   Николас Мадуро са Русия, Иран, Китай, Турция, Беларус, Боливия, Никарагуа и Салвадор. \r\n", "date": "2019.02.09", "title": "Хуан Гуайдo: Възможна е американска военна намеса във Венецуела"}
{"url": "http://epicenter.bg/article/Pompeo-shte-prizove-Orban-da-se-otkazhe-ot--quot-Turski-potok-quot-/174845/7/0", "text": "\r\n Държавният секретар на САЩ Майк Помпео ще използва визитата си в няколко европейски страни следващата седмица, за да ги призове да се откажат от подкрепата си за проекта „Турски поток“, съобщи РИА \"Новости\", като се позова на изявление на високопоставен служител на Държавния департамент. \r\n   \r\n Предвижда се в периода от 11 до 15 февруари Помпео да посети Унгария, Словакия, Полша, Белгия и Исландия. \r\n   \r\n \r\n \r\n  \"В Унгария ще продължим да настояваме за диверсификация на енергодоставките в Централна Европа. Държавният секретар ще призове Унгария за по-активното й участие в завършването на терминала на о-в Крк за внос на втечнен газ и изграждането на тръбопровода, както и ще се опита да убеди Унгария да оттегли подкрепата си за „Турски поток“, заявил представителят на ведомството. \r\n   \r\n Служителят отбелязал също, че в Будапеща ще бъдат обсъдени теми, свързани с укрепване на отношения в сферата на сигурноста и засилване на способностите на НАТО за сдържане на руската агресия. \r\n   \r\n Представителят на Държавния департамент уточнил, че Помпео ще призове Унгария „да прекрати блокирането на взаимодействието на НАТО с Украйна“. \r\n   \r\n Служителят съобщил още, че предстои активизиране на усилията на Вашингтон за възпиране на влиянието на Русия и Китай в района. \r\n   \r\n \"Ще се опитаме да увеличим навсякъде в Централна Европа нашето дипломатическо, търговски, военно и културно присъствие. Смятаме, че това е навременно и необходимо. Отчитаме като наш недостатък, че през последните десетина години отслабихме влиянието си в Централна Европа, което доведе до появата на вакуум, от който се възползваха Китай и Русия“, заявил дипломатът. \r\n   \r\n Проектът „Турски поток“ предвижда изграждането на газопровод с две тръби, всяка от които с мощност от 15,75 млрд. куб.м., припомня РИА \"Новости\". По първата ще се доставя газ за потребителите на територията на Турция, а втората ще снабдява страните от Южна и Югоизточна Европа. Предвижда се първата тръба да бъде пусната в експлоатация до края на 2019 г. \r\n   \r\n Маршрутът на втората тръба все още не е окончателно определен, тъй като Русия настоява за твърди гаранции от ЕС, че строителството няма да бъде блокирано. \r\n   \r\n Администрацията на Доналд Тръмп активно се противопоставя на руските газови проекти в Европа и лобира за доставки на американски втечнен газ. Унгария е сред страните в ЕС, които се обявяват за по-тясно сътрудничество с Русия, включително в сферата на енерегитиката. \r\n   \r\n   \r\n \r\n \r\n", "date": "2019.02.09", "title": "Помпео ще призове Орбан да се откаже от \"Турски поток\""}
{"url": "http://epicenter.bg/article/Moskva/174846/7/0", "text": "Кремъл поставя под съмнение достоверността на новите публикации, според които е имало и трети замесен в инцидента в Солсбъри. Така Дмитрий Песков - прессекретарят на руския президент, коментира публикации на онлайн изданията , информира ТАСС.   Според източници на тези издания трети човек, свързан с делото за отравянето на Сергей и Юлия Скрипал в Солсбъри през 2018 г., може да е замесен в друг опит за отравяне, извършен в България през 2015 г.   \"Видяхме съобщенията в тази връзка. Има само един въпрос: как е могло през 2015 г. да остане незабелязано използването на някакво бойно отровно вещество в Европа, защо това се е разбрало едва сега\", каза Песков. \"Не знаем доколко отговаря това на истината, отговаря ли на истината изобщо, не знаем на какво са се опирали съставителите на тази информация, не знаем доколко са компетентни те, кои са те и изобщо дали е истина всичко това\", заяви Песков пред журналисти.   \r\n \r\n \r\n \r\n На 6 февруари \"Дейли телеграф\" съобщи, че по думите на негов източник британското следствие проучва версия, според която в отравянето на двамата Скрипал е участвал и трети човек - служител от руското военно разузнаване, използвал псевдонима Сергей Федотов.   По данни на източника Федотов е трябвало да излети за Москва заедно с другите двама заподозрени - Александър Петров и Руслан Боширов, но в последния момент си е прибрал багажа и е останал във Великобритания.   Вестникът пише, че той може би е променил намерението си за връщане в Русия, щом е разбрал, че Сергей и Юлия Скрипал са оцелели. Източникът не изключва, че третият замесен в случая може все още да се намира в кралството./ БТА", "date": "2019.02.09", "title": "Кремъл отрича участие в опит за отряване в България през 2015 г."}
{"url": "http://epicenter.bg/article/Vlado-Buchkovski--Zapochva-nova-era-za-Makedoniya-/174860/7/51", "text": "Започва нова ера за Македония, заяви пред БНР бившият премиер на страната Владо Бучковски, след като тази седмица Македония направи най-важната крачка по пътя си към членство в НАТО с подписването на протокола за присъединяване към Алианса, но под името Северна Македония. По думите му с членството на страната в НАТО ще гарантира териториалната й цялост:  „За нашата държава голямата придобивка е това – слага се край на евентуални варианти, при които Македония би могла отново да се превърне в разменна монета“.  Бучковски бе категоричен, че членството на Македония в НАТО има голямо значение не само за самата Македония и региона, но и за цяла Европа и дори по-далеч. Стабилността ще е ключът, каза той. По думите му това е силен сигнал към Белград и Прищина, че ако има ясна воля и силна поддръжка от ключовите играчи в международната политика, чудесата са възможни.  „Заев и Ципрас направиха чудо“, смята Бучковски. В интервю за предаването \"Събота 150\" той изтъкна и ролята на българския премиер Бойко Борисов.  Бившият премиер на страната прогнозира, че процесът по ратификация ще приключи до края на годината и от 1 януари 2020 г. Македония вече ще е член на НАТО.  Владо Бучковски отбеляза още, че ще е много важно след изборите за Европейски парламент да се продължи процесът на разширяване. Той се надява да се преодолее скептицизмът в някои от държавите-членки на Съюза:  „Македония има капацитет. Голям е успехът, който направи Македония със споразумението с Гърция за името на страната. Ние платихме висока цена, но това е нашата жертва за по-добър живот. Убеден съм, че това и ЕС ще го оцени и ще даде шанс на страната да започне преговори за членство“.    ", "date": "2019.02.09", "title": "Владо Бучковски: Започва нова ера за Македония "}
{"url": "http://epicenter.bg/article/Stoltenberg-prizova-evropeytsite-da-ne-se-otkazvat-ot-yadrenoto-orazhie-/174861/7/0", "text": "Европейците не трябва да се отказват от съвместната ядрена отговорност в НАТО, заяви генералният секретар на алианса Йенс Столтенберг в интервю за медийната група \"Функе\", цитирано от ТАСС и БТА.  \"Споделянето на ядрената отговорност е важно за НАТО. И аз призовавам колкото се може повече партньори от алианса, включително Германия, да участват в тази отговорност\", каза Столтенберг.  Според него \"целта на НАТО е свят без ядрени оръжия\", въпреки че не може да има едностранен отказ от тях.  По неофициални данни в Германия се съхраняват около 20 единици американски ядрени оръжия. Срещу това се обявяват социалдемократите, Левите, Зелените и други.  Американски ядрени оръжия има също в Холандия, Белгия, Италия и Турция. Всички тези страни са получили възможност да участват в планиране на използване на ядрени оръжия и провеждане на съвместни учения. Тази програма е известна като споделяне на ядрената отговорност, за което говори Столтенберг, пояснява БТА.  ", "date": "2019.02.09", "title": "Столтенберг призова европейците да не се отказват от ядреното оръжие "}
{"url": "http://epicenter.bg/article/Putin-shte-otpravi-poslanie-kam-Federalnoto-sabranie-na-20-fevruari-/174864/7/97", "text": "Президентът на Русия Владимир Путин ще отправи на 20 февруари поредното си послание до Федералното събрание - парламента на страната, включващ Държавната дума и Съвета на федерацията. Това съобщи пред журналисти прессекретарят на Кремъл Дмитрий Песков, предаде ТАСС.  Журналистите, желаещи да отразят събитието, ще бъдат акредитирани от 15 до 17 февруари, добави той.  Песков уточни, че събитието ще се проведе в Москва. На въпрос дали се планира видеопрезентация, както през 2018 г, Песков отбеляза, че \"организационните въпроси се решават в работен порядък\". \"Когато всичко се изясни, ще бъдете информирани\", увери той.  Говорителят на Кремъл не коментира темите на посланието. Самият Путин, обаче, по време на срещите си с професионалните общности през последните седмици, заяви, че предложенията от тези дискусии може да бъдат отчетени при подготовката на посланието. В частност, такава забележка президентът направи в сряда на форума \"Делова Русия\", отбелязва ТАСС.  На 24 февруари се навършват 25 години от първото годишно послание на президента към парламента на Русия. За пръв път това стори Борис Елцин през 1994 г. Елцин отправи към депутатите и сенаторите общо 6 такива послания, Владимир Путин - 14, а Дмитрий Медведев - 4, докато бе на президентския пост. Новото послание ще е 15-то за сегашния държавен глава, отбелязва ТАСС.  ", "date": "2019.02.09", "title": "Путин ще отправи послание към Федералното събрание на 20 февруари "}
{"url": "http://epicenter.bg/article/Shvedite-tvardyat--che-sa-sazdali--iztrebitel-ubiets--na-ruskite-Su--VIDEO--/174867/7/0", "text": "Командващият Военновъздушните сили (ВВС) на Швеция Матс Хелгсон заяви, че изтребителят Saab Gripen E е способен да победи руските самолети от серия Су във въздушен бой, предават РИА Новости и Агенция \"Фокус\".  Както пише Business Insider, изтребителите „Сухой“ са получили легендарен статут заради своята маневреност и способност да бият американските самолети във въздуха за сметка на „опасни и агресивни каскади“. В отговор американските ВВС разчитат на скъпата технология „Стелт“. Конструкторите на Gripen, от друга страна, не се опитват да намалят видимостта на изтребителя, а да модернизират бордовите системи за радиоелектронна борба (РЕБ).  „Грипен не може да се похвали с максимален боен товар, ниска видимост или голям обсег. Но този изтребител има изключителна особеност, която го прави кошмар за руските самолети”, отбелязва Business Insider.  По думите на експерта от британския Обединен кралски институт за военни изследвания Джъстин Бронк, изтребителите Gripen превъзхождат повечето аналози в ефективността на средствата за РЕБ и заглушаването на радарите на противника.  „Когато на пилотите на Gripen им писна да бъдат посмешище за немските „Тайфуни“, те получиха възможността да проверят своите системи за РЕБ в бойни условия. Тогава за немците настъпиха трудни времена Един от шведските изтребители даже успя незабелязано да се появи край лявото крило на „Тайфуна“ благодарение на способността си да заглушава радиосигналите“, цитира думите на аналитика изданието.  Най-новата разработка на ОКБ „Сухой“ е многоцелеви изтребител от пето поколение Су-57, предназначен за унищожаване на всички видове въздушни, наземни и надводни цели, използващи системи за Противовъздушна отбрана (ПВО). Комбинацията между високата маневреност и възможността за изпълняване на свръхзвуков полет, както и съвременното бордово оборудване и ниската видимост му осигуряват превъзходство над конкурентите. Руските Военнокосмически сили ще получат първата серийна партида Су-57 през 2019 година.  ", "date": "2019.02.09", "title": "Шведите твърдят, че са създали „изтребител убиец“ на руските Су (ВИДЕО) "}
{"url": "http://epicenter.bg/article/Vanshniyat-ministar-na-Cherna-gora--Rusiya-vodi-hibridna-voyna-na-Balkanite-/174870/7/51", "text": "Русия се бори за влияние във всяка страна от Западните Балкани, но истинската цел на Москва са не Балканите, а Европейският съюз, заяви в интервю пред The Voice of America министърът на външните работи на Черна гора Сърджан Дарманович на 8 февруари, предава руската агенция EA Daily.  По неговото мнение, Русия „се бори за влияние във всяка от тях чрез различни способи – с помощта на икономическо влияние и хибридни войни“.  „Нашият премиер знаеше за това преди две години. Русия не се изказва открито против евроинтеграцията на региона, но аз считам, че ЕС е истинската цел на руската външна политика“, предава думите на Дарманович сръбският ТВ канал РТС.  Затова, подчертава той, Съюзът трябва да действа активно, ако има намерение да включи Западните Балкани в своя състав. При това, подчертава външният министър на Черна гора, страните от региона носят отговорност за привеждането на своите юридически системи в съответствие с тази на ЕС.  „Разширяването е не само технически процес, но едновременно с това и геополитическо съревнование. Присъединяването към Западния свят и ценности е двустранен процес. Ние не можем да постигнем това сами, ЕС също трябва да прояви активност. Той прави това, но въпросът е колко енергично“, заяви Дарманович.  Що се отнася до решението на косовския въпрос, той заяви, че неговата страна има своите опасения за варианта с размяната на територии, но „ако двете страни се съгласят“, Подгорица ще подкрепи такова решение.  „От бившата Югославия наследихме проблеми, които трябва да бъдат решени. Един от тях са отношенията между Сърбия и Косово, вторият – стабилизацията на Босна и Херцеговина като страна, която е тръгнала по същия път, като останалите в региона – европейският, или по-точно, пътя към евроатлантическа интеграция“, поясни Дарманович.  ", "date": "2019.02.09", "title": "Външният министър на Черна гора: Русия води хибридна война на Балканите "}
{"url": "http://epicenter.bg/article/-quot-Di-Velt-quot--Bryuksel-gamzhi-ot-ruski-i-kitayski-shpioni-/174873/7/0", "text": "Отделът за вътрешна сигурност на Европейската служба за външна дейност предупреди, че има стотици руски и китайски разузнавателни агенти в Брюксел, пише германският в. \"Велт\", предава БНР.  Според информацията Службата за външно действие смята, че има около 200 руски и 250 китайски агенти.  На дипломатите е препоръчано да избягват определени места, в това число и популярен ресторант и кафене близо до сградата на Европейската комисия и централата на Европейската служба за външно действие.  Според информацията руски и китайски разузнавателни агенти основно работят в посолствата и търговските представителства на техните страни, отбелязва ДПА.  Службата за външно действие предупреждава, че освен агентите на Китай и на Русия най-активно с агентурна дейност в Брюксел се занимават и САЩ, и Мароко. Бройката на американските и мароканските агенти обаче не се съобщава, допълва ТАСС.  ", "date": "2019.02.09", "title": "\"Ди Велт\": Брюксел гъмжи от руски и китайски шпиони "}
{"url": "http://epicenter.bg/article/-quot-Zhaltite-zhiletki-quot--vav-Frantsiya-se-protyagat-kam-Italiya-/174882/7/0", "text": "Протестиращи от движението на жълтите жилетки се събраха на площада на Триумфалната арка в Париж, откъдето потеглиха по булевард \"Шан-з-Елизе\" на 13-о протестно съботно шествие, съобщава телевизия Бе Еф Ем Те Ве, цитирана от БНР.  Заради демонстрацията в Париж отново има засилено полицейски присъствие. И днешният ден не мина без сблъсъци. Край Триумфалната арка избухнаха безредици, на кадрите се виждат ранени полицаи и демонстранти. Униформените използваха палки и сълзотворен газ, за да усмирят протестиращите. На пропускателния пункт \"Вентимиля\" на френско-италианската граница местни жълти жилетки пък искат да \"хвърлят мост към Италия\" и да обединят каузата си с тази на италианските жълти жилетки, допълва телевизията. По-късно днес на пропускателния пункт \"Вентимиля\" ще има също протест.  Още вчера няколко френски \"жълти жилетки\" минаха от другата страна на границата, за да кратък протест.  Призивът за обединяване на усилията на жълтите жилетки от двете страни на границата идва в момент на безпрецедентно обтягане на отношенията между Франция и Италия.   Колко ще бъдат днес \"жълтите жилетки\" - пред тази загадка са изправени френските власти, след като миналата събота протестът събра по-малко от 60 000 души.  Около 300 демонстранти се бяха събрали от сутринта около Триумфалната арка, бул. \"Шанз Елизе“ постепенно се пълни с хора. Обявени са още 3 демонстрации в Париж и десетки в провинцията, но организаторите избягват да обявяват маршрутите предварително. Тулуза се превръща във втори център на протеста, миналата седмица там се събраха 10 000 демонстранти.  Протестиращите в Париж отново носят плакати срещу президента Макрон. Зачестиха и нападенията срещу представители на властта.  Снощи неизвестни лица са опитали да подпалят вилата на председателя на френското Национално събрание Ришар Феран. \"Може и е време да прекратим насилието и непрестанните обвинения срещу представителите на демокрацията\", каза сутринта пред Бе Еф Ем вътрешният министър Кристоф Кастанер.  ", "date": "2019.02.09", "title": "\"Жълтите жилетки\" от Франция се протягат към Италия, в Париж - отново сблъсъци с полицията (ВИДЕО) "}
{"url": "http://epicenter.bg/article/-quot-Zhaltite-zhiletki-quot--vilneyat-v-Parizh--napadat-banki--kafeneta-i-restoranti--SNIMKI--NA-ZhIVO--/174889/7/0", "text": "Манифестацията на „жълтите жилетки“ в Париж се съпровожда от нападения срещу банкови клонове, кафенета и ресторанти, съобщи намиращ се на мястото на събитието кореспондент на ТАСС, цитиран от Агенция \"Фокус\". Демонстрантите излязоха на парижките улици за 13-та поредна събота.  На средата на пътя от Елисейския дворец към Сената колоната се е намирала на булевард Распай и Монпарнас. Там демонстрантите са нападнали банковия клон. В хода на погромите е бил напълно унищожен един от офисите на голяма застрахователна компания. Пострадало е и представителство на банка BNP, а освен това са нанесени щети и на редица други компании.  На улица Вожирар протестиращите са мятали камъни и бутилки по полицейските коли. Няколко кафенета и ресторанти са нападнати на улица Медичи. Полицията е успяла да изтласка нападателите бързо, като е използвала сълзотворен газ.  В момента колоната е стигнала до Латинския квартал, където е сградата на френския сенат. Край него са се състояли значителни сблъсъци с полицията, в резултат от които има пострадали. Няколко демонстранти са задържани.  Протестиращи от движението на жълтите жилетки се събраха на площада на Триумфалната арка в Париж, откъдето потеглиха по булевард \"Шан-з-Елизе\" на 13-о протестно съботно шествие, съобщава телевизия Бе Еф Ем Те Ве, цитирана от БНР.  Заради демонстрацията в Париж отново има засилено полицейски присъствие. И днешният ден не мина без сблъсъци. Край Триумфалната арка избухнаха безредици, на кадрите се виждат ранени полицаи и демонстранти. Униформените използваха палки и сълзотворен газ, за да усмирят протестиращите. \r\n Около 300 демонстранти се бяха събрали от сутринта около Триумфалната арка, бул. \"Шанз Елизе“ постепенно се пълни с хора. Обявени са още 3 демонстрации в Париж и десетки в провинцията, но организаторите избягват да обявяват маршрутите предварително. Тулуза се превръща във втори център на протеста, миналата седмица там се събраха 10 000 демонстранти.  Протестиращите в Париж отново носят плакати срещу президента Макрон. Зачестиха и нападенията срещу представители на властта.  Снощи неизвестни лица са опитали да подпалят вилата на председателя на френското Национално събрание Ришар Феран. \"Може и е време да прекратим насилието и непрестанните обвинения срещу представителите на демокрацията\", каза сутринта пред Бе Еф Ем вътрешният министър Кристоф Кастанер.  ", "date": "2019.02.09", "title": "Бунт в Париж! \"Жълтите жилетки\" вилнеят, нападат банки, кафенета и ресторанти (СНИМКИ, НА ЖИВО) "}
{"url": "http://epicenter.bg/article/Ad-vav-frenskata-stolitsa--Granata-otkasna-rakata-na-protestirasht-v-Parizh--VIDEO--/174890/7/0", "text": "Граната откъсна ръката на един от участниците в протестите на „жълтите жилетки“ в Париж, съобщава Sputnik France, предава РИА Новости, цитирана от Агенция \"Фокус\".  Инцидентът е станал по време на стълкновение между манифестантите и полицията край сградата на Националното събрание. Мъжът е получил травмата в резултат от взривяване на граната със сълзотворен газ GLI-F4, която обикновено използват френските правозащитни органи. В този боеприпас има около 25 грама тротил.  Както съобщава RT France, демонстрантът е закаран в болница. По думите на един от очевидците, пострадалият е фотограф, участвал в акцията на страната на „жълтите жилетки“.  По една от версиите, протестиращият е взел гранатата от земята. Полицията ги е използвала, за да разгони протестиращите, а демонстрантите са ги взимали и са ги мятали над оградата на сградата на Националното събрание.  Сътрудник на видеоагенция Ruptly разказва подробности за произшествието.  „Предавахме от Националното събрание. Протестиращите окръжиха група полицаи. Атмосферата беше напрегната. Навсякъде имаше сълзотворен газ. Чухме взрив и побягнахме към тълпата. След това видяхме ранения участник в демонстрацията и лекари от бърза помощ. Беше шокиращо!“ – цитира думите му RT.  Съботната акция на „жълтите жилетки“ е 13-а от 17 ноември насам. Тя не премина без безредици: протестиращите мятаха по полицаите различни предмети, а в отговор те използваха сълзотворен газ. След сблъсъците демонстрантите се насочиха към сградата на Сената.  Мащабните протести на „жълтите жилетки“ започнаха с искане да не се увеличава акциза върху горивото и цените на бензина. Често акциите се съпровождат от безредици и сблъсъци между демонстрантите и полицията. По данни на медиите, по време на протестите са ранени около 1900 манифестанти и около 1200 сътрудници на правозащитните органи.", "date": "2019.02.09", "title": "Ад във френската столица! Граната откъсна ръката на протестиращ (ВИДЕО) "}
{"url": "http://epicenter.bg/article/Moskva--SASht-razrushavat-sistemata-za-kontrol-nad-vaorazheniyata--tova-shte-ima-nepredvidimi-posleditsi-/174897/7/97", "text": "Разрушаване на системата за контрол над въоръженията, което предприема Вашингтон, може да доведе до непредсказуеми резултати. За това предупреди постоянният представител на Руската федерация в ООН Василий Небензя в интервю за руския Първи телевизионен канал, предават ТАСС и Агенция \"Фокус\".  \"Вижте какво се случва в сферата на разоръжаването: американците напълно унищожават системата за контрол на оръжията, развитието на събитията е абсолютно непредсказуемо. Така те (САЩ- бел. ТАСС) си развързват ръцете и безконтролно увеличават собственото си въоръжаване. Съвършено неясно е до къде може да се стигне. Естествено, засилва се и рискът от непредвиден конфликт. Разбира се, ситуацията е тревожна, но мисля, че трябва да сме оптимисти\", заявява дипломатът.  Той изтъква, че в света продължават да съществуват противоречията от времената на Студената война.  \"Една от главните причини защо всичко това се случва около Русия, е в дълбокото разочарование на Запада, че Русия има самостоятелна външна политика и, както беше и през 90-те години (на ХХ в. – бел. ред.), в Кремъл през задния вход не може да се влезе и да ни се диктува как да се държим и какво трябва да правим“, отбелязва Небензя в телевизионното интервю.  ", "date": "2019.02.09", "title": "Москва: САЩ разрушават системата за контрол над въоръженията, това ще има непредвидими послeдици!"}
{"url": "http://epicenter.bg/article/Poslanikat-na-Rusiya-v-Skopie--Vlizaneto-v-NATO-nyama-da-donese-nishto-dobro-na-Makedoniya-/174887/11/34", "text": "     Позицията на Русия по отношение на разширението на НАТО, включително и на Балканите, е добре известна.  Независимо от всички заявления, че процесът не е против нашата страна, реалните действия говорят за обратното: военната инфраструктура на Алианса, който официално разглежда Русия като своя основен противник, се придвижва все по-близо към нашите граници . Заедно с войнствената и все по-агресивна риторика на натовските „ястреби“ – а именно те днес „формират климата“ в Алианса – не обещава нищо добро.   Македонското ръководство не веднъж, включително публично, ни уверяваше, че стремежът на Скопие към НАТО няма антируски подтекст. И ние нямаме основания да се съмняваме в искреността на нашите македонски партньори. Проблемът е в това, че, влизайки в Алианса, те ще бъдат принудени да взимат решения, съобразявайки се не със своите национални интереси, а с принципите на „атлантическата солидарност“, която по същество не им оставя свобода на действията.    - Разбира се, би било по-уместно този въпрос да бъде зададен на властите на самата Република Македония, или съответстващите структури на ЕС. Но на мен ми се струва, че дори и те не знаят отговора на този въпрос. В Скопие се надяват решението за започване на присъединителните преговори да бъде взето през юни т.г. Даже ако това се случи, то продължителността на преговорите ще зависи от редица фактори, при което усилията на македонската страна са само един от тях.  Създава се впечатление, че перспективата за влизане в ЕС се използва от много години – и си мисля, че ще бъде използвана още дълго – като своего рода „морков“, позволяващ на Запада да води Македония, а и други страни от региона, в нужното им направление, а по същество, да им налага своята политика, която, между другото, далеч не винаги отговаря на собствените им национални интереси.    - Не толкова политическите сили, колкото народът. Погледнете – близо две трети от населението бойкотираха референдума за Преспанския договор на 30 септември и, да кажем така, „с краката си“ гласуваха против наложеното отвън споразумение. Това свидетелства, че разколът в македонското общество се е засилил. Разбира се, това не може да няма дългосрочни негативни последствия в толкова взривоопасен регион като Балканите.   Ние, разбира се, по никакъв начин не сме заинтересовани от дестабилизация на ситуацията – независимо дали в Македония или балканския регион – колкото и да се опитват да ни обвинят в това. Но трябва да си даваме сметка, че Преспанския договор е сключен чрез сериозни нарушения на нормите на вътрешното и международното право, с други думи, излиза от пределите на правовото поле. Той едва ли ще може да бъде инструмент за постигането на справедливо, устойчиво и дългосрочно решение на проблема с името на държавата Македония. Напротив, както не веднъж е подчертавал президентът на Македония Георги Иванов, вместо решаването на един стар проблем, договорът може да създаде много нови.    - Отделни западни страни, начело със САЩ, действително нагнетяват русофобия по целия свят и се стараят да вкарат в своята пропагандистка орбита колкото е възможно повече страни, включително, опирайки се на същата прословута „атлантическа солидарност“, за която вече говорих по-рано. Подобни политики видяхме и тук. Едно от практическите проявления на тази неистова кампания стана изгонването на руски дипломат от Скопие през март м.г. – и отново от солидарност по т.нар. дело „Скрипал“.   При това няма никакви „доказателства“ за руска намеса във вътрешните работи на Република Македония, а и не може да има – не можете да намерите котка в тъмна стая, ако нея я няма там. В последно време това признават и в Скопие.   Очакваме, че македонските политици ще могат да издържат на натиска и на практика ще докажат, че уверенията им за интереса им да поддържат приятелския характер на отношенията с Русия не са само думи.    - Ние изхождаме от факта, че Резолюция 845 (1993) на Съвета за сигурност на ООН директно инструктира генералния секретар на ООН да докладва на Съвета за напредъка в решаването на въпроса за името на Македония. Разбира се, това задължение трябва да бъде изпълнено - решенията на Съвета за сигурност на ООН, както е известно, са задължителни за всички. Кога ще се случи това, зависи от много фактори, включително технически и организационни.    - Увеличаването на сътрудниците на руското посолство в Скопие не е влизало в нашите планове и продължава да не влиза. Нашият колектив се справя изцяло с възложените ни задачи по осъществяването на външнополитическия курс в съществуващия, между другото, съвсем не голям състав.  Що се касае до персоналната замяна на изгонения дипломат, това е нормална практика. Тази замяна вече е направена.    - Посещенията, особено на високо ниво, изискват внимателна подготовка, изработване на практически теми за преговори, проекти на документи, които могат да бъдат подписани по време на посещението.  Надяваме се, че с възстановяването на нормалната вътрешна политическа ситуация в Република Македония, ще можем да започнем съществена дискусия с нашите партньори по дневния ред на руско-македонското взаимодействие. Според резултатите от тази работа ще бъде определен възможен график за двустранни контакти.    - С македонските партньори сме единни в констатацията, че разширяването на икономическото сътрудничество изцяло отговаря на интересите на народите на нашите страни. Стараем се да градим двустранните отношения така, че търговията, инвестиционното взаимодействие и деловите връзки да останат свободни от политическата конюнктура.   Потенциалът на руско-македонското икономическо сътрудничество е голям и далеч не е изчерпан. Виждаме много сфери, в които нашите управляващи субекти могат да си взаимодействат ефективно на основата на взаимната изгода и принципите на партньорството – тук са и енергетиката, и транспортната инфраструктура, селското стопанство, туризма и много други.   Стремежът на Република Македония да се интегрира в ЕС не ни предизвиква алергия. Надяваме се, че този процес, както ни уверяват македонските партньори, няма да окаже негативно въздействие на качеството и интензивността на сътрудничеството с Русия.    - Тук няма никаква тайна. Намирах се в своя работен кабинет и заедно с моите сътрудници следихме внимателно развиващите се събития по македонската телевизия, която периодично имаше директни включвания, както и социалните мрежи. А това, което се случи тогава в парламента на Република Македония, действително, е безпрецедентно. Методите, с помощта на които „скалъпиха“ нужното квалифицирано мнозинство (директно изнудване, заплахи и подкуп на депутати) още веднъж показва колко пренебрежително и цинично се отнася на практика Вашингтон към същите „демократически ценности“, за които не се стеснява да тръби по целия свят. ", "date": "2019.02.09", "title": "Посланикът на Русия в Скопие: Влизането в НАТО няма да донесе нищо добро на Македония "}
{"url": "http://epicenter.bg/article/Boyan-Chukov--Obrashtenieto-na-Tramp-kam-naroda-beshe-unikalno-/174896/11/0", "text": "Съществува традиция на ежегодно обръщение на американския президент към народа. Тази година по време на събитието, в началото... републиканците след всяка една изказана теза на стопанина на Белия дом ставаха и приветстваха Доналд Тръмп с овации. Но демократите демонстративно оставаха седнали. Към края на речта към републиканците се присъединиха минимум половината от демократите. Това написа във Фейсбук експертът по международна политика и сигурност и анализатор Боян Чуков.  Изказването на Доналд Тръмп бе уникално. Езикът му бе живописен и символичен. Един ден студентите по съответните специалности по света ще изучават това обръщение на Доналд Тръмп в качеството му на президент на САЩ, твърди експертът.  Има и още един „специален“ момент. Обръщението на Доналд Тръмп е ден след отбелязването в Русия на деня на освобождението на Ленинград и деня в памет на затворниците от концлагера в Дахау. Американският президент бе поканил в Конгреса затворници от Дахау и освободил ги американски войник. Наистина Доналд Тръмп е изключително интересна персона, която трудно се разбира от едноетажно скроени личности и особено от неоконите-демократи, хиларисти и техните последователи и фенове, обобщава Боян Чуков.  ", "date": "2019.02.09", "title": "Боян Чуков: Обръщението на Тръмп към народа беше уникално (ВИДЕО)"}
{"url": "http://epicenter.bg/article/Burgas-posreshta-vtori-magazin-ZORA-/174866/4/0", "text": " На 9 февруари пред жителите на квартал Меден рудник в Бургас се отвори нова възможност – вторият магазин ЗОРА e факт. Иновативният дизайн, характерен за обектите на ЗОРА, е разгърнат на 1000 кв. метра, които са достатъчни посетителите да открият всичко необходимо – целия спектър отуреди за дома и семейството, предлагани от световни производители. А за да бъде удоволствието им пълно, очакват ги специални ценови предложения и отстъпки, валидни от 9 до 13 февруари. Повече информация любителите на техниката могат да намерят в брошурата, специално посветена на откриването.   ЗОРА е компания, която за 27 години на пазара не е спирала да се развива и винаги е  предлагала на своите клиенти не просто техника, а пълноценни изживявания. С отварянето на втория си магазин  в динамичен град като Бургас, ЗОРА затвърждава този имидж. А това осигурява не само достъп на хората до света на технологиите, но и означава инвестиция в самите хора. Във втория магазин ЗОРА новото си работно място ще открият 15 души, чиято квалификация ще бъде постоянно повишаване с цел осигуряване на професионалното им развитие и качеството на обслужване.        ", "date": "2019.02.09", "title": "Бургас посреща втори магазин ЗОРА"}
{"url": "http://epicenter.bg/article/API--Gotov-e-proektat-za-premestvane-na-arheologicheskite-tsennosti--otkriti-po-traseto-na--quot-Struma-quot--/174869/4/0", "text": "Агенция \"Пътна инфраструктура\" (АПИ) стриктно спазва разпоредбите и решенията на Специализирания експертен съвет за опазване на недвижими културни ценности към министерството на културата, свързани с опазването на археологическите находки край село Покровник. Това съобщиха от пресцентъра на АПИ.  От агенцията припомнят, че в кратък срок бе възложено изготвянето на проект за преместване и теренна консервация на археологически ценности с експозиционна стойност, част от археологическия обект Зелен дол 2. Две от тях – римската фамилна гробница и раннохристиянската църква, ще бъдат преместени и консервирани, а римската вила и баня, които са извън трасето на магистрала \"Струма\", ще бъдат запазени.  Проектът е изготвен от \"Вени дизайн\", представен е в АПИ и на 8 февруари т. г. е изпратен за съгласуване в Националния институт по недвижимо културно наследство, каквито са изискванията на Закона за културното наследство.  От АПИ припомнят, че през август миналата година агенцията представи на заседание на Специализирания експертен съвет за опазване на недвижимите културни ценности схема-предложение за преместването на археологическите структури. Въз основа на нея е изготвен настоящият проект.  АПИ предприе и нужните действия за опазване на археологическите обекти през зимата. Гробницата и всички зидове са покрити с геотекстил, за да се опазят от ниските температури и валежите.  Агенцията не е поемала ангажимент пред община Благоевград, нито са водени разговори за изграждането на отделен път до археологическия обект.  ", "date": "2019.02.09", "title": "АПИ: Готов е проектът за преместване на археологическите ценности, открити по трасето на \"Струма\" "}
{"url": "http://epicenter.bg/article/Bryuksel-nalozhi-veto-na-obedinenieto-mezhdu--Simens--i--Alstom--Frantsiya-e-v-yarost-/174881/4/0", "text": "Мощният регулаторен антитръстов орган на ЕС наложи вето на сливането на железопътния бизнес на Siemens-Alstom, предизвиквайки горчивата ярост на Франция, предават AFP и Агенция \"Фокус\".  Обединението, обявено с големи фанфари през 2017 година, бе приветствано като раждането на един толкова необходим европейски индустриален шампион, „Рейлбъс“, на равна нога с европейския авиационен гигант „Еърбъс“, който да се справи с конкуренцията на Китай.  Но след месеци на разследване и отхвърлена оферта за отстъпки от компаниите, Европейската комисия блокира обединението между германската „Сименс“ и френската „Алстом“.  „Комисията забрани сливането, тъй като компаниите не бяха склонни да се заемат с сериозните ни опасения за конкуренцията“, заяви еврокомисарят по конкуренцията Маргарет Вестагер на брифинг.  „Без достатъчни мерки за защита, това сливане би довело до по-високи цени за системите за сигнализация, които пазят сигурността на пътниците и за следващите поколения много високоскоростни влакове“.  Отказът доведе до ужас в Париж, където министрите лобираха силно за сливането, виждайки го като необходима отбрана, за да се конкурират с подкрепяната от правителството на Китай CRRC.  Тълкуванията на Вестагер за конкуренцията са „дива“ и „много стара идея за закона“, гръмна френският премиер Едуар Филип в парламента.  Френският министър на финансите Бруно Льо Мейр нареча отказа „икономическа грешка“, която „ще служи на интересите на Китай“, докато младшият министър Агнес Паниер-Рунахер заяви, че Брюксел не е разбрал идеята.  Изпълнителният директор на „Сименс“ Джо Кайзер също нападна ЕС, като каза, че ветото показва спешната нужда от реформи на Съюза.  От „Алстом“ оцениха, че решението е „тежък удар за индустрията в Европа“ и че стремежът към сливане на компаниите вече е проключил.  „Моето убеждение е, че каквото и да предложихме, отговорът щеше да е не“, заяви изпълнителният директор Анри Пупарт-Лафарж.  Вестагер защити решението си да наложи вето на сливането, като посочи, че по-малките европейски нации, включително „не толкова гласовитите“, трябва да бъдат чути.  „Разбира се, интересът от Франция и Германия бе много голям, но все пак има още 26 други страни-членки, които имат интереси към пазара“, заяви тя.  Брюксел смята, че алиансът ще смаже по-малките групи и ще повиши цените на железопътните линии, като слятото предприятие ще бъде в командно положение за продажба на сигнално оборудване и високоскоростни влакове.  Органите за конкуренция във Великобритания, Холандия, Белгия и Испания подкрепиха твърдо Вестагер, страхувайки се от увеличаване на разходите за техните национални железници.  Но поддръжниците на връзката искат комисарят да погледне отвъд Европа към възхода на CRRC, която е родена чрез сливане на китайски компании, преди да е станало твърде късно.  „Не са ли авиацията, железниците и банките сфери, в които трябва да се вземе предвид глобалния пазар, а не европейския?“ – заяви германският министър на икономиката Петер Алтмайер.  По-късно той съобщи, че Париж и Берлин ще предложат съвместно промени в европейските правила за конкуренцията, за да отговорят на нарастващото съперничество с глобалните гиганти.  Уловен в политическа буря, председателят на Комисията Жан-Клод Юнкер защити политиката на ЕС в областта на конкуренцията, като посочи с пръст тези, които казват, че комисията е съставена от слепи, глупави, упорити технократи.  Юнкер изглежда отговори на директора на „Сименс“ Кайзер, който миналата седмица се оплака от „гледащите назад технократи“, които осуетиха стратегическо сливане в полза на Европа.  „Ние никога няма да си играем политика или да си играем на фаворити, когато става въпрос за осигуряване на равнопоставеност“, каза Юнкер.  Предложението за сливане беше да се създаде железопътен гигант с операции в 60 страни и годишен оборот от 15,6 милиарда евро.  Само годишните приходи на CRRC от 26 милиарда евро надхвърлят трите западни гиганта Bombardier, Siemens и Alstom, всяка от които носи около 8 милиарда годишно.  ", "date": "2019.02.09", "title": "Брюксел наложи вето на обединението между „Сименс“ и „Алстом“, Франция е в ярост "}
{"url": "http://epicenter.bg/article/Edna-treta-ot-obyavite-v-byurata-po-truda---za-rabota-na-minimalna-zaplata--VIDEO--/174885/4/0", "text": "Около една трета от обявите в бюрата по труда са за работа на минимална заплата. Това показват данните на Агенцията по заетостта, предава бТВ.  Средната заплата в обявите е 730 лева. Освен ниско квалифицирани работници масово се търсят и лекари специалисти.  Обявите за медицински персонал в общинските и държавните болници предвиждат заплати между 700 и 1000 лева.  Икономисти отчитат, че въпреки рекордната заетост у нас, недостигът на кадри остава сериозен проблем.  \"Недостигът на кадри ще е големият проблем и през 2019г. Има забавяне в броя на работните места, забавяне в растежа на работната заплата и то въпреки покачването на минималната заплата”, прогнозира икономистът Явор Алексиев.  ", "date": "2019.02.09", "title": "Една трета от обявите в бюрата по труда - за работа на минимална заплата (ВИДЕО) "}
{"url": "http://epicenter.bg/article/Moskva-predupredi-za-prechki-pred--quot-Severen-potok-2-quot--/174892/4/0", "text": "Москва предупреди за нови пречки пред изграждането на руско-германския проект за газопровод \"Северен поток-2\", след като Берлин се съгласи на компромис с Франция и други страни членки на ЕС за по-строга регулация, предаде БТА.  \"Ако се подготвят пречки пред проекта, за да бъде принудена Русия да транспортира газ през Украйна - по техните условия, техните тарифи и с несигурността по юридическите въпроси, тогава е малко вероятно нещата да се случат\", каза пред агенция РИА Новости заместник-външният министър на Русия Александър Панкин. Не е ясно чии условия и мита има предвид той, отбелязва ДПА.  Проектът \"Северен поток 2\" предвижда да се изградят две линии от газопровода с обща мощност 55 милиарда кубични метра годишно от крайбрежието на Русия през Балтийско море до Германия. Съоръжението ще заобикаля транзитните страни Украйна, Беларус, Полша и другите източноевропейски и балтийски страни през изключителните икономически зони и териториални води на пет държави - Русия, Финландия, Швеция, Дания и Германия.  Общата стойност на проекта се оценява на 9,5 милиарда евро. Единствен акционер в оператора по проекта Норд стрийм 2 (Nord Stream 2 AG) е руският газов холдинг \"Газпром\". Партньори по него са френската \"Анжи\" (Engie), австрийската О Ем Ви (OMV), англо-холандската \"Шел\" (Shell), германските \"Унипер\" (Uniper) и \"Винтерсхал\" (Wintershall), които ще осигурят 50 процента от финансирането.  Според критиците на проекта той ще засили европейската зависимост от Русия. Поддръжниците му подчертават необходимостта да се осигурят енергийните доставки на континента, тъй като добивът на газ в ЕС спада.  Панкин потвърди отново, че Русия ще продължи да доставя газ през Украйна.  Да, готови сме да продължим да използваме украинския транзит, но при условията, които са ни необходими, каза той.  Украйна и Полша са сред страните, които печелят от таксите за транзит на газ през тяхна територия.  Вчера страните от ЕС се съгласиха с френско-германски компромис по регулацията на \"Северен поток -2\" без да бъде излаган на опасност проектът. Компромисът предвижда промяна на европейска директива, с което да се позволи на Европейската комисия да наложи по-голям надзор върху газопроводите, включително германско-руския проект.  Освен това ЕС ще прилага по-последователно вътрешните си правила за газовия пазар във връзка с газопроводи от и към страни извън ЕС. Страните членки ще трябва да искат одобрението на Евросъюза, когато договарят промени по газовите споразумения със страни извън блока, ако се засягат европейските разпоредби.  ", "date": "2019.02.09", "title": "Москва предупреди за пречки пред \"Северен поток 2\" "}
{"url": "http://epicenter.bg/article/Krum-Zarkov--Zakonat-vazhi-za-vsichki--dori-i-za-tezi--koito-go-pishat--/174876/2/48", "text": "Държим да се изпълни Изборният кодекс такъв, какъвто е днес, и да се избере нов състав на Централната избирателна комисия (ЦИК). Безпрецедентно е опозицията да провокира процедура, която трябва да е отговорност на ръководството на Народното събрание (НС) и на мнозинството. Виждайки обаче, че те си правят оглушки, ние внесохме необходимия проект за решение. Това заяви зам.-председателят на парламентарната група на \"БСП за България\" Крум Зарков пред Дарик радио, съобщиха от пресцентъра на Националния съвет на БСП.  Той обясни, че законът постановява, че трябва да се избере нов състав на ЦИК - има ясни регламентации за мандатите на който и да е орган, назначен от когото и да било.  На въпрос за работата на сегашната ЦИК Зарков отговори, че има своите забележки - провела е поредица от избори, но проблемите от преди 5 години са същите, членовете й не само не са успели, но не са се и опитали да изпълнят изискванията на закона за машинното гласуване. По думите му при избор на състав на ЦИК не става въпрос за преговори и компромисни решения, а да се отвори процедура за избор и всяка партия да каже - кои от членовете иска да номинира отново, или да номинира нови.  \"Въпросът не е само за тази комисия и за тези хора, а за отношението към закона, и то не на кого да е, а на законодателния орган. Всеки ден, по няколко пъти, различни хора се кълнат във върховенството на закона. Законът важи за всички, дори и за тези, които го пишат\", заяви той.  Социалистът подчерта, че никога досега обаче не е имало прецедент, в който органът, който трябва да назначава, просто да каже: \"Аз не виждам смисъл да изпълня закона\".  По думите му, ако не се спази Изборния кодекс (ИК) и остане същият състав, не само ще бъде нарушен законът, но и тези от членовете, които биха искали да бъдат номинирани отново, ще бъдат подвластни на натиск. Зарков допълни, че основният проблем на ИК е, че държавата 30 години не може да уточни изборните списъци, за да се знае кой реално гласува.  На въпрос за предложеното от БСП - политиците да плащат за свои изказвания, ако те са довели до осъдителните решения срещу България на съда в Страсбург, Зарков отговори че не става дума само за говорене, но и за действия и поведение, които са довели до това страната ни да бъде осъдена за неспазване на Европейската конвенция за правата на човека. Той обясни, че това предложение има двоен смисъл - не е честно да се плаща от държавния бюджет за поведението на някого, и дисциплиниращ ефект за министрите и длъжностните лица - да имат едно на ум, че няма всичко да се размине с един скандал.  Крум Зарков заяви, че е внесъл предложения в НС българските граждани да бъдат обезщетявани за вреди, нанесени от държавата в резултат на незаконни и отменени като нищожни административни актове.  \"Сега това е невъзможно за периода между издаване на акта и неговата отмяна. Направихме и предложение, когато човек счита, че правата му по Конвенцията за правата на човека са нарушени, да може да търси обезщетения по Закона за отговорност на държавата за вреди в България пред българските съдилища\", коментира той. По думите му тези предложения са били отхвърлени без една дума дебат от управляващите. Според него целта на тези промени е била всеки да знае, че носи отговорност за своята дейност.  По отношение на наложеното вето на президента върху Закона за защита на личните данни Зарков заяви, че държавният глава е напълно прав да постави въпроса още веднъж. Има само една разпоредба, която е върната - за журналистическа и изследователска дейност.  \"И по думите на регламента се цели баланс между две основни свободи на гражданите - правото да бъдат защитени личните им данни и правото им да бъдат информирани. Начинът, по който обаче българският законодател се е опитал да постигне това, е неработещ. Записаните в закона 10 критерия създават предпоставки за цензура, което е недопустимо в нашето общество\", заключи Крум Зарков.  ", "date": "2019.02.09", "title": "Крум Зарков: Законът важи за всички, дори и за тези, които го пишат! "}
{"url": "http://epicenter.bg/article/Konstantin-Trenchev--Balgarite-sme-nevernitsi--nyamame-moralni-orientiri---VIDEO--/174877/2/0", "text": "Българите нямаме собствен цивилизационен модел, а се опитваме да се впишем в модела на чужди нации. Така почетният председател на КТ „Подкрепа” Константин Тренчев си обяснява защо толкова години след демократичните промените у нас \"дереджето\" не се променя.  Ето какво още каза Тренчев в „Седмицата” на Дарик:  \"Аз съм си задавал въпроса защо сме на това дередже. В огромна степен се дължи на нашата специфична народопсихология. Първо, ние нямаме собствен цивилизационен модел, ние се опитваме да се впишем в модела на чужди нации. Това е невъзможно, защото техният модел е създаден от друга култура, друга среда. Например днес се опитваме да се набием в англосаксонския модел. И сме толкова смешни! Правим се на американци без парите на американците. Жалка работа!\"  Той се обърна към българите:  \"Хора, измислете кое е специфично за нас самите, защото всяка нация има нещо оригинално, всяка нация е ценна с нещо. Ние като даденост, като държава сме уникални. Гордеем се с някакво минало, сигурно има генетична връзка, все още сме на територия, която се нарича България, но ние нямаме нищо общо с онези хора, които наистина са давали живота си за идеи. Идеята, която може да мобилизира една нация, я няма. Идеята не може да бъде да имам \"Мерцедес\" или БМВ и някоя руса силиконка там да се мотае. Това може да осмисли живота на някакъв човек, но не и на една нация. Прекалено материално се подхожда в такова едно ниско ниво\".  И добави:  \"Според мен всичко тръгва от това, че ние просто сме едни неверници, а когато си неверник, губиш всякакви ориентири - и морални и т.н. И нещата не отиват на добре. Знам ги политиците, те трябва да свалят звезди. Аз затова избягах от политиката, защото тази среда ми е втръснала до болка. Това е среда на лицемерие, на измамници, не искам да съм в нея\".  През февруари 1989 година е основан \"Подкрепа\". Как се създава синдикат по времето на тоталитарния режим? Тренчев разказа за онова време, за началото, за гладната стачка на Петър Манолов, за отношенията с комунистическата власт, за първите стъпки на профсъюза и за първите години на демокрацията.  За съжаление свободата като потребност я няма във всички хора, защото за да си свободен, трябва да полагаш усилия, каза Константин Тренчев.  Не са преобладаващо мнозинство сред нас хората, които искат да са свободни, посочи още той.  10 ноември бе сценарий, а ние бяхме странични играчи, подчерта Тренчев. На комунистите им трябваше време за да могат да прехвърлят собствеността и те успяха, обобщи Константин Тренчев.  ", "date": "2019.02.09", "title": "Константин Тренчев: Българите сме неверници, нямаме морални ориентири, затова сме зле! (ВИДЕО) "}
{"url": "http://epicenter.bg/article/Tsvetanov--V-chetvartak-sluzhbite-shte-dokladvat-za-otravyaneto-na-Emiliyan-Gebrev-i-sluchaya--quot-Skripal-quot-/174880/2/48", "text": "В четвъртък в Комисията за контрол над службите са сигурност ще се състои изслушване на компетентните институции във връзка с отравянето на бизнесмена Емилиян Гебрев и информациите за съпричастност на извършителя със случая „Скрипал“. Аз съм сигурен, че вече е създадена необходимата координация между българските, британските и европейските власти по случая и се работи активно по него. Това заяви днес в Харманли председателят на ПГ на ГЕРБ и зам.-председател на партията Цветан Цветанов, съобщиха от пресцентъра на партията.  Председателят на ПГ на ГЕРБ подчерта, че в последните 3-4 години България, ЕС и САЩ са подложени на хибридна атака от Русия. „Има информации за руска намеса посредством онлайн и социалните медии в изборите в няколко държави, което във всеки един от случаите доведе до дестабилизация. Съществува мнение, че дори „Брекзит“ се е случил под такова влияние“, коментира той. Цветанов изрази мнение, че случаят „Скрипал“ само е затвърдил позицията на ЕС за продължаване на санкциите срещу Русия. По думите му Русия иска да отклони ЕС от политиката му за единство в името на всеобщия просперитет.  Цветан Цветанов сподели и своята позиция във връзка с лансираната от ВМРО концепция за ромската интеграция.  „Всяка една политика, насочена към по-добрата ромска интеграция, трябва да мине през широко обществено обсъждане, в което дейно участие да вземат всички заинтересовани страни и институции. Неслучайно в управленската ни програма като основен акцент бе заложено образованието. 30 000 деца бяха върнати в образователната система и сега те ще имат възможността да получат перспектива и да бъдат полезни на обществото“, каза зам.-председателят на ГЕРБ.  Според него социалните помощи на ромите трябва да се обвържат с тяхната ангажираност, защото днес в обществото ни съществува усещането, че представителите на тази общност получават средства от държавата, но не изпълняват в замяна на това своите задължения както всички останали граждани.  „Затова искаме да постигнем баланс и дадем равен шанс на всички деца. Това може да се случи само чрез образованието. В България има много роми, които са се интегрирали и водят успешен живот. Трябва по-често да даваме техния пример“, отбеляза Цветанов. Той подчерта, че ако се създадат условия за по-добра ромска интеграция, това би дало добавена стойност и на българската икономика.  Цветан Цветанов сподели, че към момента не може да има окончателна позиция във връзка с концепцията и уточни, че до една седмица трябва да се проведе коалиционен съвет, като на него това ще бъде една от обсъжданите теми.  ", "date": "2019.02.09", "title": "Цветанов: В четвъртък службите ще докладват за отравянето на Емилиян Гебрев и случая \"Скрипал\""}
{"url": "http://epicenter.bg/article/Otnovo-naprezhenie-vav-Voyvodinovo--tsiganite-se-vrashtat-v-mahalata/174883/2/0", "text": "Жителите на пловдивското село Войводиново излязоха на спонтанен протест. Това потвърди за Радио „Фокус“ – Пловдив кметът на населеното място Димитър Тосев.  Спонтанното недоволство е предизвикано от появата на около 40 цигани, които твърдят, че ще нощуват в къщите си в махалата. Те са придружавани от представители на правозащитна организация.  Събралите се протестиращи са опитали да пробият полицейската блокада, но са били спрени. Към момента е засилено полицейското присъствие в село Войводиново. Най-силно възмущение предизвиква жена с фотоапарат, която придружава циганите и говори на английски език, предава бТВ.  Пристигналите бяха категорични, че ще нощуват в къщите си. Тези, чиито постройки са бутнати, твърдят, че им е обещано да им осигурят фургони, ако се върнат. Те се заканиха с масови протести, ако бъдат изгонени отново от имотите си.  В късния следобед полицията и местната власт успяха да убедят циганите и правозащитната организация, която ги представлява, да напуснат под полицейски конвой Войводиново.  Хората от циганската махала останаха на улицата след като багерите събориха постройките им в началото на януари.  Това се случи след като двама младежи от махалата пребиха командос на Богоявление. В знак на подкрепа към пребития военнослужещ имаше протести на местните хора, както и на негови колеги от армията.  ", "date": "2019.02.09", "title": "Отново напрежение във Войводиново, циганите се връщат в махалата"}
{"url": "http://epicenter.bg/article/Meditsinski-turizam--Hilyadi-balgari-s-onkozabolyavaniya-otivat-da-se-lekuvat-v-Turtsiya--VIDEO-/174884/2/45", "text": "Всяка година хиляди българи с онкозаболявания избират да се лекуват в Турция на собствени разноски, предава бТВ.  Димитър Чакъров е пропътувал стотици километри от Габрово до Истанбул, защото само тук му дават надежда за живот. Той има рак на сливицата и са му казали, че в България няма как да му помогнат. В Турция е доволен от лекарската помощ и казва, че засега нещата вървят добре.  Там е за 9-и път. Подлага се на имуно- и химиотерапия. Казва, че е много скъпо и че е теглил заем, който после трябва да връща.  35% от чуждестранните пациенти в турска болница са българи. Те са най-често с онкологични заболявания.  Заради наплива от българи в болницата са наели и служители с български език, които да са в помощ на пациентите.  Рязко е скочил и броят на българските пациенти с трансплантация на костен мозък.  Само за миналата година у нас са регистрирани над 35 000 нови случая на болни от рак.  ", "date": "2019.02.09", "title": "Медицински туризъм: Хиляди българи с онкозаболявания отиват да се лекуват в Турция (ВИДЕО)"}
{"url": "http://epicenter.bg/article/Tsveta-Karayancheva--Kmetovete-da-napravyat-taka--che-obshtinite-im-da-badat-tsentar-na-turizma-/174886/2/0", "text": "Да възпитаваме така децата си, че като ги питаме в коя страна искат да живеят, работят и почиват, да казват – „Естествено, България“. Това каза председателят на 44-тото Народно събрание Цвета Караянчева на конференцията „Естествено в България – 2019 година на вътрешния туризъм“, предаде Агенция \"Фокус\".  „Поздравявам ви за това, че насочвате вниманието на българските граждани и си поставяте амбициозната цел 2019 г. да бъде година на вътрешния туризъм. През последните година българинът се отвори към света. Хиляди наши съграждани пътуват по съседните страни и по далечни дестинации, за да видят забележителности и да опознаят други обичаи, култури, да се забавляват\", заяви тя.  \"В същото време българинът трябва да преоткрие живописната родна природа, да се вгледа в очарованието на всяко кътче, да види разнообразието и богатството на България. Той трябва да се убеди, че и тук може да получи качествено обслужване, да се радва на пълноценен отдих, да посети културни обекти и природни феномени. Да знае, че си заслужава да прекара ваканцията у дома“, каза Караянчева и припомни думите на Иван Вазов в стихотворението „Отечество, любезно“: „У нас погледът открива все по-нови и по-нови красоти. Тук весели долини, там планини гиганти“.  По думите й запознаването с красотата на Родината е особено не само за развитието на този сектор от икономиката на страната, но и за възпитанието на младите хора. Тя припомни, че когато попитали създателят на организирания туризъм в България Алеко Константинов в коя страна би предпочел да живее, той отговорил: „България“.  „За мен е истинско удоволствие да бъда тук днес на тази конференция заедно с вас. Поздравявам всички участници, като пожелавам здраве и нови идеи. Бъдете креативни и търсете туристите. Предлагайте им нещо ново и интересно. Направете така, че вашите общини да бъдат центърът на туризма. Знам, че всички от вас се стремите към това“, обърна се към кметовете председателят на парламента.  Тя поясни, че от общата воля на законодателна, изпълнителна, местна власт и заетите в сектора на гражданите зависи развитието на този перспективен и приоритетен отрасъл на България.  „Отрасъл, който прави Родината ни разпознаваема, предпочитана и обичана дестинация от чуждите туристи. Най-убедителното доказателство за успехите, които постигаме е броят на чуждестранните туристи през миналата година. Над 9 млн., както каза министър Ангелкова, с което трябва да се поздравим и трябва да поздравим Министерство на туризма за усилията, които полага“, каза още Караянчева.  Тя допълни, че има определен напредък по отношение на целта, която се поставя, а именно да се превърне България в четирисезонна дестинация.  „Днешното събитие е прекрасна и ценна инициатива, защото тя ще ни запознае с добрите практики и постижения у нас. По този начин ще роди идеи и ще очертае нови възможности. Всички ние знаем, че притежаваме неповторимо и безценно богатство. Природните забележителности на България и нейната хилядолетна култура. Това е предпоставка за развитие на различни видове туризъм: културен, селски, екотуризъм, балнеолечебен, освен традиционните морски и зимен туризъм“, допълни още Караянчева.   ", "date": "2019.02.09", "title": "Цвета Караянчева: Кметовете да направят така, че общините им да бъдат център на туризма "}
{"url": "http://epicenter.bg/article/Lekarstvata-nyama-da-poskapvat-zaradi-novata-sistema-/174888/2/0", "text": "Няма да има поскъпване на лекарствата заради въвеждането на системата за верификация в аптеките, уверяват от Българския фармацевтичен съюз, предаде Дарик.  Председателят на Съюза професор Илко Гетов припомни, че системата на ценообразуване у нас е стриктно регламентирана и се контролира от държавата:    Фармацевтите обаче настояват за защитени аптеки, тъй като все още има населени места у нас, в които няма от къде да се закупят лекарства. Последните данни сочат, че около 3600 са работещите аптеки, като в 11 български общини няма аптеки, които да работят със Здравната каса.Проблем е и денонощното обслужване на пациентите в много от големите български градове.  „Системата на лекарствоснабдяването е част от националната ни сигурност и е време е да се помисли многопластово за тези обекти, които дават качество на живот. Смятаме, че трябва да се намерят пари за подкрепа на малките аптеки в населените места, които са труднодостъпни или отдалечени от големи центрове, където живеят нископлатени граждани. Всеки гражданин трябва да има еднакъв достъп до лекарства и фармацевтична услуга, включително и денонощна“, е мнението на председателя на БФС проф. Гетов.  Помощ за разкриване на аптеки може да дойде от държавата, общините или чрез публично-частно партньорство, чрез определени стимули от НЗОК, смятат от гилдията. От там все още очакват да бъде изработена национална аптечна карта, която да регламентира разкриването на аптеки чрез демографски и географски критерии.  От съюза напомнят, че въвеждането на директивата за фалшивите лекарствени продукти, е само едно от предизвикателствата пред гилдията. От там са изчислили, че допълнителните инвестиции за софтуер и електронен четец, ще струва на аптеките между 250 и 1500 лева .  В рамките на шест месеца всяка аптека в България ще трябва да разполага с четец и специален софтуер, с който да верифицира лекарството, което продава на пациента.  От гилдията признават, че текучеството на кадри е най-слабо в сравнение с останалите медицински специалисти у нас. Магистър-фармацевтите са 6 504, на средна възраст 48-55 години, като 80% от тях са жени.  Тази година домакин на Деня на съсловната организация на магистър-фармацевтите е Стара Загора.  ", "date": "2019.02.09", "title": "Лекарствата няма да поскъпват заради новата система "}
{"url": "http://epicenter.bg/article/Poslanikat-na-Venetsuela--Podkrepa-za-Guaydo-oznachava-da-ne-se-sablyudava-mezhdunarodnoto-pravo-/174891/2/0", "text": "В този момент да се подкрепи самопровъзгласилият се президент Хуан Гуайдо, това означава да не се съблюдават принципите на международното право, защото и друга държава може да изпадне в ситуация като нашата. Това заяви в ексклузивно интервю за предаването \"Офанзива с Любо Огнянов\" по Канал 3 Н. Пр. Ориета Капони, посланикът на Боливарската република Венецуела в България.  \"Преди всичко искам да отбележа, че международната общност е много по-голяма и многобройна, за да се говори само за САЩ и страните от ЕС. Страните, членки, които са в ООН, са 194, а подкрепилите Хуан Гуайдо са не повече от 50\", изтъкна Н. Пр. Ориета Капони и припомни, че България е закрила своето посолство в Каракас през 2012 г. \"по финансови причини, както обясниха\".  Тя посочи, че евентуална покана за посещение на президента Румен Радев е от компетенцията на правителството на Николас Мадуро.  Н. Пр. Ориета Капони изтъкна, че \"Венецуела не е на ръба на колапса, тя е икономика, която е затруднена, блокирана от Съединените щати. Счита се, че санкциите и блокадата - престъпни и незаконни, са стрували 35 милиарда долара на Венецуела.  Венецуела няма нужда от хуманитарна помощ, а има нужда да й върнат задържаните средства - около 1,6 милиарда евро само от Великобритания\", посочи Н. Пр. Ориета Капони.  Тя увери, че народът и армията са готови да защитят страната, и категорично заяви, че няма нито една чужда военна база в страната.  Запитана от водещия Любо Огнянов каква е средната месечна заплата в страната, тя избягна да споменава конкретни цифри: \"Заради икономическата война, санкциите на САЩ и Европа, логично е икономиката да е затруднена, както и заплатите. През 2018 г. правителството увеличи 5 пъти заплатата, а през януари бе увеличена с 30%.  Не мисля, че трябва само и единствено да се посочва колко долара е средната заплата, по-важното е с тях какво може да се купи. В нашата държава има субсидирани от правителството продукти, които се продават на ниски цени, на всеки 2 седмици се раздават на всички семейства продукти от първа необходимост\", каза Н. Пр. Ориета Капони.  \"Във Венецуела живеят над един милион европейци, не само италианци, но и испанци, португалци, и винаги нашата страна е приемала изключително гостоприемно хора от цял свят.  Във Венецуела имат инвестиции, фирми, не само италиански, Португалия и Испания, но и на Китай, на Русия, на Индия\", изброи посланикът на Венецуела.  ", "date": "2019.02.09", "title": "Посланикът на Венецуела: Подкрепа за Гуайдо означава да не се съблюдава международното право "}
{"url": "http://epicenter.bg/article/Elena-Poptodorova--Nyama-da-ima-voenen-sblasak-vav-Venetsuela--shte-nastapyat-vatreshni-sabitiya--VIDEO-/174893/2/48", "text": "Ако ме питате дали очаквам да настъпи военен сблъсък във Венецуела - не, няма да има и военна интервенция. Смятам, че няма да има. Чета, зная кой вещае такива прогнози, те са продиктувани от едната, бих я нарекла много крайна гледна точка - това, което Мадуро чрез своите защитници иска да внуши на света. Това заяви пред \"Офанзива с Любо Огнянов\" по Канал 3 дипломатът и политик Елена Поптодорова, бивш посланик на България във Вашингтон.  \"Това няма да се случи според мен, съвсем в други условия сме. По-скоро ще се разчита на този международен натиск, който нараства, и на вътрешната неудържимост - Мадуро буквално не може да удържи ситуацията у дома, така че смятам, че ще настъпят вътрешни събития. Да не забравяме и ролята на съседите, на латиноамериканските държави, която е много ярка поне от 2 години насам\", насочи вниманието Елена Поптодорова.  За сравнението с кризата във Венецуела с т. нар. Карибска криза от времето на Студената война, когато заради Куба САЩ и СССР са на ръба на ядрената война, тя изтъкна: \"Истината е, че само по спомени на съвременници зная за онзи период от време, може да се съди само по заключенията какво се е случило. Вярно е, че тогава светът е бил на прага на взрив, но също така е вярно, че светът това го е преодолял, тоест двете сили (САЩ и СССР) са го преодолели\", припомни Елена Поптодорова.  За кризата в една от най-богатите на природни богатства - петрол, злато, латиноамериканска страна, Елена Поптодорова върна лентата 20 г. назад, когато предшественикът на Мадуро - Уго Чавес, дойде на власт.  \"Беше такъв народен, публичен възторг, защото той обеща (и вярвам, искрено го е правил тогава), една нова държава, една нова Венецуела, една нова икономика върху приходите от петрола, един социализъм едва ли не невиждан засега другаде по света.  Като че ли оттогава започна началото на един необратим срив на държавата, най-напред икономически. С желанието си към такъв невиждан социализъм, най-напред с национализацията, със стремеж към социални придобивки, които не могат да издържат икономически, за борба с корупцията.  И каква стана тази борба с корупцията? Оказа се, че неговата дъщеря е с една много-много добра банкова сметка от това, което четох последно - 4 милиарда долара за една хубава млада дама\", припомни тя информации, публикувани в американски издания от Маями, за богатството на Мария Габриела, голямата дъщеря на починалия Уго Чавес.  Според Елена Поптодорова САЩ логично има своите интереси в района - \"да твърдим, че няма интереси, би било неграмотност.\"  \"Със сигурност това е усещане за свой регион, но нима други държави нямат същото усещане? Вероятно така става с големите държави, и аз бих искала България да гледа на държавите около себе си, на една-две особено, като на заден двор, но това не е по силите ни\", каза дипломатът.  \"Когато разполагаш с определен капацитет, това е първото изкушение, които идва наум. Вярно е, че нито една от тези държави в Латинска Америка, които бяха предмет на такъв интерес от страна на САЩ, не загуби суверенитет. Там по-скоро целта бе да има приятелски правителства, и това е може би по-рафинираният, по-умният подход. Където не става, очевидно се ползват и други средства - няма да сме наивни в тази посока\", анализира тя американската външна политика и методите й в Латинска Америка.  \"Но бедата с Венецуела, за разлика с Мексико, според мен, е че във Венецуела това е имплозия, експлозия навътре. Трябва да се отпуши\", прогнозира тя, като припомни, че \"процесът като постепенен, икономически и социален разпад върви още от времето на Чавес, но тази имплозия, за която говоря, тя се случва може би от 2 г.\"  За българската позиция и разнобоя между президента и правителството, дипломатът каза:  \"Казвам си, че никога нямаше да разговаряме по този въпрос, ако не се бе получил поредния сблъсък между двете институции. Иначе щеше да се вземе едно експертно решение, както се прави в много други случаи, щеше да се изрази позиция \"там където трябва\".  По думите й въпросът за позицията на Румен Радев \"трябва да бъде отправен най-напред към президента, който формулира позицията, и удивителното е, че той побърза да го направи публично, знаейки, че на следващия ден има съвет по сигурността. Значи имало е категорично желание да се открои, да бъде самостоятелен в позиция, която всъщност касае цялата държава, и непременно да бъде алтернативен, и тук използвам евфемизъм\", каза Елена Поптодорова.  Тя добави, че от чужбина само \"предишният президент на КГБ генерал Решетников похвали президента за позицията, която е заел, от другаде не чухме друга външна похвала\".  ", "date": "2019.02.09", "title": "Eлена Поптодорова: Няма да има военен сблъсък във Венецуела, ще настъпят вътрешни събития (ВИДЕО)"}
{"url": "http://epicenter.bg/article/Atanas-Zafirov--BSP-shte-specheli-evroizborite-s-6-ili-7-evrodeputati--VIDEO--/174894/2/48", "text": "Между 6 и 7 евродепутати от БСП, и спечелване на евроизборите. Такава прогноза за предстоящите през пролетта евроизбори направи в \"Офанзива с Любо Огнянов\" по Канал 3 Атанас Зафиров, член на ИБ на БСП.  \"С едно важно уточнение - честни, прозрачни избори\", добави той.  Той увери, че битката на БСП е да осигури честен изборен процес. \"Ние искаме да се спазва закона, и понеже там наистина има зацикляне в ЦИК, ние искаме да се спази закона. Той казва, Изборният кодекс, казва, че не по-рано от 3 месеца и не по-късно от един месец след изтичане на 5-годишния мандат на ЦИК, трябва да има нов състав - тоест до 2 седмици трябва да има нов състав\", посочи Атанас Зафиров.  \"Искаме да се спазват законите, защото утре някой друг орган - НС, ще прецени, че е достатъчно подготвен и няма нужда да бъде сменян\", добави той.  По думите му въвеждането на машинно гласуване \"наистина би ни позволило да отстраним едни от най-големите избирателни пороци - контролиран вот, манипулация на документи, две неща, които сме идентифицирали като проблеми\".  ", "date": "2019.02.09", "title": "Атанас Зафиров: БСП ще спечели евроизборите с 6 или 7 евродепутати (ВИДЕО) "}
