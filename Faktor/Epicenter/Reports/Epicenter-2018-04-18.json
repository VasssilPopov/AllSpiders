{"url": "http://epicenter.bg/article/Nedzhmi-Ali--Dnes-v-Evroparlamenta-glasuvahme-34-doklada-po-osvobozhdavane-ot-otgovornost-/152211/2/0", "text": "На 18 април 2018 г. по време на пленарна сесия на Европарламента в Страсбург след проведени дебати бе гласувано освобождаването от отговорност на Европейския парламент и на Агенциите на Европейския съюз за финансовата 2016 година. Докладчик от АЛДЕ по общо 34-те доклада беше българският евродепутат Неджми Али. Основният законодателен орган на Европейския съюз, както и останалите институции на Съюза, подлежи на строг контрол относно надеждността и точността на отчетите за всяка приключила финансова година, както и законосъобразността и редовността на свързаните с тях операции.   Този контрол преминава през няколко различни етапа: започвайки със заверяването на окончателните отчети от счетоводителя на Парламента; преминавайки през представяне на годишните доклади на вътрешния одитор и неговото становище относно системата за вътрешен контрол и завършвайки с оценката на административните и другите разходи от Европейската сметна палата. Съществен момент от работата по освобождаването от отговорност е съответната процедура, гласувана през месец март в Комисията по бюджетен контрол, където Неджми Али е координатор от АЛДЕ. Окончателното финализиране на освобождаването от отговорност завършва с решение на Парламента относно освобождаването от отговорност на председателя на Парламента, което приключи днес с гласуване в пленарна зала. 32-те децентрализирани агенции в рамките на Съюза осъществяват дейността си с усилията на над 10 300 служители и разполагат с годишен бюджет от близо 3.4 милиарда евро. От тези средства 2.4 милиарда евро се финансират от общия бюджет на Съюза, а около един милиард евро се осигуряват чрез събирането на такси и преки вноски. Агенциите на ЕС имат сериозно влияние върху политиките и вземането на решения, както и изпълнението на програми в много важни области за европейските граждани. Основните от тези области включват: здравеопазване, безопасност, сигурност, свобода и правосъдие, научни изследвания и промишлено развитие, икономически и парични въпроси, заетост и социален напредък. През разглежданата 2016 г. имаше увеличение както на бюджетите, така и на броя на служителите на част от агенциите, но основната причина е, че на тях им бяха поставени нови задачи, като следствие от предизвикателствата, пред които ЕС беше изправен през въпросната година. Това увеличение беше основно при агенциите, които работят в сферата на индустрията, изследванията и енергетиката, както и в сектора на гражданските свободи, правосъдието и вътрешните работи.    Въз основа на отчетите от проверките на Европейската сметна палата Европарламентът потвърди надеждността на отчетите на всички агенции. Същевременно, по отношение на законосъобразността и редовността на свързаните с тези отчети операции, се прие освобождаването от отговорност на всички агенции, като за само една от тях, а именно Европейската служба за подкрепа в областта на убежището (EASO) ще бъде проведено ново гласуване през месец октомври.", "date": "2018.04.18", "title": "Неджми Али: Днес в Европарламента гласувахме 34 доклада по освобождаване от отговорност "}
{"url": "http://epicenter.bg/article/Korneliya-Ninova-kam-deputatite--Da-se-otkazhem-ot-privilegiite--Narodat-ne-gi-priema/152125/2/0", "text": "Лидерът на БСП Корнелия Нинова поиска орязване на депутатските привилегии.   \" , заяви Нинова в силна реч пред парламента. Думите й предизвиката вълнение в залата. \"Това е справедливост, а не популизъм\", подчертаа тя. \"Това е самоосъзнаване. Народът не приема привилигированата класа\", заяви още тя, аргументираайки се с обиколките си из страната и реакциите на хората по места.   Нинова обяви, че БСП ще внесе промени в Правилника на Народното събрание, за да ореже привилегиите. Като аргумент соцлидерката посочи, че никой не почива, колкото народните представители у нас. \"Кой почива по 70 дни?\", възмути се Корнелия Нинова и попита дали миньорите по-малко се трудят, че почиват с 40 дни по-малко.   \"Малцина са в света държавите, които се променят. Но тези, които се променят, са водени от лидери.  , завърши речта си Нинова под бурните аплодисменти на депутатите.      ", "date": "2018.04.18", "title": "Корнелия Нинова към депутатите: Да се откажем от привилегиите!  Народът не ги приема"}
{"url": "http://epicenter.bg/article/Borisov-se-yadosa-i-naredi-na-ministrite--Otivate-pri-prezidenta-i-osvetyavate-obshtestvenite-porachki-/152133/2/0", "text": "Не искам да влизам в неговите войни, министрите да искат среща с него и да му представят какво правят по обществените поръчки.  Това заръча с гневен тон премиерът Бойко Борисов в началото на днешното правителствено заседание, коментирайки думите на президента Румен Радев.   Въпреки че се зарече да не отговаря на казаното от президента по време на публичната му лекция в УНСС в понеделник, Борисов заяви:    Не може за една бълха да горим целия юрган, заяви Борисов, визирайки проблеми, възникнали с първите санирани блокове, където имало малки по думите му течове. Не искам да влизам в неговите войни, каза още Борисов. Отивате при президента и му казвате: за когото смятате, че е на тъмно, вземаме прожектор и го осветяваме, заръча Борисов на министрите си.   Премиерът даде и още една задача за членовете на кабинета: Всички министри да проверят служителите си дали са си платили глобите към КАТ. \"Човек, който нарушава Закона за движение по пътищата и има няколко акта, не знам дали е добър служител. Следващата седмица искам да знам всеки колко служители има с актове. Същото се отнася и за областните управители\", заръча Бойко Борисов.", "date": "2018.04.18", "title": "Борисов се ядоса и нареди на министрите: Отивате при президента и осветявате обществените поръчки!"}
{"url": "http://epicenter.bg/article/Zaharieva-za-aresta-na-Desislava-Ivancheva--Malko-se-prehvarliha-granitsite-vchera-/152162/2/0", "text": "Вицепремиерът Екатерина Захариева критикува начина, по който вчера бе извършен ареста на кмета на \"Младост\" Десислава Иванчева.   Мисля, че малко се прехвърлиха границите вчера, не скри Захариева.   Иванчева и заместничката ѝ Биляна Петрова бяха задържани при зрелищна акция в центъра на столицата. Екатерина Захариева застана пред медиите след заседанието на кабинета. След елемента на критика, който прозвуча в думите й, Захариева продължи така: „Разбира се, от друга страна, всеки трябва да внимава какво прави и дали извършва престъпление.\"   \"Оттук нататък ще се направи анализ. Това беше акция. Тя винаги се прави доста тайно и много малко хора знаят. Неслучайно са специализирани структури. Така се прави, че да се запазят всички доказателства по време на процеса“, каза още вицепремиерът Екатерина Захариева. И подчерта, че вярва в презумпцията „невинен до доказване на противното“.  ", "date": "2018.04.18", "title": "Захариева критикува ареста на Десислава Иванчева: Малко се прехвърлиха границите вчера "}
{"url": "http://epicenter.bg/article/Tsirk-v-parlamenta--GERB-i-BSP-pred-boy-za-fanelki--iskat-ostavkata-na-Emil-Hristov/152180/2/0", "text": "Пред бой в парламента се нажежиха страстите между депутати от БСП и ГЕРБ заради хората с увреждания. Екшънът се разигра точно след края на пленарното заседание. Стана ясно, че Емил Христов не е допуснал десетина представители на хората с увреждания, участвали в протеста пред МС, предаде Канал 3.   Те искали да се срещнат с всички ПГ, но само от БСП откликнали и им уредили парламентарни пропуски. Охраната от НСО на входа обаче не ги пуснала с аргумента, че имат надписи на черните тениски \"Системата ни убива\" и това е реклама според правилата на Народното събрание.   Заради това близо двайсет минути Цветан Цветанов и Драгомир Стойнев си крещяха пред вратата на задния вход на парламента, а агитки депутати от двете партии се събраха покрай тях, в готовност да се бранят. Разправията продължи с многогласие и завърши с искане на оставката на зам.-председателя на НС Емил Христов от ГЕРБ.   Реплики току разменяха на висок глас Антон Кутев, Георги Гьоков, наред с Лъчезар Иванов, Александър Иванов и Данаил Кирилов от ГЕРБ покрай основните спорещи Стойнев и Цветанов. Обвинението спрямо Христов отправи първа Корнелия Нинова, която обаче не присъства на развихрилия се скандал между депутатите на двете партии по-късно.   Самият Христов съжали за случилото се и се извини, че в момента, в който е водил заседанието на парламента, е бил некоректно уведомен от Антон Кутев. Той се оправда, че е нямало как да се разконцентрира и да се занимае с такъв важен въпрос мимоходом, докато председателства. А нямало как да прекъсне заседанието.   \"На мен ми беше обяснено само за надписа, а не че имат пропуски\", разказа самият Емил Христов, след като преди него Стойнев се оплака на Цветанов, че всички са били записани като посетители и са имали временни пропуски. Христов ръководи Народното събрание, докато председателят Цвета Караянчева е на посещение в САЩ.   \"При цялото ми уважение към Вас, при това, което направихте днес, най-малкото е още утре да си депозирате оставката\", обърна се към Христов зам.-председателят на ПГ на \"БСП за България\" Драгомир Стойнев, след като секунда по-рано в диалога между самия Христов и Антон Кутев, социалистът очи в очи го предупреди, че ще му иска оставката.   Цветанов пък уточни, че веднага след като разбрал, хукнал навън да види хората, но си били тръгнали. В ръцете си той държеше черната тениска с \"рекламния надпис\", която му подарил Антон Кутев, но отказа да я покаже на медиите да я снимат. \"Смятате ли, че ние ще имаме интерес тези хора да не бъдат чути?!\", удиви се Цветанов пред обвиненията на социалистите. Той припомни, че на министерско ниво има работна група, която уточнява исканията на хората с уврежданията.   Шефът на депутатите от ГЕРБ упрекна социалистите, че случилото се е нарочно търсен инцидент за политическа употреба. Лидерът им сутринта каза, че е плакал за майка с дете с увреждане, а те ни ги допуснаха да влязат в парламента, възмути се после Жельо Бойчев.", "date": "2018.04.18", "title": "Цирк в парламента! ГЕРБ и БСП пред бой за фланелки, искат оставката на Емил Христов (видео)"}
{"url": "http://epicenter.bg/article/Uvelichavat-se-meditsinskite-izdeliya--za-koito-horata-s-uvrezhdaniya-poluchavat-pomosht-ot-darzhavata/152182/2/0", "text": "Три нови медицински изделия се включват в списъка с помощните средства, приспособления, съоръжения и медицински изделия, за купуването на които хората с увреждания ползват целева помощ от държавата. В него ще влязат вертикализаторите за деца е увреждания, детските рингови инвалидни колички и детските инвалидни колички. Това предвиждат промени в Правилника за прилагане на Закона за интеграция на хората с увреждания, които бяха одобрени от правителството, съобщи bTV.  С промените се въвежда изискването медицинските изделия по индивидуална мярка да бъдат изработвани по поръчка за конкретен пациент. По този начин ще се гарантира, че на правоимащите ще се предоставят медицински изделия, съобразени с техните индивидуални потребности.  Като цяло, с новите текстове се въвежда по-ефективен контрол и намаляване на административната тежест при предоставянето на помощни средства, приспособления, съоръжения и медицински изделия.  Променя се механизмът по предоставяне и изплащане на целеви помощи за купуване на медицински изделия и помощни средства.  Ще се преустанови практиката да се предоставят пари на ръка на правоимащите. Променя се и начинът за предоставяне и отчитане на изделията. По този начин ще бъдат ограничени възможностите за неизползване на финансови средства от бюджета по предназначение.  Хората с увреждания ще получават необходимата помощ и медицински изделия, без да се налага да посещават многократно дирекциите „Социално подпомагане“. Ще отпадне и необходимостта да предоставят отчетни документи за покупката на помощните средства.  Регламентира се и по-гъвкав механизъм за отчитане и заплащане на отпуснатите целеви помощи за реално предоставените медицински изделия и помощни средства. Оптимизират се и начините за осъществяване на контрол върху разходването на финансови средства, като същите ще се изплащат на доставчиците при реално предоставени изделия на нуждаещите се.  Месечните добавки за социална интеграция и целевата помощ ще се отпускат по настоящ, а не по постоянен адрес, както беше до сега. По този начин ще се създадат по-адекватни условия за достъп до подпомагане на хората с увреждания.", "date": "2018.04.18", "title": "Увеличават се медицинските изделия, за които хората с увреждания получават помощ от държавата"}
{"url": "http://epicenter.bg/article/Stanishev--Krayno-vreme-e-Albaniya-i-Makedoniya-da-zapochnat-pregovori-za-chlenstvo-v-ES/152184/2/0", "text": "„Препоръката на ЕК Албания да започне официални преговори с ЕС за присъединяване, както и подновяването на тази препоръка за Македония (след като й беше „отнета“ през последните години от мандата на Груевски) са добра новина и голям успех за страните, тъй като отразяват постигнатия от тях напредък. Това е добра новина и за България, тъй като ние сме изключително заинтересовани от стабилността и европейската интеграция на Балканите“. Това заяви лидерът на ПЕС и български евродепутат Сергей Станишев в Страсбург по повод годишните доклади на ЕК за напредъка на страните-кандидати за членство в ЕС. „Надявам се страните-членки на ЕС да одобрят това предложение възможно най-бързо. Премиерите от нашето политическо семейство категорично подкрепят този процес, защото това ще донесе по-голяма стабилност за региона. ПЕС винаги е подкрепял процеса на присъединяване на Западните Балкани и ще продължим да оказваме всякаква помощ и сътрудничество, защото знаем, че пътят е труден. Следващата стъпка в тази посока ще бъде срещата на премиерите на ПЕС и премиерите и социалистическите лидери от Западните Балкани в София на 16 май, преди разширената среща на Европейския съвет“, заяви още Станишев. „Започването на преговорите обаче неминуемо минава през разрешаването на натрупаните двустранни проблеми. Посланието на ЕС към страните е ясно – научете се да правите компромиси, защото ЕС функционира именно чрез постигането им. Изключително съм доволен от факта, че именно социалистически правителства възприемат този подход. Кабинетът на Зоран Заев в Македония подписа договор за добросъседство с България след близо 10 години протакане от страна на Груевски. Преговорите по спора за името с Гърция също напредват. В Албания социалистите начело с Еди Рама твърдо отстояват европейските ценности. Сигурен съм, че докато те са начело на своите страни, ще направят всичко възможно да изпълнят критериите. Диалогът между Сърбия и Косово остава един от най-сложните и най-важни проблеми в региона, но има и редица други. Те трябва да бъдат решени преди влизането в ЕС“, посочи лидерът на ПЕС. „Присъединяването към ЕС обаче не е лотария, от която Македония и Албания са спечелили. Те тепърва ще трябва да докажат, че изпълняват всички критерии за членство и тогава и само тогава могат да бъдат приети. ЕС обаче също трябва да демонстрира по-голяма ангажираност в региона и новата стратегия на Комисията е стъпка в тази посока – повече проекти и инициативи, повече свързаност, повече инвестиции. Специални адмирации заслужават усилията на Върховния представител на ЕС по въпросите на външната политика Федерика Могерини, която демонстрира стратегически подход и ангажираност с проблемите на региона“, добави още той. „По отношение на Турция мисля, че Комисията можеше да използва по-остър и категоричен тон, както направи ЕП. Наистина, по редица въпроси имаме нужда от стратегическо партньорство, но подкопаването на демокрацията и пренебрегването на човешките права в южната ни съседка не могат да останат без последствия. ЕС е преди всичко съюз на ценности и принципи, а с това поведение Турция продължава да се отдалечава от Общността с големи крачки“, категоричен е Станишев.  ", "date": "2018.04.18", "title": "Станишев: Крайно време е Албания и Македония да започнат преговори за членство в ЕС"}
{"url": "http://epicenter.bg/article/ABV--Lazha-e--che-nashi-strukturi-se-vrashtat-v-BSP/152187/2/0", "text": "От партия АБВ обясниха в съобщение до медиите, че БСП издирва официално отстранени от АБВ личности и шумно ги присъединява към редиците си. Те са отстранени от азбукарите поради незадоволителна работа, уточняват от формацията с лидер Константин Проданов.     „Във връзка с тиражираните в медиите спекулации от ръководството на БСП, заявяваме, че областната организация на АБВ-Благоевград, включително нашите представители в органите за местно самоуправление, са на мястото си и се намират в добра кондиция.   На 29 април предстои Областна конференция на АБВ-Благоевград, след която, на пресконференция, ще бъдат засегнати основни проблеми за региона. Намираме за странно, че в момент, в който страната ни, раздирана от крайна бедност и неравенства, се тресе от корупционни скандали и протести на онеправдани слоеве от обществото, ръководството на БСП прави своя първостепенна задача издирването на официално отстранени от АБВ поради незадоволителна работа личности и шумно ги присъединява към редиците си. Въпреки това желаем успех и вярваме, че те ще носят на БСП същите резултати, с каквито „радваха“ АБВ.   Целият този ПР трик обаче не се свежда единствено до един отстранен от партия АБВ член и приятелския му кръг. Би било само смешно ако е така. Тъжното е, че когато обществото има крещяща нужда от обединение на лявото, ръководството на  партията, която претендира за лидерска роля в този процес, превръща тази естествена обществена потребност в мишкуване и бракониерство на мъртъв дивеч.   Не така се променя статуквото! Не така се прави обединение! С мълчание по болните политически и обществени проблеми и автентичните леви каузи, още дълго ГЕРБ и сие ще безчинстват, а лявото у нас ще споделя нерадостната съдбата на левицата в държави като Чехия, Унгария, Полша, Франция, Италия…. А може би някой цели точно това?!   Ние от АБВ сме убедени, че хилядите честни и достойни социалисти, които винаги сме приемали като съмишленици и другари, не мислят така!“", "date": "2018.04.18", "title": "АБВ: Не е вярно, че наши структури се връщат в БСП"}
{"url": "http://epicenter.bg/article/10-chasa-razpitvat-kmetitsata-na--quot-Mladost-quot--v-Sportnata-palata--Bez-dostap-do-advokat--bez-toaletna-/152111/3/0", "text": "Кметът на столичния район \"Младост\" Десислава Иванчева, която зрелищно бе арестувана вчера, десет часа е разпитвана без да й се предостави достъп до адвокат. Без тоалетна. Това съобщи Нова телевизия, цитирайки адвокати.   \"Най-вероятно това ще се окаже много шум за нищо\". Това заяви за \"Здравей, България\" адвокатът Ирен Савова, която е защитник на заместник-кметицата на \"Младост\" Биляна Петрова, която бе арестувана във вторник заедно с Десислава Иванчева.  \"Клиентката ми смята, че това е начин да бъде отстранена г-жа Иванчева от поста\", коментира юристът.  \"Изключително унизителен беше начинът, по който се отнесоха към тях. Тези жени не бяха пили вода, не бяха ходили до тоалетна. Да отиде адвокат, за да им съдейства за най-елементарни нужди. През цялото време клиентката ми плачеше от унижение, от това, че има син и майка, която гледа. Беше в доста тежко състояние. Викана е била и Бърза помощ\", заяви тя и добави, че Петрова във всички случаи ще си търси правата.  \"Тревожно беше това, което видях, от гледна точка на тази показност, с която се случва. Доста са озадачаващите неща. В колата имаше множество кашони. Как уцелиха точно този с парите?\", попита тя.       В колата на Десислава Иванчева, която бе показно закопчана с белезници вчера по обед в центъра на София, бе намерена огромна сума във валута. Твърди се, че това е първата вноска от подкуп, който тя поискала от строителен предприемач. Късно снощи кметицата беше изведена от Министерството на младежта и спорта от полицейски автомобил.  По неофициални данни не 70, а 56 хиляди евро са намерени в колата на Иванчева. През повечето време тя не е имала достъп до своя адвокат, а разследващите са броили и описвали парите намерени при задържането на кметицата.   „За мен това е клопка. На заден багажник оставени ей така. Това ще се разследва тепърва кой ги е оставил. Едва в 17:00 имаме адвокат. Четири часа от 1 без 15 до 17 нямаше адвокат. Казаха, че нямам право на адвокат и направиха показно. 34 полицаи, 9 коли имаше”, каза кметицата на столичния район.    ", "date": "2018.04.18", "title": "10 часа разпитват кметицата на \"Младост\" в Спортната палата. Без достъп до адвокат, без тоалетна!"}
{"url": "http://epicenter.bg/article/Valentin-Zlatev--Ne-se-ochakva-povishenie-na-tsenite-na-gorivata/152150/4/0", "text": "Ясно и категорично искам да заявя, че ние ще настояваме за приемането на този закон (новият Закон за горивата - бел. ред.), защото обратното ни поставя в невъзможност да работим в България. Това каза пред журналисти председателят на Българската петролна и газова асоциация (БПГА) и генерален директор на \"Лукойл България\" Валентин Златев, предаде БТА.   „Ние ще искаме да се приеме в този вид, който е консенсусен за всички, но настояваме да има един закон, който да регулира пазара на горива, а не 14 както е сега, при които едните казват едно, а другите точно обратното“, коментира той.   От БПГА ще настояват да има и обществен орган, който да следи за изпълнението на закона. „Аз не искам да подхождам като някои други хора, които казват изключете земеделците от закона. Ние, ако започнем да приемаме съсловни закони, ще се върнем в 18 век, когато е имало такива закони, изключващи част от обществото, казвайки, че не трябва да ги спазва“, смята Златев.   По думите му този закон е в интерес и в ползва на държавата, с единствена цел тя да обезпечи постъпленията в бюджета и да има равнопоставеност на участниците на пазара и върховенство на закона.   Валентин Златев каза, че е новост за него, че изпълнителният директор на Българската петролна и газова асоциация Андрей Делчев участва в Консултативния съвет по законодателството в парламента (бел.ред. - проектозаконите, които са приети на първо четене, минават за становище през Консултативния съвет). Той добави, че ще говори с него и ще го помоли да не участва в дискусията заради конфликт на интереси.   „Има грешното разбиране, че Законът за горивата го внася, или настоява да бъде внесен, Българската петролна и газова асоциация (БПГА) и той е в наша ползва, което не е съвсем така“, коментира председателят на Асоциацията. Той каза още, че смята българската държава за партньор в бизнеса с горива и тя получава повече от 50% от приходите от продажба на горива във вид на данъци и такси. „Половината от цената, която всеки български гражданин плаща на бензинколонката, за да си купи, независимо дали е бензин или дизел, отива в държавния бюджет\", обясни Златев.   На въпрос защо законопроектът не срещна подкрепа от министрите, Златев отговори, че не смята така. „Не съм съгласен, че министрите са отхвърлили този закон, тъй като в продължение на две години имаше работна група, сформирана със заповед на министър-председателя Бойко Борисов, която работи по текстовете на този закон и той е подписан от представителите на всички министерства, съгласуван е“, каза Златаев и добави, че затова е нелогично да се заема друга позиция.   Според председателя на БПГА, ако Агенция \"Митници\" и НАП си вършеха добре работата, нямаше да има нужда от този закон. „Очевидно е, че има пропуски в държавата, очевидно е, както самото Министерство на финансите потвърждава, че почти 1 млрд. лв. не се събират годишно от акцизи и ДДС“, каза Златев.   Той добави, че са проведени няколко срещи със зърнопроизводителите и с депутатите, които внасят закона и е постигнат консенсус, който е добър и за представителите на бранша. Златев смята, че се говори популиситко, без да се познават добре текстовете на закона и според него той е написан в полза на бранша. „Досега българското законодателство не третира понятие различно от понятието бензиностанция. Тоест, не се признават ведомствени бензиностанции, наличие на всякакви други обекти. Тоест,всеки един държавен орган, който би решил да се разправя с тях, би могъл да ги затвори веднага“, каза той. Златев обясни още, че в новия закон това се поправя и е въведено понятието „вътрешен обект“, който дава право на зърнопроизводителите и селскостопанските производители да имат официално такива свои обекти, като те трябва да бъдат адресно регистрирани и да се измерват горивата, които са в тях, иначе се обезсмисляла идеята.   \"Няма прогнози за увеличаване на цените на горивата през летния сезон\", добави още директорът на \"Лукойл\". „Ние следваме международните пазари на петрола, има тенденция към леко покачване, но не мисля, че тя е бъде значителна“, коментира той. Златев добави, че всяка подобна политическа нестабилност като тази в Сирия се отразява на международните пазари. „Да се надяваме, че здравият разум ще победи и Сирия няма да поднася повече изненади\", каза Златев.   „Няма магическа пръчка, няма вариант, по който с един замах това да се случи. Очевидно, че ще бъде дълъг процес, в който и рафинериите ще произвеждат по технологични горива и двигателите на колите ще стават все по-технологични“, каза директорът на \"Лукойл\". По думите му в крайна сметка светът трябва да намери някаква алтернатива на горивата, произведени от нефт и това рано или късно ще се случи, но няма да е толкова бързо, колкото всички очакват.", "date": "2018.04.18", "title": "Валентин Златев: Не се очаква повишение на цените на горивата"}
{"url": "http://epicenter.bg/article/Kak-Lilyana-Pavlova-osiguri-BG-predsedatelstvo-s-turshii-i-klyuki-/152205/11/0", "text": "  Кулинар, поничка, тялото, тунинг, топигри. И европредседателство. Звучи ли ви логично? Само много голям майтапчия може да реши така да рекламира най-важното събитие за държавата тази година в изредените по-горе специализирани сайтове. А към тях трябва да добавим и продавалника olx.bg, както и dechica.com, dalivali.bg, missbloom.bg, cartoonnetwork.bg, secretzone.bg, vsickioferti.bg, forum.napravisam.bg, lifestyle.bg, ladyzone.bg и opoznai.bg.  Това не е фалшива новина. А горчивата истина, че във всички тях се наливат стотици хиляди, предвидени за популяризиране на българското председателство на Съвета на Европейския съюз.  Логиката е желязна: Докато се чудиш колко лева да поискаш за старата пералня, се информираш за неформалната среща по търговската политика на Европа. Докато търсиш да прочетеш върви ли магданоза и каква е цената на лещата, се обрамотяваш как са минали разговорите на най-високо европейско ниво за двойния стандарт на храните. Когато се наканиш да наблегнеш на трицепса във фитнеса - прочиташ какви европари ще похарчат държави от евросъюза за новата кохезионна политика, в частност, за строежа на нови спортни зали по цяла Европа.  И най-полезното - докато се чудиш коя е хитовата маркова чанта за сезона - гледаш аксесоарите на министър Павлова по снимките на десетките международни форуми, които провеждаме като домакини на СЕ на ЕС в НДК.  Гениално! Даже и на великия комбинатор Остап Бендер този избор едва ли би му хрумнал!  Иначе, заделените от джоба на българските и европейските данъкоплатци пари за отразяването на шестте месеца председателство -не са лоши. Става въпрос за 370 000 лева. Обществената поръчка за тяхното разпределяне и харчене е спечелена от консорциума ДЗЗД \"Медиа ЕС\", който представя списък от медии, на които се ангажира да подава информация за европредседателството. Всъщност състезанието е с един кон, защото другите участници в търга -\"Аргент 2002\" и \"АПРА\" са отстранени още в началото - не отговаряли на критерии.  Заданието на фирмата, спечелила обществената поръчка, е: \"да извърши медиа планиране по отношение на национални и регионални печатни и интернет медии, и социални мрежи; да подготви, организира и разпространи публикации и интернет банери и клипове, предоставени от възложителя, в национални и регионални печатни, интернет медии, и социални мрежи на база направеното медиа планиране; да предоставя контент анализи на публикациите за всеки месец\".  Много е интересно да прочетем в отчета как във въпросния контент анализ се обяснява мотивирано, че информация за председателството се преплита с готварски рецепти, клюки, тийнейджърски проблеми, прогноза за времето и тунинговането на коли. И в още куп медии, които са много любопитни, но нямат нищо общо с актуалните политически и обществени проблеми.  От консорциума, на когото министерството на Лиляна Павлова е поверило медийното отразяване на БГ председателството, няма шанс някой да научи по какъв принцип и критерии са разпределени сумите. Това било търговска тайна. На въпроса защо това са медиите, ведомството на Лиляна Павлова прехвърлят веднага топката в полето на мастития медиен посредник.  Без съмнение, удобно излизане от конфузната ситуация. Но това не спестява въпроса кой с кого и защо се подиграва като пласира новините за европредседателството като гарнитура на съвети как да си тунинговаме колата и тялото или клюки за чалга певици, омешани с най-новите диети.  Скандалът с раздадените милиони за медии няма да отшуми скоро. Защото ще бъде повод да се повдигне завесата за още много подобни обществени поръчки. Спечелени според партийни заслуги и изпълнени на ръба на закона. Накрая думата ще е на ОЛАФ. И ако Калфин ще заеме шефския пост там, да прегледа документите за търга още отсега.", "date": "2018.04.18", "title": "Как министерството на Лиляна Павлова осигури БГ председателство с туршии и клюки "}
{"url": "http://epicenter.bg/article/Stoyanka-Mutafova-predstavi-biografichnata-si-kniga-v-Pernik-/152130/6/0", "text": "При голям интерес примата на българския театър Стоянка Мутафова представи в Перник биографичната си книга \"Добър вечер, столетие мое!\".   Трябва да си роден комик, в противен случай ролята не се получава, сподели актрисата. По думите й комедия най-трудно се играе.   Тя разказа, че е станала артистка, въпреки настояването на баща й да бъде археолог и на майка й - пианистка.   Мутафова призна, че е влюбена във всички роли, които е изиграла. Голям сантимент театралната прима имала към ролята на Анна Андреевна от \"Ревизор\", за чието изпълнение популярният руски режисьор, актьор и сценарист Марк Захаров й се поклонил.   Малко късно ме откриха като драматична актриса, сподели още Мутафова. Тя съжалява, че не е успяла да изиграе майка Кураж.   Мутафова разказа и спомени от работата си с Георги Парцалев, Георги Калоянчев, Невена Коканова.   Източник: Новини.бг  ", "date": "2018.04.18", "title": "Стоянка Мутафова представи биографичната си книга в Перник "}
{"url": "http://epicenter.bg/article/Turski-iztrebiteli-sa-zasekli-helikoptera-na-gratskiya-premier-Aleksis-Tsipras/152146/7/51", "text": "По време на завръщането на гръцкия премиер Алексис Ципрас от остров Родос, два турски изтребителя са прелетели на около 6-7 километра от хеликоптера му, докато от турската командна кула са поискали от пилота да напусне, както те са казали, турското въздушно пространство. Той е игнорирал командата и е информирал министър-председателя и началника на Генералния щаб, които са били на борда, пише електронното издание на гръцкия вестник Protothema. Хеликптерът Chinook не е променил курса си, пише изданието и пилотите не са отговорили на турската провокация. Но малко по-късно турските ВВС са подновили провокативното си поведение с двойка F-16, вдигнати от военновъздушната база Даламан, които постоянно са пробвали да навлизат в гръцкото въздушно пространство. Гръцките ВВС са отговорили като са изпратили двойка свои изтребители, които да засекат турските F-16. Нарушението на гръцкото въздушно пространство се е случило, докато хеликоптерът Chinook, с премиера Ципрас на борда си, е летял от остров Ро до остров Родос. Турция разкритикува доклад за прогреса на Европейската комисия и обвини Европейския съюз, че „не желае да разбере трудностите“, с които се е сблъскала страната. В съобщението, публикувано от турското Министерство на външните работи, се казва още, че „скалите Кардак (на гръцки – островчетата Имия – бел. ред.), както териториалните води и въздушното пространство над тях са изключително под турски суверенитет“, пише в същото време електронното издание на гръцкия вестник Kathimerini, цитирано пак от Агенция Фокус. В изявлението Анкара обвинява Никозия за провалените преговори за разрешаване на кипърския въпрос, като твърди, че гръцките киприоти експлоатират членството на Република Кипър в ЕС. „Изявленията по кипърския въпрос в текста на доклада на Комисията не е нищо повече от преповтаряне на вече известните и базирани на грешни заключения, възгледи на ЕС по кипърския въпрос“, се казва в съобщението на турското МВнР.   „Тези изявления отразяват отношението на гърците киприоти, което е и основната причина за провала на преговорния процес и е пореден пример за експлоатиране на членството в ЕС от гърците киприоти в усилията им да вкарат процеса в задънена улица“, се добавя още там. Към момента няма отговор от Атина.", "date": "2018.04.18", "title": "Турски изтребители са засекли хеликоптера на гръцкия премиер Алексис Ципрас"}
{"url": "http://epicenter.bg/article/Shampionskata-kupa-na-Svetovnoto-po-voleybol-startira-obikolkata-si-iz-Balgariya-ot-Ministerski-savet-/152160/8/0", "text": "Днешното заседание на Министерски съвет започна с представянето на Шампионската купа на Световното първенство по волейбол пред премиера Бойко Борисов и министрите от кабинета. Това съобщиха от пресцентъра на министерството на младежта и спорта.  Президентът на Българската федерация по волейбол Данчо Лазаров и вицепрезидентът на Федерацията Любомир Ганев показаха за първи път купата, която ще спечели шампионът от Световното и изразиха благодарността си към министър-председателя за категоричната подкрепа за провеждането на най-големия шампионат, организиран в страната ни.  Общата сума на изплатените от кабинета средства за организацията на Световното в периода 2016-2018 г. е 5 000 000 долара. От своя страна, премиерът Борисов пожела успех на състезанието и изтъкна, че провеждането на шампионата в България е огромна реклама за страната ни.  София, Варна и Русе ще бъдат домакини на Световното първенство по волейбол за мъже през септември 2018-а година. Страната ни приема шампионата съвместно с Италия. България ще бъде домакин на две от групите в първата фаза и единия поток от втория етап на шампионата. Заключителните срещи от финалната шестица ще приеме Италия.  Предстои стартиране на “Tрофи тур” с купата в трите града домакини в България. Тя ще бъде показвана и на големи спортни събития. Купата тежи 9 килограма и е позлатена.  ", "date": "2018.04.18", "title": "Шампионската купа на Световното по волейбол стартира обиколката си из България от Министерски съвет "}
{"url": "http://epicenter.bg/article/Rachno-takan-kilim-ot-Balgariya-mozhe-da-krasi-semeyniya-dom-na-prints-Hari-i-Megan/152132/10/99", "text": "Ръчно тъкан килим от българския град Костандово може да краси семейния дом-дворец на бъдещите младоженци-принц Хари и Меган Маркъл. Това издадоха от фирмата „ Хемус“ в родопското градче, където повече от 20 години се изработват уникалните тъкани килими.   Такава е традицията в кралското семейство-един път оценили ръчните изделия на родопските килимарки - и бъдещите престолонаследници да се радват на изяществото и окраските на тежките килими, излезли изпод талантливите ръце на местните майсторки.   Надяваме се да получим поръчка за сватбения подарък на принц Хари и Меган, но с какви точно размери и дизайн ще бъде ръчно изработеният килим зависи от мястото, в което ще живеят, от интериора и т.н, коментира съуправителят на фирмата Надя Парпулова, пише \"Монитор\".   Сред „ВИП“-клиентите на българската фамилия Парпулови, прославили родното килимарство по света, са бившият британски министър-председател Тони Блеър; замъкът Алнуик, в който е заснета част от филма “Хари Потър”; музеят “Алберт” във Виена; стаята на цар Борис III в Рилския манастир.   Сред клиентите на цеха са британското кралско семейство, холандската кралица Беатрикс, внучката на Уинстън Чърчил – Джейн и Националната организация за запазване на културното наследство на Великобритания.   По-големият син на принцеса Даяна и принц Чарлз- принц Уилям и Кейт Мидълтън са се оженили върху пътека, изтъкана в България. Българските тъкачки са направили реплика на най-прочутия килим от библиотеката на кралица Виктория, който вече не съществува.   Тъкачницата в Костандово е изработила всички килими, с които е обзаведено любимото имение на английския престолонаследник в Уелс.   Родните тъкачки са известни с това, че изпълняват изключително сложни частни поръчки и са изработили за имението килим, който е точно копие на стенописите по един от таваните. Там са създали и килим за Британския музей в Лондон, който пресъздава цялата история на Албион.  ", "date": "2018.04.18", "title": "Ръчно тъкан килим от България може да краси семейния дом на принц Хари и Меган"}
{"url": "http://epicenter.bg/article/Proletna-krem-supa-s-kiselets/152156/9/92", "text": "5-6 картофа шепа киселец 1/2 л прясно мляко 1/2 пакетче краве масло 4 филии хляб 3-4 лъжици сметана    Обелените картофи се сваряват в подсолена вода. Пасират се. Готовото пюре се разрежда с млякото и водата от варенето. Прибавят се сметаната и ситно нарязаният и задушен в масло киселец.   В намазнен тиган се препича хлябът. Слага се по чинии и се залива с топлата супа. ", "date": "2018.04.18", "title": "Пролетна крем супа с киселец"}
{"url": "http://epicenter.bg/article/Veneta-Raykova-i-Tisho-se-sabraha-na-rozhdeniya-mu-den/152134/10/100", "text": "Венета Райкова и Тихомир се събраха, за да отпразнуват рождения ден на бизнесмена.   В началото на годината Райкова обяви, че след 13 години брак с Тишо се развеждат. Въпреки раздялата обаче, двамата поддържат приятелски отношения и често се събират. Те бяха заедно и на рождения ден на сина им Патрик през февруари. Венета сподели кадър, на който семейството хапва в италиански ресторант, а към снимката написа:  Когато обяви раздялата, Райкова коментира, че нито Тишо, нито тя имат нова любов в живота си. Наскоро по време на интервю с Благой Георгиев тя призна, че не е правила секс от Нова година.   Източник: Новини.бг", "date": "2018.04.18", "title": "Венета Райкова и Тишо се събраха на рождения му ден"}
{"url": "http://epicenter.bg/article/Karadaya--Reformite-iziskvat-nov-tip-upravlenie-i-formula-na-vlastta/152136/2/0", "text": "Визията за управление трябва да включва и цел на реформите. Този подход изисква нов тип управление и формула. Това заяви председателят на ДПС Мустафа Карадайъ в декларация от името на ПГ по повод новата парламентарна сесия.   \"Реалностите днес налагат бързо отвръщане пред безпомощното спотайване в очакване на следващия ден. Само така можем да имаме общи цели с общи усилия, както и необходимата политическа воля и кураж да ги постигаме“, каза още той.   \"Българските граждани очакват справяне с бедността, реформи в образованието, здравеопазването, социалната и пенсионната политика. Българските граждани очакват висок жизнен стандарт и качество на живот. Искат работни места, сигурност и стабилност, както и гарантиране на правата и свободите и достойнството на всеки един човек\", допълни Карадайъ.   \"Призоваваме за бързото решаване на проблемите на българите и за мястото на България в регионален и световен план. ПГ на ДПС като национално отговорна партия ще продължи да подкрепя всяко добро решение в тази връзка\", завърши Мустафа Карадайъ.", "date": "2018.04.18", "title": "Карадайъ: Реформите изискват нов тип управление и формула на властта"}
{"url": "http://epicenter.bg/article/Ekspert--Tryabva-da-ima-protses-na-ochistvane-v-tseliya-balgarski-politicheski-zhivot/152138/2/0", "text": "  СДС от партия се е превърнала в „частна фирма на Божидар Лукарски, чието председателство беше пагубно за СДС“, коментира в „Преди всички“ по БНР политологът Стойчо Стойчев.   Скандал и физически саморазправи провалиха вчерашното заседание на Националния съвет на СДС, което трябваше да вземе решение за политическото бъдеще на партията.   Вместо политически решения, включително за евентуално участие в консервативно-патриотичен съюз, за какъвто настояваше председателят на СДС Божидар Лукарски, се стигна до физически сблъсъци.   Трябва да има процес на очистване в целия български политически живот, каза още Стойчев. „ Като изключим факта, че по някакъв вид инерция СДС беше включено в обединителните процеси в т.нар. „старо дясно“ и успя с „Реформаторския блок“ да влезе в предишния управленски мандат, това само показва несъстоятелността на председателството в момента в СДС. Ако г-н Лукарски продължи да бъде председател на партията, нищо чудно тя да последва примера на ДЕОС и да се саморазпусне.    Аз смятам, че трябва да има някакъв процес на очистване, не просто вътре в тези партия, ами въобще в българския политически живот. Не е само СДС партията, която е до такава степен маргинализирана, че се е превърнала в клуб на някакви хора, които нямат практически никакво влияние в обществото“.   От „старото дясно“ от „Реформаторския блок“ в момента „Да, България“ като че ли е най-влиятелна, каза той и подчерта, че не трябва да се изключва и ДСБ.   Двете формации, както става ясно вървят към доста плътно обединение, може би и някакъв вид едносубектност в бъдеще, така че, може би стратегията е правилна, поне от гледна точка на това, че те останаха единствения жизнеспособен политически субект вдясно от ГЕРБ и като цяло в предлагането на политики, с които да се преодолеят клиентелистките и всякакви такива домодерни практики“. „ Докато има корупция, докато има брутални злоупотреби с власт, лява или дясна ще бъде тази корупция – няма никакво значение за българските граждани и за хората, които са субекти на това управление. Просто трябва да се изчистим, преди да можем да говорим за деление на принципна основа“, заключи той. Стойчев коментира още и вчерашния случай със задържането на кмета на „Младост“ Десислава Иванчева, като припомни и случая „Септември“. „ Безконтролността на правоприлагащите органи в България е толкова голяма, че тя позволява техните правомощия да бъдат абсолютно произволно използвани. Реално и правната система така е конструирана, че всеки може да бъде обвиняван за каквото си иска или оправдаван за каквото си иска . В рамките на този произвол, който според мен е абсолютно умишлено създаден, за да може хората, които държат властови позиции и ръководни позиции в прокуратурата, в съдебната власт и правоприлагащите органи да използват тези инструменти, за да реализират изцяло свои лични цели и целите на своите покровители и спонсори“.  ", "date": "2018.04.18", "title": "Експерт: Трябва да има процес на очистване в целия български политически живот"}
{"url": "http://epicenter.bg/article/Prokuraturata-na-izvanreden-brifing--Prokuror-Geshev/152139/2/0", "text": "Обвинението срещу кметицата на столичния район \"Младост\" Десислава Иванчева е за търговия с влияние. Това се разбра от извънреден брифинг на прокуратурата и КОНПИ. Иванчева бе задължана при зрелищна акция вчера по обяд пред Спортната палата. Досъдебното производство срещу нея било от месец февруари, а проверката - от декември, обясниха прокурорите. Инвеститор, българин, върнал се от чужбина, изнудван от Десислава Иванчева, се обърнал към разследващите. И така се разплел чорапът.   Методът на Иванчева - натиск, маскиран като борба за правата на хората, обясни ръководителят на Специализираната прокуратура Иван Гешев. \"В момента три лица се привличат в качество на обвиняеми за подкуп в особено големи размери, особено тежък случай. Това е обвинението спрямо кмета на „Младост“. Текат действия с 3 задържани лица, до момента бяха задържани за 24 часа по Закона за МВР. Наказанието за това престъпление е от 10 до 30 години, конфискация на част или на цялото имущество, лишаване от права\", обобщи в края на брифинга прокурор Иван Гешев. И веднага поясни: \"Това е работно обвинение, в рамките на досъдебното производство, са възможни и други обвинения, включително и организирана престъпна група и пране на пари.   Методът на Иванчева бил - да бави преписките, се разбра още в началото на пресконференцията на обвинението. При обиска в кабинета й в общината в \"Младост\" пили намерени много папки с преписки, обясни прокурор Гешев. По този начин били спирани дори инвеститори \"клас А\". Това е изнудване, стандартен подход в тази община. И в дома на кметицата бяха намерени такива преписки, продължи Гешев. Освен това се искало конкретните подобрителни дейности в квартала да се извършват от определена фирма. \"Под маската, че се борим за правата на хората, се оказва, че се преследват лични интереси. В дома на кметицата също бяха намерени такива преписки“, каза Иван Гешев. \"Дали някой е виновен или не, ще реши българският съд\", продължи обвинителят.   „Досъдебното производство касае множество сигнали от различен характер по отношение на неправомерни действия в „Младост“, в частност действията на кмета Иванчева“, каза прокурорът. „Събрахме информация за още едно лице - строителен предприемач, извършващ действия в „Младост“. Дълги години той е живял в чужбина и не възприема решаването на проблема с пари под масата“, продължи прокурор Иван Гешев.   \"Това е цялостната картина, а в частност - от човека, който и да е той, е имал заповед за изменение на устройствения план. Има процедура, формална, по която общината е длъжна да обяви на заинтересованите лица. Тя трае една седмица. Но в един момент се оказва, че седмицата минава, минава и година и започват разговори \"какво се случва\". Така се провеждат десетки срещи, на човекът му писва и пуска жалба. В един момент се свързват с него определени посредници, казват му, че кметицата е много възмутена от това, че той пише жалби и че затова проблемът му няма да се разреши. И така се стига до това, че цената е 20 евро на кв.м, общо - 250 хил. евро. Казано му е, че щом има инвестиционни намерения за около 49 хил. кв. м съвместната дейност трябва да продължи за цена около 1,1 млн. евро. В резултат на преговори цената е слязла до 500 хил. евро\", разказа хода на действията на правозащитните органи прокурор Гешев. \"Човекът осигурява сумата, защото иска да съдейства на държавата, иска нещо да се подобри. Храни стотици работници, на които не може да плаща, защото държавата му пречи\", продължи прокурор Иван Гешев. И добави: \"Определени нейни представители му пречат съзнателно, за да се чувстват добре те финансово.\" \"Това, че човекът съдейства е повод за гордост, означава, че не всичко е загубено\", бе неговият извод.   Иван Гешев каза още, че инвеститорът - свидетел, е дал показанията си пред съдия.   Отначало парите трябвало да бъдат предадени пред \"Хепи\", но после мястото на срещата се променила. \"Изнудваното лице предало подкупа на посредник, той отишъл при кметицата и заместничката й в кафене при \"Кристал\". Влез ли 20% от сумата, пиха кафе два часа и тръгнаха в различни посоки. Чакахме съзнателно, защото тогава щяхте да ни питате защо задържате невинна жена. Затова изчакахме Иванчева да си вземе парите. Задържаме т.нар. посредник и веднага се предприемат действия по спиране на колата на кметицата, защото не знаем какво ще се случи с парите. Не ние сме преценили кметицата на \"Младост\" откъде ще мине\", каза Гешев. Така той обясни защо арестът е бил извършен в центъра на София. Посредникът бил задържан в градинката при \"Кристал\". В посредника били намерени 14-те хиляди евро, които той взел от общия подкуп. Посредникът \"светна\" като коледна елха, всички \"светнаха\", обясни ситуацията на професионален жаргон Гешев.   Посредникът собственоръчно описа всичко, не сме използвали инквизиционни средства, каза пред медиите Гешев.   \"Лицата седяха с белезници, защото след като бяха въведени в Спортната палата с тях продължиха да се извършват действия - личен обиск и освидетелстване\", обясни прокурорът. „Парите бяха намерени в колата и описани банкнота по банкнота. Бяха с белезници, защото не трябваше да пипат нищо, за да се извърши освидетелстване“, каза той. \"На една от зам.-кметиците й стана лошо, извикахме линейка, защото спазваме правата на хората. Обадихме се на адвокати. Единият каза, че ще дойде когато има възможност. После реши да дава интервю, жив и здрав. После дойдоха още четирима адвокати“, каза Иван Гешев. Той бе категоричен, че правата на задържаните са спазени.  ", "date": "2018.04.18", "title": "Прокуратурата на извънреден брифинг! Гешев: Обвинението срещу Иванчева е за търговия с влияние!"}
{"url": "http://epicenter.bg/article/Dokomentirano-e-iztsyalo-protivopravnoto-povedenie-na-Ivancheva/152143/2/0", "text": "Кметицата на \"Младост\" Десислава Иванчева е поискала 500 хил. евро! Правила и отстъпки за за количество. Това заяви на извънредния брифинг на прокуратурата и КОНПИ в Съдебната палата шефът на Комисията за отнемане на незаконно придобито имущество (КОНПИ) Пламен Георгиев. Той коментира ареста на Иванчева вчера. Пламен Георгиев взе думата след председателя на специализираната прокуратура Иван Гешев. Документирано е изцяло противоправното поведение на Иванчева. \"Прокуратурата събра голям обем годни доказателства, които би трябвало да са достатъчни, за да формират убеждението на съда, че има престъпно деяние\", смята Георгиев.   \"Документирани са над 10 срещи. Има множество СРС-та\", каза Пламен Георгиев. Той посоче още, че Иванчева е изнудвала и други хора, за да правят дарения под формата на изграждане на детски площадки и осветление. \"Тя действаше много предпазливо, отлагаше, пазеше се в разговорите. Имаме документирани разговори между нея и посредниците\", каза още Пламен Георгиев.   Шефът на специализираната прокуратура прокурор Иван Гешев обясни процедурата по искането на подкупа. За това алармирал инвеститор, българин, който дълго живял в чужбина. Неговият \"смешен проблем\" бил свързан с етап от осъществяването на инвестицията, който обикновено отнемал една седмица, но Иванчева протакала нещата. \"Цената за решаване на смешния проблем на изнудваното лице е 20 евро на квадратен метър. Това са 250 хил. евро. Казано му е, че щом има инвестиционни намерения за около 49 хил. кв. м съвместната дейност трябва да продължи за цена около 1,1 млн. евро. В резултат на преговори цената е слязла до 500 хил. евро\", каза на брифинга Иван Гешев. „Не стъпвам само на показанията на свидетеля, а на много свидетели. И на неща, документирани със СРС-та“, посочи той. „Човекът осигурява сумата, защото иска да съдейства на държавата, иска нещо да се подобри. Храни стотици работници, на които не може да плаща, защото държавата му пречи“, заяви Иван Гешев. „Определени нейни представители му пречат съзнателно, за да се чувстват добре те финансово“, коментира прокурорът. „Това, че човекът съдейства е повод за гордост, означава, че не всичко е загубено“, бе изводът на прокурор Иван Гешев.  ", "date": "2018.04.18", "title": "Пламен Георгиев: Иванчева е поискала 500 хил. евро! Правила и отстъпки за количество"}
{"url": "http://epicenter.bg/article/Deset-ekipa-debneli-Ivancheva-/152144/2/0", "text": "Десет екипа дебнели кмета на \"Младост\" Десислава Иванчева, стана ясно на извънредния брифинг на специализираната прокуратура за ареста на Иванчева. От 6 ч сутринта всички стояли и чакали къде ще се състои срещата за подкупа. Институциите работеха в пълен синхрон, заявиха прокурорите.   \"Чакаме от 20 дни сумата от изнудването да се получи. Голяма част от нас не са се прибирали в домовете си. Организацията включва над 100 човека\", каза на брифинга в Съдебната палата ръководителят на Специализираната прокуратура Иван Гешев. И продължи, обръщайки се към журналистите: \"Всичко, което видяхте вчера - беше определена среща между кметицата, зам.-кмета, посредник, който е бивш кмет и лицето, което е изнудвано. Кметът определи къде ще бъде срещата, в центъра на София.\"   \"Изнудваното лице предаде сумата на посредника в едно кафе в близост. Той се свърза с кметицата и зам.-кметицата, отиде при тях, седнаха, пиха кафе 2 часа, взеха си парите. Той си взе 14 хил. евро от тези 70 хил., което е неговата част, въпреки, че беше заявил, че няма да вземе пари от кметицата\", коментира прокурор Гешев. \"Не ние сме преценили откъде ще мине кметицата, това си е неин избор. В момента, когато успяхме да я настигнем, наблизо вече чакаха следователи, химик, физик, фотограф\", добави той. И продължи: \"След като беше спряна, посредникът беше задържан в градинката на Кристал.\" В него били намерени 14 хил. евро, които са описани по номера.  ", "date": "2018.04.18", "title": "Десет екипа дебнели Иванчева! 20 дни чакали сумата от изнудването да се получи"}
{"url": "http://epicenter.bg/article/VMRO--Na-turski-da-se-reklamira-v-Turtsiya--shofyorski-izpiti-na-arabski-da-se-provezhdat-v-Siriya/152148/2/0", "text": "Недопустимо е в центъра на Пловдив – бъдещата европейска столица на културата и един от най-бързо развиващите се градове в България, казино да привлича клиенти с реклама на турски език. Ако искат да бъдат в унисон с Анадола и клиентите, на които разчитат от този регион, то нека да го правят там или в центъра на Истанбул, не в културния център на страната ни!   Тази своя позиция изрази народният представител от квотата на ВМРО в ПГ „Обединени патриоти“ и областен координатор на партията за Пловдив и региона Александър Сиди по повод провокативна реклама за хазарт на турски език на главната улица, на метри от общината.   Малкият билборд има надпис на английски, който обещава бонуси. Липсва обаче превод на български език. Това определено подразни пловдивската общественост и аз, като български народен представител от Пловдив, настоявам общинските власти да вземат мерки. Впечатлен съм от маркетинговата стратегия на този търговски обект в центъра на Европейската столица на Културата. Впечатлен съм от управителите, които явно са се обидили, че Filibe не попада в духовните граници, начертани в сърцето на Султана на Турция Ердоган, и са начертали нови. Нови, в които влиза и прекрасният и магичен БЪЛГАРСКИ град Пловдив, в който, поне доколкото знам, все още важат БЪЛГАРСКИТЕ закони. Също така напомням, че според Конституцията на Република България, официалният език в страната е българският.   В същото време двама представители на сирийската общност в България внесоха искане в транспортната комисия на парламента с настояване шофьорските изпити да могат да се провеждат и на арабски език. Даже няма да навлизам в подробности до какви катастрофални, в буквален и в преносен смисъл, последици ще доведе една такава промяна. Мотивите им най-вероятно са сходни с тези на собствениците на казиното – да го напишем на език, който се разбира от точно определени групи от хора, които обаче очевидно не искат да се интегрират, а просто да живеят по свои правила, нрави и порядки на територията на страната ни. Какво ще последва, ако всяка общност поиска да се говори и пише официално на техния език? Това е недопустимо и ние няма да разрешим подобни издевателства над родината ни.   Ето защо ние, Патриотите от ВМРО, и колегите ни в ПГ „Обединени патриоти“ отдавна говорим за законодателна защита на чистотата на българския език. Според готовия проект на Закона за чистотата на българския език, замяната на кирилицата с латиница или с други знаци се допуска по изключение или при необходимост за научни нужди, за нуждите на далекосъобщенията и други, предназначени за чужбина. И в двата случая с казиното и арабския език обаче нито едно от условията не е налице, казва още Сиди.", "date": "2018.04.18", "title": "ВМРО: На турски да се рекламира в Турция, шофьорски изпити на арабски да се провеждат в Сирия!"}
{"url": "http://epicenter.bg/article/Borisov-e-vazmuten-ot-chinovnicheskoto-otnoshenie-kam-horata-s-uvrezhdaniya/152149/2/0", "text": "В началото на заседанието на Министерския съвет премиерът Бойко Борисов се възмути от чиновническото бездушие. Оказа се, че министър-председателят гледал репортажа по Нова телевизия за майката на дете с увреждане, която емигрирала от България, защото не можела да се справи с бюрократщината.   В ефира Красимира Обретенова - майка на 16-годишната Пасионария,  заяви, че напуска България, за да осигури по-достоен живот за дъщеря си и за да не участва повече \"в издръжката на тази администрация”. Това бе поводът премиерът да нареди на социалното министерство да разбере какъв точно е случаят с детето от репортажа и виновните да бъдат уволнени.   \"Кой ненормален администратор кара родители на деца с увреждания да ходят напред-назад. Ако това е истина – този човек не просто да се уволни, а всичко там да изчистим. Ако е така, просто не знам какво трябва да направя. Малко човечност няма ли!? Какви са тези хора? Държавни пари и заплати взимат\", не скри възмущението си Бойко Борисов.   Родители на деца с увреждания излязоха на пореден протест. Т      ", "date": "2018.04.18", "title": "Борисов възмутен от чиновническо бездушие към 16-годишната Пасионария и майка й: Ревах като гледах!"}
{"url": "http://epicenter.bg/article/Britanskiyat-poslanik-v-Sofiya--Udarihme-Siriya--zashtoto-Rusiya-blokira-diplomatsiyata-/152152/2/0", "text": "Много хора гледат на Русия през розови очила, но не и ние – имаме прагматичен подход и сме съвсем трезви. Техните действия започват отдавна – те се намесват в Крим, в Черна гора, в избори, помагат на режима на Асад, извършват химически атаки. Това коментира в студиото на „Тази сутрин” по bTV британският посланик у нас Ема Хопкинс.  „Положихме много усилия в седмицата след атаката с нашите съюзници и сме уверени, че са използвани химически оръжия от режима на Асад – имаме оперативна информация, имаме доклади на открити източници, също СЗО (…) Русия използва 6 пъти своята възможност за вето в Съвета за сигурност през миналата година, не можем да ги държим отговорни по този начин и това беше последният ни опит да предотвратим хуманитарна катастрофа”, обясни тя.  По думите й ударът на САЩ, Великобритания и Франция не е предупреждение, а точно насочено действие срещу химическите войски на Асад. „Организацията за забрана на химическите оръжия и механизмът за съвместни разследвания установи, че Асад и неговият режим са виновни за 4 атаки, но през миналата година Русия прекрати разследването със своя механизъм за вето”, посочи още тя.  Хопкинс подчерта, че трите западни страни не целят ескалация на конфликта и не се месят в гражданската война и са преминали към военни действия, „за да спрем това, след като не успяхме да направи това през Съвета за сигурност”.  Тя беше категорична, че не може да се прави паралел между ситуацията в Сирия и тази в Ирак, когато се оказа, че западната военна кампания е била базирана на неверни сведения за оръжия за масово поразяване.  По темата „Скрипал” посланикът заяви, че до генералния секретар на НАТО са изпратени още доказателства за участието на Русия – включително и данни, че службите й през последните 10 години са работили по конкретен метод за използването на „Новичок” за ликвидиране на конкретни лица.  Хопкинс благодари на България за подкрепата, макар да отбеляза, че 28-те държави, които (за разлика от нас) изгониха руски дипломати „са приели тези доказателства и са взели мерки”.  „Експулсирането на руски дипломати е трудна тема, тя е много чувствителна. Не всяка държава би помогнала по един и същи начин. България за нас е много силен съюзник в НАТО и ЕС. България се намира на много важна геостратегическа позиция, не приемам, че България е сателит, ние много ценим нашето сътрудничество във военното дело и правоприлагането”, подчерта дипломатът.  По думите й ще се работи усилено това сътрудничество да продължи и след брекзит.", "date": "2018.04.18", "title": "Британският посланик в София: Ударихме Сирия, защото Русия блокира дипломацията "}
{"url": "http://epicenter.bg/article/Ministar-Nankov--Nie-sme-ot-svetlata--a-ne-ot-tamnata-strana---dori-i-tunelite-zapochnaha-da-/152154/2/0", "text": "Нормално е да поискаме среща с президента и в рамките на нашата компетентност да отговорим на неговите притеснения и да осветлим съответно политиките и темите, за които той говори, че има тъмнина и в които той лично е на тъмно. Това каза на брифинг в Министерския съвет министърът на регионалното развитие и благоустройството Николай Нанков.   „Беше цитиран и Гьоте, но той казва, че там, където има много светлина, се появяват и много сенки. Бъдете сигурни, че ние сме от светлата, а не от тъмната страна в случая, тъй като отдавна сме на сцената. Ще се изразя образно, че вече в нашите компетенции дори и тунелите започнаха да стават светли. Две от темите в компетенциите на МРРБ в лекцията на президента в УНСС бяха засегнати. Едната от тях е санирането, а другата – пътното строителство. Ще призова на среща с президента, ако той ни удостои с такава, да бъде осветлена и ясно и категорично да бъде заявена позиция така, както и колегите от БСП, критикувайки вече три години програмата, така и от него, програмата трябва ли да я има, или трябва да бъде спряна“, коментира Нанков.   Той уточни, че трябва да се разбере дали са „за“ или „против“ програмата, за да стане известна точната им позиция и МРРБ да предприеме действия.   „Може би ще приемем част от аргументите и евентуално трябва да дебатираме за нейното бъдеще, но да знаем точно какви са – критика с конкретни предложение или просто критика заради самата критика. Появи се една нотка да противопоставим политиката по саниране, жилищната политика като глобална тема на газификацията с публичен ресурс на частните домове. Това е една доста опасна тема. Бих призовал компетентния екип на президента Радев да бъде така добър да направи подобен сравнителен анализ между ползите между програмата за саниране и между газификацията на частните жилища с публичен ресурс. Това произлезе като съждение думите му“, каза още регионалният министър.", "date": "2018.04.18", "title": "Министър Нанков: Ние сме от светлата, а не от тъмната страна – дори и тунелите започнаха да "}
{"url": "http://epicenter.bg/article/Vizhte-resheniyata-na-pravitelstvoto-ot-dnes/152158/2/48", "text": "  Повечето млади хора смятат, че са материално задоволени, намират относително лесно работа, но повечето не работят по специалността си. Това са част от изводите в годишния доклад за младежта, разгледан на правителственото заседание. Докладът представя информация за социално-икономическото положение на младежите през 2016 г. и предприетите мерки за тяхното развитие от страна на държавните институции.   Информацията покрива деветте основни приоритетни области в Националната стратегия за младежта (2010-2020) и отчита изпълнението и напредъка в основни сфери, важни за живота на младите хора: заетост и безработица, образование, професионално ориентиране и реализация, гражданска активност, доброволчество, здравословен начин на живот, свободно време и др.   За изготвянето на доклада по поръчка на Министерството на младежта и спорта е реализирано специално национално представително социологическо проучване на тема ,,Установяване на ефекта от политиките за младежта върху младите хора в страната“, реализирано от изследователски център „Тренд“ през 2017 г. Проучването представя специфичните за младежката целева група проблеми, социално-икономическите реалности, начина на живот на младежите, както и техните виждания, нагласи и ценности, структурирани съобразно основните приоритетни области на действие по отношение на младежката общност в страната.   Въз основа на данните и представения анализ по отношение на отделните сфери от живота на българските младежи, се очертават следните основни изводи:   - над 70% от младите хора смятат, че средствата им са достатъчни за пълноценно хранене, закупуване на облекло, закупуване на обувки, заплащане на електрическа енергия и закупуване на лекарства; - 98% от българските младежи имат мобилни телефони, 87% притежават компютър, а 92 на сто имат достъп до интернет у дома; - над 50% от българските младежите смятат, че в населеното място, където живеят, получават добро образование, а над 60% заявяват, че има начини да разнообразяват ежедневието си; - работещите млади в по-голям дял са доволни от настоящата си работа. Основната причина за смяна на работното място се явява ниското заплащане – при 30% от младежите; - позитивна картина се отчита по отношение на оценката за намиране на работа. Близо 50% посочват, че са намерили лесно настоящата си работа. Това, което се отчита като негатив е, че 54% не работят по специалността си; - по отношение на здравословния начин на живот и практикуването на спорт са отчетени следните резултати – 32% е делът на младежите, които се занимават със спорт, а 66% - не. Тук оказва влияние типът населено място – в столицата и в областните градове фитнес залите са предпочитано място за спорт, докато в малките населени места и селата основно спортни дейности се извършват навън или у дома; - по отношение на гражданската активност и в частност участието на младежите в различни организации, данните са следните – 73% не членуват в такива организации, което представлява известно намаление, в сравнение с предишни години. Най-много са членуващите в спортни клубове (14,5%), следвани от младежите, участващи в благотворителни/хуманитарни организации. Близо 50% от българските младежи гласуват на изборите.     Правителството прие Конвергентната програма на България за периода 2018-2021 г. и актуализация за 2018 г. на Националната програма за реформи.   Конвергентната програма се изготвя ежегодно, в съответствие с правилата на Пакта за стабилност и растеж на ЕС за координация на националните бюджетни политики на държавите членки, и очертава прилаганите ключови политики за поддържане на макроикономическата, финансовата и фискалната стабилност на страната. Разработването на Конвергентната програма следва графика на т. нар. Европейски семестър – инициативата за предварителна координация на икономическите политики в ЕС.   Одобрената Програма е структурирана в седем части. Първата представя общата рамка на правителствените икономически политики и цели. Във втората част е анализирано икономическото развитие на страната по отношение на ключовите макроикономически показатели, като е представена и прогноза за тяхното развитие. Третата част съдържа описание на стратегическите цели на фискалната политика по отношение на бюджетния баланс и правителствения дълг. В четвъртата част е направен анализ на чувствителността на прогнозите в основния макроикономически сценарий, като e разработен алтернативен сценарий. Част пета и част шеста на Програмата са посветени на устойчивостта и качеството на публичните финанси, а седмата прави преглед на институционалните характеристики на публичните финанси в България – бюджетни процедури и национални бюджетни правила.   В Конвергентната програма са отразени приоритетите на правителството за придържане към фискална политика, осигуряваща дългосрочна устойчивост на публичните финанси и ефективно насочване на публичните разходи към дейности, които ускоряват икономическия растеж. Фискалните цели в средносрочен план остават насочени към запазване на устойчивостта на бюджетната рамка в контекста на ангажиментите на страната по линия на Пакта за стабилност и растеж. Важен аспект от стратегическите политики са повишаване на производителността и конкурентоспособността на икономиката за постигане на балансиран растеж, устойчива конвергенция и подобряване на благосъстоянието в дългосрочен план. Правителството ще продължи политиките за повишаване на събираемостта на данъците, борбата със сенчестата икономика и недекларирания труд.   Актуализацията за 2018 г. на Националната програма за реформи (НПР) е изготвена в изпълнение на Стратегия „Европа 2020“ и в рамките на засиленото наблюдение на икономическите политики в ЕС. Националният доклад за България за 2018 година, заедно с документите, поставящи началото на Европейския семестър, послужиха като отправна точка при настоящата актуализация на НПР. Макроикономическите дисбаланси вече не се оценяват като прекомерни, за което спомага както благоприятната икономическа ситуация, така и постигнатата стабилност на финансовия сектор и възстановяването на пазара на труда.   Програмата се фокусира върху изпълнението на мерките, адресиращи специфичните препоръки на Съвета от 2017 година. В документа е представен и преглед на напредъка в изпълнението на националните цели по Стратегия „Европа 2020“, както и комплекс от мерки в области на политики, допринасящи за подобряване на бизнес средата. В програмата са включени и проектите, финансирани по Програмата за подкрепа на структурни реформи на ЕК, определени през 2017 година от Министерския съвет за приоритетни. Актуализацията на НПР за 2018 година е разработена в съответствие с приоритетите за управление на правителството (2017-2021 г.), с Конвергентната програма на Република България (2018-2021 г.) и със Средносрочната бюджетна прогноза за периода 2019-2021 г.     Правителството одобри 13 национални програми, които ще осигурят допълнително финансиране през 2018 г. на политики и мерки за равен достъп до качествено образование. Три от тях са нови - „Заедно за всяко дете“, „С грижа за всеки ученик“ и „Оптимизиране на вътрешната структура на персонала в институциите от системата на предучилищното и училищното образование“. Прилагането на националните програми е обезпечено с 63,43 милиона лева.   Програмата „Заедно за всяко дете“ е насочена към повишаване на ефективността в работата на институциите по обхващане и задържане в образователната система на деца и ученици в задължителна предучилищна и училищна възраст. Програмата цели също така и подобряване на достъпа до предучилищно и училищно образование и качеството му чрез създаване и поддържане на благоприятна образователна среда за стимулиране и устойчиво образователно развитие. Бюджетът по програмата е 450 хиляди лева за учебната 2018/2019 година.   По програма „С грижа за всеки ученик“ с бюджет два милиона лв. ще се работи за повишаване нивото на постиженията по общообразователната подготовка на учениците от прогимназиалния етап на основната образователна степен. Ще се осигурят допълнителни възможности за обучение на учениците, които срещат трудности при постигане на очакваните резултати от обучението и се нуждаят от диференциран или индивидуален подход, съобразени със спецификата на учебния предмет.   Нова е и програмата „Оптимизиране на вътрешната структура на персонала в институциите от системата на предучилищното и училищното образование“, която е с бюджет от 28 милиона лева. Тя е насочена към повишаване ефективността на публичните разходи за образование чрез оптимизиране на вътрешната структура на персонала в институциите от системата на предучилищното и училищното образование.   Разширява се обхватът на НП „Осигуряване на съвременна образователна среда“, с бюджет 9,23 милиона лв., в която са разработени три нови модула: „Музеите като образователна среда“, който цели създаване на по-интересна и привлекателна среда в училищата; „Оценяване и одобряване на проекти на познавателни книжки, учебници и учебни комплекти“ за осигуряване на равен достъп до качествено предучилищно и училищно образование, чрез професионално и обективно оценяване на проектите на познавателни книжки, учебници и учебни комплекти; „Осигуряване на ученически шкафчета“ за модернизиране на образователната среда чрез закупуване на шкафчета, в които учениците да държат своите учебници и учебни помагала, с цел олекотяване на ученическите им раници.   Ще продължи и финансирането по десетте национални програми, действали през предходната година. Сред тях са националните програми „Система за национално стандартизирано външно оценяване“ - 4,2 милиона лв., „Ученически олимпиади и състезания“ - три милиона лв., „Развитие на системата на предучилищното образование“ - 400 хиляди лв., „Обучение за ИТ кариера“ - 400 хиляди лв., „Информационни и комуникационни технологии (ИКТ) в системата на предучилищното и училищното образование“ - десет милиона лв., „Квалификация“ (позната досега като „Развитие на педагогическите специалисти“) - 800 хиляди лв., „Създаване на достъпна архитектурна среда и сигурност в училище“ – 1,45 милиона лв., „Роден език и култура зад граница“ – 1,5 милиона лв., и „Без свободен час“ - два милиона лв.   Продължава и осигуряването на съвременни информационни и комуникационни технологии и внедряване на иновативни методи на обучение в училища и детски градини, изграждането на рампи и платформи за хора с увреждания, подходящи санитарни помещения, както и разширяване на видеонаблюдението. Обезпечават се средствата за подобряване на условията за експериментална работа по природни науки чрез оборудване на лаборатории, модернизиране на професионалното образование и осигуряване на целодневно обучение на учениците. Гарантират се инвестициите в обучение на талантливи ученици, които участват в национални и международни олимпиади и състезания.     Правителството прие отчета за изпълнението на Националната стратегия за превенция и противодействие на корупцията и за дейността на Националния съвет по антикорупционни политики до януари 2018 г. По Националната стратегия са изпълнени съществени мерки от законодателен характер. Бяха приети антикорупционният закон, чрез който се създаде единен антикорупционен орган, промени в НПК с цел повишаване на бързината и ефективността на наказателното преследване на корупцията по високите етажи чрез преминаване на делата към специализирания съд и прокуратура, а измененията в Закона за администрацията засилиха правомощията и капацитета на инспекторатите, както и тяхната институционална независимост.   Сред въведените мерки са разширяването на кръга от лица, заемащи висши държавни длъжности, които ще подлежат на контрол, и на обстоятелствата, които ще се декларират. Предстои изработване на стратегия за създаването на централизиран регистър на административнонаказателните производства като мярка за превенция и противодействие на корупцията сред контролните органи и създаване на единна входна точка за всички сигнали и жалби на граждани срещу действия на администрацията. Друга мярка, по която работят министерствата, е премахването на празноти в законодателството при административните наказания, с цел недопускане на корупционни практики.   За повишаване на професионалната квалификация в борбата с корупционните престъпления в периода 2016-2017 г. Националният институт на правосъдието е провел обучения на 1004 магистрати и разследващи органи, а Прокуратурата – 23 вътрешноведомствени обучения на прокурори от цялата страна.   Решенията, приемани от Националния съвет по антикорупционни политики, са свързани с включване в новите правила за етично поведение на държавните служители на разработените общи стандарти по отношение на проверки за почтеност/интегритет в администрацията, което обвързва с носене на дисциплинарна отговорност; разработването на унифицирани насоки за съставяне на антикорупционни планове по министерства – подход, посочен като добра практика в последния доклад на Европейската комисия по Механизма за сътрудничество и проверка, и др.   Прието беше и решение представители на Прокуратурата, Върховния касационен съд, Министерството на правосъдието и секретариатът на Националния съвет по антикорупционни политика да изработят правила и стандарти за оповестяване на обобщена информация за делата за корупционни престъпления по високите етажи на властта, при спазване на правилата за работа със законово защитена информация и презумпцията за невиновност. Информацията ще бъде предоставена по достъпен начин чрез сайта на Националния съвет. В момента се търси технологично решение за това, тъй като създаденият през 2005 г. сайт е с ограничени функционалности.   Съюзът на слепите в България и сдружение „Асоциация на родителите на деца с нарушено зрение“ са признати за национално представителни организации   Правителството прие решение за признаване на Съюза на слепите в България и на сдружение „Асоциация на родителите на деца с нарушено зрение“ за представителни организации на национално равнище в Националния съвет за интеграция на хората с увреждания за срок от три години. Целите и дейността на Съюза и на Асоциацията са свързани с гарантиране на правата, подобряване начина на живот и социалното включване на хората с увреждания в обществото. Те отговарят и на критериите за членство в Националния съвет, който е консултативен орган към правителството.   Съветът изразява становища по нормативни и стратегически документи, с което допринася за изпълнението на държавната политика за интеграция на хората с увреждания и за усъвършенстване на нормативната база.     Правителството одобри 11 319 125 лв. допълнителни трансфери по бюджетите на общините. Средствата са предвидени в бюджета на МОН за възстановяване на транспортните разходи или разходите за наем на педагогическите специалисти в детските градини и училищата, когато работят извън населеното място, в което живеят. Те се отпускат според изготвена и предоставена от кметовете на общини информация. В рамките на един и същи период на учителите могат да бъдат възстановявани извършените разходи или за транспорт, или за наем по месторабота.     Правителството ще приключи с приятелско споразумение дело пред Европейския съд по правата на човека, образувано по жалбата на Петя Пиличева срещу България. То е заради нарушени права на справедлив съдебен процес и на ефективни правни средства за защита. Причината е неизпълнение от страна на НОИ на съдебно решение, с което институтът е бил осъден да заплати на жалбоподателката обезщетение за претърпени имуществени вреди и за разноски по съответното дело. НОИ заплатил само дължимата сума за обезщетение и въпреки издадения изпълнителен иск, Петя Пиличева не успяла да получи дължимата й сума за разноски. Правителството признава извършеното нарушение и приема да изплати предложените от ЕСПЧ 600 евро за претърпени вреди и направени разходи и разноски, с което се слага край на делото.   Министерският съвет ще изплати общо 927 400 лв. обезщетения в изпълнение на пет решения на ЕСПЧ. Казусът по делото „Ченгелян и други срещу България” е свързан с невъзможността на жалбоподателите да влязат във владение на реституирана сграда в Пловдив, обявена за паметник на културата. Присъденото от ЕСПЧ обезщетение за имуществени вреди е в размер на 462 000 евро и 675 евро за разноски по делото.   За лоши хигиенни условия в затворническото общежитие в Кремиковци ЕСПЧ е присъдил обезщетение за претърпени неимуществени вреди от 3000 евро и 767 евро за разноски по делото „Христосков срещу България“.   ЕСПЧ е приел, че по случай с жалбата на бивш полицейски служител („Йончев срещу България“) властите не са изпълнили задължение да осигурят ефективна и предвидима процедура, в която той да получи пълна информация за психологическите му оценки. Присъдено му е обезщетение от 3930 евро за неимуществени вреди и за разноски.   По жалбата на родители на три деца, иракски граждани, за лоши условия в мястото на задържането им след незаконен опит за преминаване на границата, ЕСПЧ посочва, че към момента на задържането България не е била поставена пред екстремни затруднения в справянето с имиграционната вълна. С този аргумент съдът присъжда обезщетение за неимуществени вреди в размер на 600 евро за всеки от тримата непълнолетни и общо 1000 евро за разноски по делото „С. Ф. срещу България“. По делото „Фъртунова срещу България“, образувано заради невъзможност за обжалване към онзи момент на наложена по Закона за движение по пътищата глоба в размер на 30 лв., ЕСПЧ не присъжда обезщетение, а само изплащане на 1000 евро разноски по делото. Необжалваемият минимум на санкциите е отменен от Конституционния съд през 2012 г.     От списъка на предвидените за отчуждаване имоти за модернизация на пътя „Калотина - Софийски околовръстен път“ се изключва имот – частна собственост, в землището на Драгоман, тъй като не засяга трасето на пътя.   С одобрената промяна в РМС 55/2016 се отстранява и допуснато несъответствие в приложението към т. 1 на отчуждителния акт по отношение на имот – частна собственост, намиращ се в землището на с. Алдомировци, като се намалява размерът на засегната площ от имота и на определеното в отчуждителния акт парично обезщетение.     Правителството даде съгласието си Грузия да открие почетно консулство в Благоевград с консулски окръг, обхващащ територията на областите Благоевград, Перник, Кюстендил и Пловдив, и да назначи за почетен консул българския гражданин Юлий Нушев.   Мотивите на грузинската страна за откриване на консулство са свързани с допълнителната възможност за защита на интересите на грузинските граждани, които постоянно живеят в България, и на тези, които се намират на краткосрочно посещение у нас. Решението ще допринесе и за активизирането на икономическите, културните, научно-образователните и туристическите връзки между двете държави. Юлий Нушев е управител и председател на борда на дружество, чийто предмет на дейност е предоставяне на телекомуникационни услуги.     Министерският съвет предлага на Народното събрание да ратифицира подписаното през март т. г. Споразумение за предоставяне на помощни услуги при изпълнение на проекти между Министерството на околната среда и водите и Европейската банка за възстановяване и развитие (ЕБВР). Споразумението е сключено в изпълнение на Меморандума за разбирателство между българското правителство и ЕБВР за партньорство и подкрепа в усвояването на европейските структурни и инвестиционни фондове.   Документът предвижда МОСВ да получи от ЕБВР консултантски услуги в подкрепа изготвянето на актуализация на предварителна оценка на финансови инструменти и инвестиционна стратегия за финансови инструменти по Оперативна програма „Околна среда“. Целта му е да осигури по-широк кръг от възможности за финансиране, включително анализ на възникнали промени в пазарните условия и публични инвестиционни нужди след 2014 г., по отношение прилагането на финансови инструменти по ОПОС 2014-2020 г. В резултат от споразумението ще се проучи възможността за изготвяне на инвестиционна стратегия по приоритетна ос 5 „Подобряване качеството на атмосферния въздух“ и ще се актуализират инвестиционните стратегии по приоритетни оси „Води“ и „Отпадъци“. Така ще се подпомогнат усилията на страната за насърчаване участието на инвеститори и финансови институции от частния сектор в екологични проекти.     С три години ще бъде удължен срокът на действие на подписаното през 2013 г. споразумение за сътрудничество между Държавната агенция „Архиви“ и „Яд Вашем“ – Мемориал на жертвите на Холокоста и героизма, който изтича през м. март 2018 г.   Споразумението насърчава установяването, проучването и обмена на архивни документи с информация за Холокоста. Според клаузите му, ДАА ще предостави дигитални копия на 300 000 страници от архивни документи. Удължаването на срока ще позволи завършването на този процес и представлява възможност за по-нататъшно партньорство за осъществяване на съвместни проекти, свързани с историята на двете страни и нации.     Правителството одобри българските позиции за неформалните заседания на министрите по енергетика и по здравеопазване, които ще се проведат в София през април.   България подкрепя визията за постигане на баланс между конкурентоспособност, сигурност на енергийните доставки и устойчивост на околната среда. Страната ни приветства предвидената гъвкавост при прилагането на политиките за възобновяема енергия и енергийна ефективност с оглед на възможността държавите-членки да определят самостоятелно националните си цели, избирайки най-подходящите и разходоефективни мерки според националните си специфики, се посочва в позицията за Съвета по енергетика. На срещата на 18 и 19 април ще бъдат разгледани въпроси, свързани с темата „Устойчив Енергиен съюз с ориентирана към бъдещето политика по въпросите на климата“. Дискусиите ще бъдат разделени в три работни сесии – декарбонизацията на икономиката, управлението на Енергийния съюз и Агенцията за сътрудничество между енергийните регулатори (АСЕР).   Неформалният Съвет по заетост, социална политика, здравеопазване и потребителски въпроси ще заседава във формат „Здравеопазване“ на 22 и 23 април. Една от водещите теми, предвидени за обсъждане, е за предизвикателствата пред политиката на ЕС в областта на храненето. Дискусиите обхващат голям кръг от въпроси, свързани с подобряване състава на хранителните продукти, здравословното хранене, информиране на потребителите, прекратяване на тенденцията към увеличаване на наднорменото тегло сред децата и справяне с хроничните незаразни болести. Ще бъде обсъдена и темата за ефективността, наличността и достъпността на лекарствените продукти.     Правителството предлага на Президента на Република България да издаде указ, с който да утвърди длъжностите във военните прокуратури, изискващи висши военни звания. Предложението предвижда за административен ръководител – военно-апелативен прокурор на Военно-апелативната прокуратура да бъде назначаван бригаден генерал.   В мотивите се посочва, че административният ръководител на ВАП е най-висшата длъжност в системата на военните прокуратури в България и предвид особената важност на длъжността е целесъобразно тя да бъде определена за заемане от офицер с висше военно звание. Кабинетът предлага също така сегашният административен ръководител на ВАП и военно-апелативен прокурор полк. Веселин Стоев да бъде удостоен със званието бригаден генерал.     Правителството одобри становище по конституционно дело №2 за 2018 г., образувано по искане на Върховния касационен съд за установяване на противоконституционност на чл. 230 от Закона за съдебната власт. Разпоредбата се отнася до временното отстраняване от длъжност на съдия, прокурор или следовател, привлечен като обвиняем за умишлено престъпление от общ характер. В становището правителството излага аргументи за неоснователност на искането и изразява мнение, че то следва да бъде отхвърлено.     Министерският съвет одобри средносрочната бюджетна прогноза за периода 2019-2021 година. С документа се залагат средносрочните цели на фискалната политика, обвързани със заложените в Закона за публичните финанси правила, ограничения и основни принципи за управление на публичните финанси, като се определят и таваните на разходите по отделни първостепенни разпоредители с бюджет и на бюджетните взаимоотношения за следващите три години.   Средносрочната бюджетна прогноза съдържа изискваната съгласно Закона за публичните финанси съпоставка на макроикономическата прогноза на Министерството на финансите с тази на ЕК. Включена е и съпоставка на прогнозата на Министерството на финансите с прогнозата на ЕК по отношение на показателите на сектор „Държавно управление“. Макроикономическата прогноза се базира на допусканията за основни показатели на външната среда на Европейската комисия, Световната банка, Международния валутен фонд и Министерството на финансите, актуални към месец март 2018 година.   Средносрочната перспектива се обвързва със заложения приоритет за запазване на стабилността на публичните финанси и се изразява в следване на вече определените фискални цели за продължаване на фискалната консолидация и придържане на близка до балансирана позиция на бюджетното салдо в средносрочен хоризонт. В бюджетната прогноза за периода 2019-2021 г. целта за салдото по КФП за 2019 г. и 2020 г. се запазва съответно на дефицит в размер на 0,5% от БВП и на балансирано бюджетно салдо в съответствие със заложената в актуализираната средносрочна бюджетна прогноза за периода 2018-2020 г. За 2021 г. е планирано поддържане на балансиран бюджет.   Политиката в областта на данъците се характеризира с предвидимост, като същевременно се насърчава развитието на бизнеса и инвестиционната активност чрез запазване на ниските данъчни ставки за преките данъци, широка данъчна основа и малко на брой данъчни преференции. Важна роля за постигане на целите на данъчната политика и за увеличаване на приходите от данъци, осигурителни вноски и такси има повишаването на ефективността при тяхното администриране. Приходната част на бюджета в средносрочен план показва тенденция на намаление от 36,9% от БВП за 2019 г. до 36,1% от БВП през 2021 г., което се дължи основно на прогнозните приходи от фондовете на ЕС.   Предвижда се чрез оптимизиране на разходите на бюджетните организации и повишаването на ефективността на публичните разходи в отделните сектори и засилване на техния принос за повишаване на икономическия растеж общите разходи по КФП в средносрочен план да намалеят от 37,4% от БВП за 2019 г. до 36,1% от БВП през 2021 г., което представлява средногодишна консолидационна стъпка от около 0,6-0,7 пр. п. от БВП.   Средносрочната бюджетна прогноза за периода 2019-2021 г. предвижда увеличаване на размера на минималната работна заплата от 510 лв. на 560 лв. от 1 януари 2019 г., на 610 лв. от 1 януари 2020 г. и на 650 лв. от 1 януари 2021 година.   Политиката в сферата на образованието продължава стартиралото през 2017 г. увеличение на възнагражденията на педагогическия персонал в системата на средното образование с цел постигане двойно увеличение на размера на средствата за възнаграждения до 2021 г., предвидено в управленската програма на правителството. Осигурени са средства и за изпълнение на политиките по Закона за предучилищното и училищното образование, включително за обща и допълнителна подкрепа на личностното развитие на децата и учениците и финансиране на обучението на учениците в частните училища.   По отношение на отбраната са осигурени средства за поддържане и развитие на националните отбранителни способности и способностите, свързани с колективната отбрана, в т. ч. средства за изпълнение на одобрените от Народното събрание инвестиционни проекти за придобиване на авиационна техника и на многофункционални модулни патрулни кораби за ВМС. Спазено е изискването средствата за отбрана да не са по-ниски от размера на одобрения минимум за сектора на отбраната в съответствие с Програмата за развитие на отбранителните способности на въоръжените сили на Република България 2020.   През 2019 г. се предвижда въвеждане на по-справедлив модел за таксуване за ползване на републиканската пътна мрежа – чрез въвеждане на смесена система: електронна винетка за леки автомобили и ТОЛ такса за изминато разстояние за тежкотоварните автомобили. Изграждането и внедряването на смесена система за таксуване за ползване на републиканската пътна мрежа като по-справедлив модел има за цел да намали значително риска от системното недофинансиране в областта на поддържане на пътната инфраструктура.   Успоредно с поддържането на пътната инфраструктура, за периода 2019-2021 г. политиката на правителството е насочена към осигуряване на финансов ресурс и за изграждането и доизграждането на големите инфраструктурни обекти: АМ Хемус, АМ Калотина, АМ Русе – Велико Търново, път E79 „Видин – Ботевград“, АМ Струма, Лот 3.2 от Крупник до Кресна. Въз основа на допусканията и прогнозното нетно дългово финансиране за периода 2019-2021 г. се очаква намаление на държавния дълг до ниво от 22,7 млрд. лв. към края на 2021 г. или 18,2% от прогнозното ниво на БВП.     Правителството прие стандарти за делегираните от държавата дейности с натурални и стойностни показатели през 2019 година. Стандартите са съобразени с размерите на основните бюджетни взаимоотношения между централния бюджет и бюджетите на общините според основните допускания за бюджетната прогноза за периода 2019-2021 година. Разчетени са средства и във връзка с ръста на минималната работна заплата за страната.   В прогнозата за 2019 г. за дейностите, свързани със сектор образование, е предвидено увеличение на текущите разходи с 313,8 млн. лв. спрямо 2018 г. във връзка с политиката за увеличение на заплатите на педагогическия персонал. В сферата на социалните услуги средствата са завишени с 30,2 млн. лв. спрямо 2018 г. В изпълнение на Плана за действие за изпълнение на Националната стратегия „Визия за деинституционализацията на децата“ са предвидени средства за реформираните услуги: Център за обществена подкрепа/Общностен център за деца и семейства, за Дневен център за деца с увреждания (с включена програма „Ранна интервенция на уврежданията“) и за Център за социална интеграция и рехабилитация за деца с увреждания (с включена програма „Ранна интервенция на уврежданията“). Стандартите за социалните дейности са увеличени диференцирано, като за специализираните институции за предоставяне на социални услуги са увеличени с 10%, а за социалните услуги, предоставяни в общността, увеличението на стандартите е в границите от 3% до 15 на сто. В прогнозата за 2019 г. размерът на месечната помощ на ученик е увеличен на 35 лв.   За 2019 г. за делегираните от държавата дейности в културата, финансирани чрез бюджетите на общините, се предвижда увеличение на средствата с 11,8 млн. лв. Стандартите за регионалните библиотеки, музеи и художествени галерии с регионален характер са завишени с 5%, а за читалищата – с 13 на сто. Стандартите за делегираните от държавата дейности с натурални и стойностни показатели през 2019 г. са съгласувани с Националното сдружение на общините в Република България.     Заверка „апостил“ да може да се прави и от областните администрации в страната, а не само от МВнР, предвиждат одобрени от правителството промени на Закона за ратифициране на Конвенцията за премахване на изискването за легализация на чуждестранни публични актове.   Приетите допълнения въвеждат децентрализиране на извършването на заверки с „апостил“ на документи, издавани от общинските администрации, като тези функции се възлагат и на 28-те областни администрации. По сега действащата нормативна уредба заверката се прави само от Министерството на външните работи. По този начин всеки човек, който има нужда от услугата, трябва да пътува до София или да ползва услугите на посредник, а това изисква допълнително време и води до по-високи финансови разходи за гражданите и бизнеса.   Тази практика се прилага в редица европейски страни. Целта й е да се постигне подобряване на административното обслужване и намаляване на административната тежест при извършване на заверки на документи с апостил.     Оптимизиране на уредбата за проверка на имуществените декларации на магистрати, уеднаквяване на правилата по обжалване на кадровите решения на съответната колегия за назначаване на административните ръководители и техните заместници в съдебната система и прецизирането на разпоредби за атестирането на магистрати, са част от промените в Закона за съдебната власт, които правителството предлага на Народното събрание за приемане.   Регламентира се изрично фактическото получаване на информация от Инспектората към ВСС чрез информационната система на БНБ за номерата на банковите сметки, техните титуляри и упълномощените да се разпореждат със сметките лица, както и за лицата, наематели на сейфове в банки и техните пълномощници. Създава се възможност Инспекторатът да има достъп до банковата тайна на магистрати в случаите, в които те изрично са декларирали съгласие за това. Така Инспекторатът ще бъде задължен да иска разкриване на банкова тайна само за лицата, които не са декларирали писмено своето съгласие за достъп до данните, необходими за проверка на имуществените им декларации. С цел да се преодолее противоречивата съдебна практика относно компетентния съд, който може да разкрие банковата тайна, се предлага това да е районният съд по постоянния адрес на лицето.   Сегашната уредба поставя в неравноправно положение съдиите, прокурорите и следователите с тези, които са загубили това качество, по отношение на налагане на административни наказания за неподаване на декларации за имотно състояние. С цел преодоляването й се предвижда санкция за неподаване на декларациите в срок и за лицата, които са загубили статута на магистрати, но са останали задължени да подават декларации. С промените в ЗСВ се ускоряват конкурсните процедури и процедурите за избор на административни ръководители. Предвижда се срокът за изготвянето на комплексна оценка на съдия, прокурор или следовател от Комисията по атестирането и конкурсите към съответната колегия към ВСС да тече от откриване на процедурата с решение на Комисията, а не както е в момента – от постъпване на предложение.   Уеднаквяват се и критериите за назначаване на съдебни служители в органите на съдебната власт и на администрациите на ВСС, Инспектората към ВСС и Националния институт на правосъдието. Едно от предложенията в тази връзка е на ръководни и експертни длъжности да се назначават само лица с висше образование.     Правителството прие нормативни промени, с които се гарантира правилното прилагане на законовата уредба за изплащане на гарантираните вземания на работниците и служителите при несъстоятелност на работодателя.   В края на декември м. г. влязоха в сила промени в Закона за гарантираните вземания на работниците и служителите, с които беше разширен обхватът на хората, които имат право на гарантирани вземания при несъстоятелност на работодателя. Съгласно приетите законодателни изменения, гарантирани са вземанията за трудови възнаграждения на всички работници или служители в размер на последните шест начислени, но неизплатени месечни трудови възнаграждения, и парични обезщетения през последните 36 месеца, предхождащи месеца, в който е вписано решението за обявяване на несъстоятелност на работодателя.   С одобрените днес от правителството промени в Наредбата за реда и начина за информиране на работниците и служителите и за отпускане и изплащане на гарантирани вземания при несъстоятелност на работодателя се гарантира правото им да бъдат уведомени за датата на вписването в Търговския регистър на съдебното решение за откриване на производство по обявяване на несъстоятелност на техния работодател, както и за реда за получаване на гарантираните им вземания.   Информацията на работниците и служителите, на които трудовото правоотношение не е прекратено към датата на откриване на производство по несъстоятелност, ще се предоставя писмено и ще се обявява на подходящо място в предприятието. За хората, чийто трудов договор е прекратен през последните 36 месеца преди вписването на съдебното решение за започване на производство по несъстоятелност, информирането ще става чрез изпращане на съобщение с обратна разписка на всеки работник и служител.   С промените се определя и механизмът за извършване на проверки от контролните органи на НОИ. Срокът, в който работниците и служителите могат да подадат заявления-декларация за отпускане на вземанията, се увеличава от два на три месеца. С промените в наредбата се гарантират правата на работниците и служителите с прекратени трудови правоотношения след 31 януари 2015 г.     Три нови медицински изделия се включват в списъка с помощните средства, приспособления, съоръжения и медицински изделия, за купуването на които хората с увреждания ползват целева помощ от държавата. В него ще влязат вертикализаториге за деца е увреждания, детските рингови инвалидни колички и детските инвалидни колички. Това предвиждат промени в Правилника за прилагане на Закона за интеграция на хората с увреждания, които бяха одобрени от правителството.   С промените се въвежда изискването медицинските изделия по индивидуална мярка да бъдат изработвани по поръчка за конкретен пациент. По този начин ще се гарантира, че на правоимащите ще се предоставят медицински изделия, съобразени с техните индивидуални потребности.   Като цяло, с новите текстове се въвежда по-ефективен контрол и намаляване на административната тежест при предоставянето на помощни средства, приспособления, съоръжения и медицински изделия. Променя се механизмът по предоставяне и изплащане на целеви помощи за купуване на медицински изделия и помощни средства. Ще се преустанови практиката да се предоставят пари на ръка на правоимащите. Променя се и начинът за предоставяне и отчитане на изделията. По този начин ще бъдат ограничени възможностите за неизползване на финансови средства от бюджета по предназначение.   Хората с увреждания ще получават необходимата помощ и медицински изделия, без да се налага да посещават многократно дирекциите „Социално подпомагане“. Ще отпадне и необходимостта да предоставят отчетни документи за покупката на помощните средства. Регламентира се и по-гъвкав механизъм за отчитане и заплащане на отпуснатите целеви помощи за реално предоставените медицински изделия и помощни средства. Оптимизират се и начините за осъществяване на контрол върху разходването на финансови средства, като същите ще се изплащат на доставчиците при реално предоставени изделия на нуждаещите се. Месечните добавки за социална интеграция и целевата помощ ще се отпускат по настоящ, а не по постоянен адрес, както беше до сега. По този начин ще се създадат по-адекватни условия за достъп до подпомагане на хората с увреждания.     Правителството прие постановление, с което се увеличава числеността на Агенцията по вписванията със 75 служители. Целта е да се осигури административен капацитет в Агенцията и да се обезпечи изпълнението на дейностите по установяване на административни нарушения и налагане на административни наказания. Ще се ускорят дейностите по воденето на регистър на действителните собственици на учредените на територията на България юридически лица и други правни образувания и свързаните с тях лица – задължение, предвидено в проекта на Закон за мерките срещу изпирането на пари, който предстои да бъде разгледан на второ четене в Народното събрание.   Новите служители ще работят в общата администрация на Агенцията (12 щата), в дирекция „Длъжностни лица по регистрацията“ (14 щата) и в Главна дирекции „Регистри“ (49 щата).       Кабинетът одобри позицията на България по дело С-61/18, Европейската комисия срещу Република България пред Съда на Европейския съюз.   Делото е образувано въз основа на искова молба, че страната ни не е изпълнила задълженията си за въвеждане в българското законодателство на изискванията на Директива 2014/89/ЕС на Европейския парламент и на Съвета от 23 юли 2014 г. за установяване на рамка за морско пространствено планиране в срок до 18 септември 2016 г.   В позицията са изложени всички действия, предприети от страната ни за изпълнение на задълженията, както и обективните причини за забавянето при въвеждането на изискванията в българското законодателство. Законът за изменение и допълнение на Закона за морските пространства, вътрешните водни пътища и пристанищата на Република България е публикуван в бр. 28 на ДВ и е в сила от 2 април 2018 г., с което са изпълнени всички ангажименти на България за транспониране на Директивата.     Правителството одобри проект на Министерска декларация от Международната министерска конференция по вътрешноводен транспорт на Икономическата комисия на ООН за Европа. Предвижда се документът да бъде подписан на 18 април 2018 г. във Вроцлав, Полша.   Декларацията има за цел да повиши вниманието върху ролята на вътрешноводния транспорт за устойчивото функциониране на националните транспортни системи и приноса им за социалното и икономическото развитие.", "date": "2018.04.18", "title": "Вижте решенията на правителството от днес"}
{"url": "http://epicenter.bg/article/Radev-shte-bade-patron-na-105-godishninata-na-Sayuza-na-balgarskite-pisateli-/152161/2/0", "text": "Президентът Румен Радев прие отправената от Съюза на българските писатели покана да бъде патрон на отбелязването на 105-годишнината на творческата организация. Това съобщиха от прессекретариата на държавния глава.  Днес държавният глава се срещна на „Дондуков“ 2 с представители на ръководството на сдружението, създадено през 1913 г. с почетен председател Иван Вазов.  Основното събитие в програмата ще се състои през октомври, когато се предвижда тържествена вечер, на която да бъдат събрани писатели от страната, техни колеги зад граница, представители на институции.  Поканата за патронаж отправи председателят на съюза Боян Ангелов, който заедно с Иван Гранитски и Димитър Христов - членове на Управителния съвет, участва в срещата. Писателите запознаха президента Радев с дейността и проектите на творческото сдружение.  В съюза членуват над 800 писатели, включително 70 български писатели, които живеят постоянно в чужбина, но продължават да създават и да издават произведения на български език.  Готови сме да подкрепим всяко родолюбиво дело на президента и каузата ви за национално помирение и единение, заявиха писателите.  Румен Радев прие предложението при своите срещи с българските общности зад граница да предоставя книги, осигурени от Съюза на българските писатели. Хората на духа и перото трябва да дават посока в обществото ни особено във време на морален и ценностен разпад, заяви на срещата държавният глава.  Президентът посочи, че в епохата на дигитализацията литературата предава на младото поколение морални ценности и изгражда национална идентичност.  ", "date": "2018.04.18", "title": "Радев ще бъде патрон на 105-годишнината на Съюза на българските писатели "}
{"url": "http://epicenter.bg/article/Borisov-naredi-proverki-na-institutsii--iziskvali-svidetelstvo-za-sadimost-na-hartien-nositel-/152163/2/0", "text": "Министър-председателят Бойко Борисов възложи на Главния инспекторат на Министерския съвет да извърши проверки в няколко институции, които продължават да изискват свидетелство за съдимост на хартиен носител като част от необходимите документи за предоставяне на административна услуга.  Проверките са възложени след подадени сигнали на електронен адрес udostoverenia@government.bg, създаден по инициатива на вицепремиера Томислав Дончев в отговор на оплаквания на гражданите за неспазване на закона и неправомерно изисквани от тях удостоверения и свидетелства.  Главният инспекторат ще проверява процедури в Министерството на труда и социалната политика за кандидатстване по проекти към министерството, в Агенцията по заетостта за кандидатстване по проекти в бюрата по труда, в Изпълнителната агенция по лекарствата за издаване на разрешение за търговия на дребно с лекарствени продукти в аптека, в Изпълнителната агенция по горите за сключване на договори за добив и продажба на дървесина с търговци, както и в ИА „Автомобилна администрация“ за издаване на удостоверение за регистрация за извършване на таксиметров превоз на пътници.  Резултатите от проверките ще бъдат представени в доклад до премиера в срок до 30 април 2018 г.  С промените в законодателството от началото на годината отпада напълно изискването към лицата с чисто съдебно минало да представят удостоверението като доказателство, а администрациите са задължени да установяват данните за съдимостта на гражданите служебно, без да се заплаща държавна такса. Мярката е част от дългосрочния приоритет на правителството за провеждане на административна реформа и подобряване на обслужването към гражданите и бизнеса, включително чрез премахване на изискването за представяне на някои от по-разпространените официални документи на хартиен носител.  ", "date": "2018.04.18", "title": "Борисов нареди проверки на институции, изисквали свидетелство за съдимост на хартиен носител "}
{"url": "http://epicenter.bg/article/Kiril-Dobrev-poluchi-uiski-ot-Tsvetan-Tsvetanov-za-ChRD/152165/2/0", "text": "Зам.-председателят на БСП Кирил Добрев дойде в парламента, за да почерпи за 46-ия си рожден ден и бе уважен лично от политическия опонент за празника. Лидерът на ПГ на ГЕРБ Цветан Цветанов подари на рожденика  бутилка квалитетно уиски, съобщи \"Канал 3\".   За Цветанов и Добрев размяната на бутилки \"Кардю\" вече е традиция, особено след басове по избори, напомня електронното издание. Последният спечелен бас беше от Добрев след президентските избори. Тогава вторият в партията след Нинова се шегуваше, че е очаквал часовник от Цветанов, но получил уиски. Кирил Добрев дойде в Народното събрание, за да почерпи съпартийците си от парламентарната група в Огледална зала на парламента. От тях също получи бутилка като подарък, но с вино. Заедно с него рождените си дни обединиха още двама червени депутати - Петър Витанов и Донка Симеонова.", "date": "2018.04.18", "title": "Кирил Добрев получи уиски от Цветан Цветанов за ЧРД"}
{"url": "http://epicenter.bg/article/Korneliya-Ninova--Upravlyavashtite-ne-puskat-protestirashtite-hora-s-uvrezhdaniya-v-parlamenta-samo-zasht/152168/2/0", "text": "„Пред парламента са представителите  на  хората с увреждания, които искат среща с депутатите от „БСП за България“. Ръководството, в лицето на партия ГЕРБ, към което се обърнахме изрично, не ги допуска в парламента, защото са облечени във фланелки, на които пише „Системата ни убива“. Това, на което сме свидетели, е абсурд“. Това заяви председателят на БСП Корнелия Нинова пред журналисти в парламента. \"За нас това е тежко погазване на демократични принципи и свободата на словото“, категорична е Нинова. По нейните думи равностойни и равноправни български граждани не могат да влязат в българския парламент, само защото си позволяват да протестират срещу система, която в момента е ГЕРБ. „Управляващите се позовават на някакви измислени текстове във вътрешните правила и дискриминират не кого да е, а хората с увреждания. Те стоят навън повече от половин час и не могат да влязат в, би трябвало, най-достъпната сграда - на Народното събрание“, подчерта председателят на БСП. Нинова допълни, че протестиращите са искали тази среща, за да обсъдят предложения за законодателни промени, които касаят хората с увреждания.  Тя уточни, че ръководството на ГЕРБ се позовава на правилника за вътрешния ред, в който пише: „продажбата и разпространението на информационни материали е забранено в сградата на парламента“. „Тези фланелки, които те носят, не могат да бъдат съблечени, за да влязат в сградата.\"- коментира лидерът на БСП. Корнелия Нинова и народните представители от „БСП за България“ излязоха навън, за да се срещнат и поговорят с протестиращите. От своя страна, те благодариха на народните представители от левицата за вниманието и подчертаха, че те единствено са се отзовали на поканата, която е била изпратена но всички партии. „Парламентът е затворен за хората, които искат промяна“, коментираха протестиращите.  Депутатите от левицата обещаха да се запознаят с предложенията и да организират втора среща, за да ги обсъдят. Според тях има ирония в думите на Цветанов по време на откриването на сезона днес, който се похвали колко много хора са посетили парламента. „А точно днес- да затвори вратите пред хора с увреждания“, възмутиха се те. От БСП са категорични, че най-малкото, което трябва да направи Емил Христов, който замества Цвета Караянчева в момента, е да си подаде оставката.      ", "date": "2018.04.18", "title": "Нинова: Управляващите не пускат протестиращите хора с увреждания в парламента защото са срещу ГЕРБ!"}
{"url": "http://epicenter.bg/article/Zaharieva-Ne-vizhdam-kakav-e-problemat-i-kakva-kritika-mozhe-da-ima-prezidentat-kam-pozitsiyata-za-Siriya/152173/2/0", "text": "Позицията на България за ударите на САЩ, Великобритания и Франция в Сирия е балансирана и защитава интересите на държавата ни. Освен това отразява и позицията, изказана от Федерика Могерини от името на 28-те държави-членки на Европейския съюз. Това обяви вицепремиерът и министър на външните работи Екатерина Захариева по по отношение на думите на президента, че позицията на правителството не е била съгласувана с него, предаде Канал 3.  \"По разпореждане на премиера във връзка с критиките към правителството, които чухме в речта на президента Румен Радев, ще поискаме среща всеки един поотделно, за да изясним нещата, които чухме. Правителството счита, че в рамките на неговите правомощия изцяло е по-важно да приеме една балансирана и защитаваща интересите на държавата позиция, какъвто беше случаят и с еднократната военна интервенция срещу бази и центрове за разработване и създаване на химическо оръжие\", заяви Захариева.  Самата позиция е била приета на спешно заседание, свикано от министър-председателя.  \"Не чухме критики към съдържанието на самата позиция от президента. Наистина призовавам по-скоро да мислим за бързата реакция на държавата, а не за удължаване на безкрайно взимане на решенията.  \"Още веднъж подчертавам, че изцяло в правомощията на правителството е да осъществява външната политика. Неслучайно ще поискаме среща, за да изясним и начините на координация. В спешни ситуации понякога е по-важно да имаме бързи реакции. Лично съм водила такива разговори с президента преди това. Настояваме да има още една среща специално по тези теми във връзка с различните сектори, за да можем да изчистим недоразумения, ако е имало такива. По отношение на самата позиция, не виждам каква критика може да има и не виждам какъв е проблемът\", допълни Захариева и уточни, че би приела критика, ако мнението на президента е било диаметрално противоположно и различно.  ", "date": "2018.04.18", "title": "Захариева:Не виждам какъв е проблемът и каква критика може да има президентът към позицията за Сирия"}
{"url": "http://epicenter.bg/article/Upravlyavashti-i-opozitsiya-se-skaraha-na-vhoda-na-parlamenta/152175/2/0", "text": "Управляващи и опозиция се скараха на входа на парламента заради хората с увреждания. От БСП поискаха оставката на Емил Христов като заместник-председател на Народното събрание, предаде репортер на агенция \"Фокус\". БСП нападнаха управляващите, че не пускат хората с увреждания в НС и че по този начин ги дискриминират.   Председателят на ПГ на ГЕРБ Цветан Цветанов заяви, че правителството е отпуснало през 2017 г. 162 млн. лв. за около 30 хил. души, които са в неравностойно положение.    В скандала се намеси и заместник-председателят на парламента Емил Христов, като заместник-председателят на ПГ на \"БСП за България\" Драгомир Стойнев го призова да си подаде оставката. От своя страна Христов заяви, че няма как да разговаря за хората с увреждания с БСП и в същото време да води пленарното заседание.    Емил Христов поясни, че депутатът от БСП Антон Кутев е разговарял с него за допуска на хората с увреждания в Народното събрание и му е споменал само за фланелки, които искат да дадат, а не е обяснил, че те имат пропуски.    „ Аз водя заседание и не мога да пропусна текста, който се чете, за да започна да разговарям с г-н Кутев“, каза Христов. Той попита дали може едновременно да води заседание и да разговаря с БСП по сериозни въпроси.    На това Антон Кутев му отговори: „Като няма нито един заместник-председател освен вас - кажете ми към кого да се обърна?\". Кутев обяви, че от БСП ще му искат оставката утре.    Драгомир Стойнев от БСП допълни: „Заради това, което направихте днес най-малкото, което можете да направите е да си депозирате оставката“.   През това време депутати от ГЕРБ се провикваха, че БСП не търсят решение на проблема, а само търсят скандал.    По-късно Емил Христов уточни, „Г-н Кутев не ми каза, че те имат разрешение за влизане. Говореше за фланелки. Не мога да допусна без да съм си изяснил имат ли разрешение за влизане, спазен ли е надлежният ред за влизане на Народното събрание, да бъде нарушен правилникът. Затова казах, че в момента не можем да решим въпроса и не могат да влязат“   Той поясни, че няма нищо против и хората с увреждания да заповядат в сградата. Според него се създава прецедент. „Прецедентът е, че не можем да влизаме в сградата на парламента, без да е спазен съответният ред“, допълни Христов.  По думите му влизането с атрибути като фланелки с надписи е регламентирано в правилника. „Всеки сам може да реши с какво облекло да влезе. Не бих толерирал обаче нарушаването на определени правилници“, допълни той.  ", "date": "2018.04.18", "title": "Управляващи и опозиция се скараха в парламента заради хората с увреждания"}
{"url": "http://epicenter.bg/article/Tihomir-Bezlov--Horata-imat-samneniya--che-kmetat-na--quot-Mladost-quot--e-vzela-podkup/152110/2/0", "text": "\"Това е една от първите операции срещу местна власт. Хората имат колебание относно действията на кмета на \"Младост\", може би не вярват, че тя наистина е взела подкуп.\" Това заяви Тихомир Безлов от Центъра за изследване на демокрацията в сутрешния блок на БНТ. Той коментира зрелищния арест на кметицата на столичния квартал \"Младост\" Десислава Иванчева.   \"Това, което в момента се случва, създава колебание в гражданите. Малко е това, което знаем за случая. Ситуацията в \"Младост\" е същата, все още има инвеститори, които искат да вдигат небостъргачи\", коментира още той. \"Сумата от 250 хиляди евро, което е поискала, е реалистична, предвид цените, на които се продават апартаментите в квартала. \"Младост\" е мястото, на което сблъсъкът на интереси е уникален. Там има големи апетити. Нека да видим какви доказателства ще извадят разследващите\", завърши Тихомир Безлов.", "date": "2018.04.18", "title": "Тихомир Безлов: Хората имат съмнения, че кметът на \"Младост\" е взела подкуп"}
{"url": "http://epicenter.bg/article/Georgi-Kadiev--Desislava-Ivancheva-ne-beshe-gotova-za-kmet--Moya-e-greshkata--che-y-se-doverihme/152112/2/0", "text": "Ако е вярно, че Десислава Иванчева е арестувана заради подкуп, има безобразие и от двете страни. Безобразие е, че Иванчева предаде идеите и хората. Безобразие е и от страна на органите на реда, че държаха две жени толкова часове на улицата. Безобразие е да се правят такива показни акции. Ако в община \"Младост\" говорим за 250 000 евро, тогава представяте ли си за какви суми става въпрос в Столична община? Аз ви гарантирам, че там корупцията е на много по-високо ниво, но там акции няма.   Това каза в сутрешния блок на БТВ Георги Кадиев, който на последните частични местни избори подкрепи и издигна арестуваната вчера Десислава Иванчева за кмет на \"Младост\".   \"Протестиращите издигнаха Иванчева за кандидат за кмет. Ние помогнахме с каквото можем. Тя никога не е била мое протеже. Разграничихме се от нея още преди няколко месеца, но никога не сме й пречили. Моя е грешката, че се доверихме на неподготвен човек. За съжаление получихме няколко сигнала за корупционни сделки в район \"Младост\".   Най-важният извод е, че гражданите трябва да участват в политиката. Грешки винаги ще има, но това не трябва да ни демотивира. Г-жа Иванчева не става за кмет, не защото евентуално е взела подкуп, а защото не от всеки протестиращ става управляващ. Пак ще повторя, че е имало сигнали за корупция в \"Младост\", но не мога да кажа нищо повече, защото преразказвам нещата от второ лице\", завърши Кадиев.   Самата Десислава Иванчева, която беше изведена късно снощи от сградата на \"Спортната палата\" заяви, че за нея това е клопка. \"Парите бяха подхвърлени. Ние се борим срещу всички. 5 часа ни държаха без адвокат. Всичко това е клопка\", заяви тя.   Ирен Савова - адвокат на кметицата на район Младост Иванчева и на нейната заместничка Биляна Петрова, заяви в сутрешния блок на Нова тв, че тревожно е било това, което е видяла по време на вчерашния арест. По думите й автомобилът е служебен автомобил на общината, доста хора го ползват. Защо е тази показност, посочи Ирен Савова. Заместничката Биляна Петрова през цялото е плачела и е оказвала пълно съдействие, каза адвокатката. Тези жени не бяха пили вода, не бяха ходили до тоалетна, разказа тя. Те са били в общината преди това и колата дори не е била заключена, са й казали двете клиентки. Има доста озадачаващи неща около ареста. По думите й буди недоумение как така точно този кашон е бил проверен сред множество други кашони в колата. Накрая, според нея, случаят ще се окаже \"много шум за нищо\".  ", "date": "2018.04.18", "title": "Георги Кадиев: Десислава Иванчева не беше готова за кмет. Моя е грешката, че й се доверихме"}
{"url": "http://epicenter.bg/article/Kmetitsata-na--quot-Mladost-quot--za-podkupa--Tova-e-klopka--Na-zaden-bagazhnik-ostaveni-parite--ey-taka-/152113/2/0", "text": "За мен това е клопка. На заден багажник оставени парите ей така. Това ще се разследва тепърва кой ги е оставил. Това заяви кметицата на столичния район \"Младост\" Десислава Иванчева, когато късно снощи - около 23 часа, бе изведена с белезници от сградата на Министерството на младежта и спорта, предаде Канал 3. Иванчева беше арестувана вчера по обяд от маскирани служители на новата Комисия за противодействие на корупцията и отнемане на незаконно придобити имоти (КПКОНПИ) пред Спортната палата в София и беше държана над 10 часа с белезници там. Дълго време до нея не беше допускан адвокат, а служителка с маска дори й запуши устата, когато тя извика към журналистите. По неофициална информация кметицата е била задържана с подкуп от 70 000 евро, част от искани общо 250 000 евро, за да бъде издадено разрешително за строеж. Минувачите станаха свидетели как разследващите броят пари на място.    Излизайки от Спортната палата, Иванчева каза пред журналистите, че не знае защо е задържана. \"За мен това е клопка. На заден багажник парите оставени ей така. Това ще се разследва тепърва кой ги е оставил. Едва в 17 часа имаме адвокат. Четири часа от 12.45 часа до 17 часа нямаше адвокат. Казаха, че нямам право на адвокат и направиха показно. 34 полицаи, 9 коли имаше”, допълни районната кметица. Заместничката й Биляна Петрова, която също бе задържана, бе изведена от Спортната палата малко по-рано заедно с екип на Спешна помощ, тъй като след ареста е получила хипертоничен пристъп и се е наложило на място да бъде извикана линейка.  От екипа на Десислава Иванчева коментираха, че става дума за \"активно мероприятие\", което се провежда ден преди планирана пресконференция за предоставяне на скандална информация срещу \"акули” в застрояването на района.    Кому беше нужна тази показност? Има доста озадачаващи неща. Обикновено човек като взима подкуп, е доста предпазлив и взима мерки. Има множество кашони в колата, как така те взимат точно този кашон, в който са парите? Това запита адвокат Ирен Савова в ефира на Нова тв по повод вчерашния арест на кметицата на \"Младост\" Десислава Иванчева.   \"Нека уточня, че бях помолена от юристите на Биляна Петрова да ида на място и да поема защитата. Иванчева има друга защита и други колеги адвокати, коите се включили по-късно и които казаха, че са от 14:00 ч. там и не са допуснати. Не съм имала проблеми , откакто отидох в 16:00 ч. Срещнах моята клиентка. Беше в много тежко състояние, викали и Бърза помощ. Тревожно беше, че имаше показност\", добави тя.    \"Автомобилът, доколкото знам, е служебен на общината, доста хора го ползват. Действително видях, че се извършваше преброяване и се правеше опис на парите. Управляван е от г-жа Иванчева, двете са били заедно, пътували са си и в този смисъл ми е много чудно защо. Явно прокуратурата е имала информация, че има нещо в тази кола и те са в нея. Защо е тази показност?\", каза още адокат Савова.   \"Г-жа Петрова не е отказала да съдейства - каквото се искаше от нея, всичко го правеше, но през цялото време плачеше от това унижение, че синът и майка ѝ гледат кадрите. Тези жени не бяха пили вода и не бяха ходили до тоалетна. Да отиде адвокат и да им съдейства за най-елементарни нужди - това са практити, които нито като юрист, нито като човек го разбирам. Тези пари са в кола, която се движи, те нямат среща. какъв е проблемът всичко да се направи дискретно?\", заключи тя. ", "date": "2018.04.18", "title": "Кметицата на \"Младост\" за подкупа: Това е клопка! На заден багажник оставени парите, ей така!"}
{"url": "http://epicenter.bg/article/Roditelite-na-shofyorkata--blasnala-avtobusa--Tya-ne-e-ubiets/152115/2/0", "text": "Нелепа случайност, от която нито един шофьор не е застрахован. Детето ни не е убиец. Това заявиха в предаването \"ЗДравей, България\" по Нова телевизия родителите на Цвета Таскова - шофьорката, която бе обвинена за тежката автобусна катастрофа на магистрала \"Тракия\". На 13 април след сблъсък между колата на 29-годишната плевенчанка и автобус на \"Юнион Ивкони\" загинаха шестима души, а над 20 бяха ранени.  Софийският окръжен съд остави за постоянно в ареста Таскова. \"Не очаквам хората да ме разберат. Съжалявам. Поднасям искрените си съболезнования. Надявам се да оздравеят хората, които са в болница\", плачейки заяви пред магистратите плевенчанката.  Мария Таскова разказа, че дъщеря й й е позвънила веднага след катастрофата.  \"Мамо, стана катастрофа. Има жертви. Горките хора! Горките хора, има жертви! Аз се изненадах - на това хубаво време няма никакви предпоставки. В този момент чух, че някой каза: \"Обадете се на 112. Цвета каза, че вече се е обадила два пъти на 112. И приключихме разговора\", спомня си Мария.  \"Очевидно има голяма разлика в масата на тези превозни средства. Едното е дребно нищожно - 1 тон, а другото е 18 тона. И аз не можех да си представя как Цвета ще удари този автобус и ще го блъсне в канавката. Жалко за жертвите\", казва бащата Рангел Тасков, който е пилот и обучава авиатори. \"На другия ден в Окръжна прокуратура за мярките успяхме да се видим за 10 минути. И тя само повтаряше: \"Татко, не съм убиец! Не съм убиец!\", разказа той.  През сълзи бащата бе категоричен, че ще защитава дъщеря си до последно. Рангел Тасков допълни, че не разбира как се говори, че Цвета е виновна без да са готови експертизите по случая. Родителите на Цвета твърдят, че тя е отличен шофьор. Те обмисляли да се срещнат с близките на жертвите и с пострадалите, но се страхуват от реакциите им.     ", "date": "2018.04.18", "title": "Родителите на шофьорката, блъснала автобуса: Тя не е убиец"}
{"url": "http://epicenter.bg/article/SDS-prodalzhava-da-isteryasva-/152116/2/0", "text": "Скандалите в СДС от вчера продължиха и в студиото на сутрешния блок на БТВ. Там участие взеха Емил Кабаиванов, кмет на Карлово и бивш председател на СДС, който е част от опозицията и настоява лидерът Божидар Лукарски да подаде оставка и Юрий Колев, областен секретар на СДС-Варна, който е на мнение, че партията трябва да се влее в коалиция с НФСБ и лидер е точно Лукарски   Вчера на свое поредно заседание Националният съвет на партията се разцепи на две - привържениците на настоящия лидер Божидар Лукарски и неговите противници, зрелищно се бутаха, обиждаха и крещяха в залата на Културния дом в Красно село.  Председателят на СДС-Варна Юрий Колев се превърна в главно действащо лице на баталните сцени по време на Националния съвет на СДС, след като със сила отне и показа на камерите документ, който според него е сценарий за сваляне на Лукарски и превземане на партията.   Според Кабаиванов вчера на Националния съвет е било гласувано Лукарски да напусне поста. \"Трябва да се свика Национална конференция на СДС в Пловдив. Там ще бъде взето решение за бъдещето на партията. Вчера с Лукарски си тръгнаха 20 души, а всички останали гласувахме за това\", обяви той.   На точно противоположното мнение беше Колев, който обяви, че станалото вчера е било сценарий. \"Този Национален съвет беше нелегитимен. Божидар Лукарски си е председател на СДС и няма да има никаква Национална конференция. Вчера показах документ, който доказва, че всичко е станало по сценарий. Много добре си спомняме как действа Иван Костов\", обяви той.   През цялото време двамата не спряха да спорят по темата, да се прекъсват, да говорят един през друг и да се обвиняват взаимно, като на зрителите им беше трудно да разберат какво точно искат да кажат. \"СДС винаги е била дясно-консервативна партия, но председателят й Божидар Лукарски сега поставя на дневен ред идеологическата тема, защото е загубил легитимност и доверие и иска да подмени дебата\", твърдещи бившият лидер на партията и настоящ член на ръководството им Емил Кабаиванов. \"Хората, които са го направили, не са в СДС или ако са, целта е да предадат партията\", бе на противоположното мнение Юрий Колев, който  припомни сложните отношения между СДС и ДСБ през годините с акцент върху \"един човек, Иван Костов, който искаше лично да командва\". \"СДС от няколко години изпада в самоизолация, нямаме тези по основните въпроси на обществото\", заяви на свой ред Кабаиванов. \r\n Според него Лукарски е загубил подкрепа и това си е проличало вчера, когато 57 от 82 членове на Националния съвет са отказали да последват председателя извън залата в \"Красно село\" и са провели легитимно заседание с насрочване на конференция в Пловдив на 12 май, на която да се обсъжда оставката на лидера. \"Това събиране вчера е нелегитимно. Вие в момента искате, грубо казано, да се продадете\", репликира го Колев. Според него атаките срещу Лукарски са започнали в момента, в който председателят е задал курс към коалиция с националистите. Той допълни, че ясна разделителна линия между СДС и ДСБ е отношението към Истанбулската конвенция. \r\n", "date": "2018.04.18", "title": "Циркът на СДС продължава със скандали и в тв ефира"}
{"url": "http://epicenter.bg/article/Bivsh-kmet-na-Mladost--Ne-sam-iznenadan-ot-obvineniyata-kam-Desislava-Ivancheva/152117/2/0", "text": "Никола Вапцаров - бивш заместник-кмет на столичния район \"Младост\" коментира в предаването \"Здравей, България\" по Нова телевизия зрелищния арест заради подкуп на кметицата на \"Младост\" Десислава Иванчева.   \"Не съм изненадан от обвиненията, но съм изненадан от начина на ареста\", заяви той в ефира на Нова. \"Познавайки я не смятам, че е невъзможно тя да тръгне със служебната кола да си събира подкупите, каза той. Основният ми проблем беше, че когато хванахме инвеститор “по бели гащи” тя беше тази, която оттегли жалбата  и подписа споразумение с него. Това беше голям удар срещу всички, които я подкрепяха\", заяви още Никола Вапцаров.", "date": "2018.04.18", "title": "Бивш зам.-кмет на \"Младост\": Не съм изненадан от обвиненията към Десислава Иванчева"}
{"url": "http://epicenter.bg/article/Zhelyo-Boychev-/152118/2/0", "text": "От \"Инерком\" отрекоха, че имат нещо общо с искането на ЧЕЗ за увеличение на тока. Това заяви зам.-председателят на ПГ на \"БСП за България\" и шеф на временната анкетна комисия, която разследва сделката за продажбата на ЧЕЗ Жельо Бойчев. Той бе гост в предаването \"Здравей, България\" по Нова телевизия. Странното е, че останалите ЕРП са поискали с пъти по-малко увеличение на цената на тока от ЧЕЗ, посочи Бойчев.   Имаме редица въпроси към регулатора КЕВР - какви са били инвестициите на ЕРП, как са доказани те, попита риторично шефът на временната анкетна комисия и депутат от БСП. Според Бойчев големият въпрос е как въобще се определят цените на тока у нас. Въпросът е дали се извършват инвестициите, които са заявили от ЕРП, продължи той. И обърна внимание, че има сигнали, че инвестициите се извършват на завишени цени, от свързани дружества, а това се използва, за да се обяснят повишенията на цените на тока.   По отношение на сделката за ЧЕЗ ние вървим но следната схема - първо, кой е купувачът, каза Бойчев. Според него се чака нова информация от спецслужбите за бизнеса на сем. Върбакови. Вторият въпрос, който се разследва, е финансирането на сделката, посочи той.   Чехите твърдят, че многократно са предлагали на държавата да изкупи дела им в ЧЕЗ, нашите управляващи твърдят, че не е имало такива предложения, каза още Жельо Бойчев.   Позицията на БСП е, че държавата трябва да има друга роля в сектора. Да придобие 100% дружеството, казва той.", "date": "2018.04.18", "title": "Жельо Бойчев: От \"Инерком\" отрекоха, че имат нещо общо с искането на ЧЕЗ за увеличение на тока"}
{"url": "http://epicenter.bg/article/Vremeto-shte-bade-predimno-slanchevo-s-maksimalni-temperaturi-mezhdu-20--i-25--/152120/2/0", "text": "Днес над по-голямата част от страната ще бъде предимно слънчево.   По-значителна ще е облачността в западните райони, където на отделни места краткотрайно ще превали.   Ще духа слаб североизточен вятър.   Максималните температури ще са между 20° и 25°, по морския бряг – между 13° и 17°, в София – около 20°.   Атмосферното налягане е по-високо от средното за месеца и ще продължи да се повишава.   Такава е прогнозата за времето на Националния институт по метеорология и хидрология (НИМХ) при БАН, съобщи агенция „Фокус“ дежурният синоптик Мартин Славчев.   Над Черноморието ще преобладава слънчево време, с по-значителна облачност в часовете преди обяд по северното крайбрежие.   Ще духа слаб до умерен североизточен вятър.   Дневните температури ще достигнат 13-17°. Температурата на морската вода е 11-12°. Вълнението на морето ще е 2-3 бала.   Над планините облачността ще е по-често значителна, като повече слънчеви часове ще има в Източна България. На места главно в югозападните масиви ще има краткотрайни превалявания, възможно е и да прегърми. Максималната температура на височина 1200 метра ще е около 15°, на 2000 метра – около 7°. ", "date": "2018.04.18", "title": "Времето ще бъде предимно слънчево с максимални температури между 20° и 25° "}
{"url": "http://epicenter.bg/article/Ivan-Ivanov-ot-BSP--Pritesnyava-ni-kak-be-zadarzhana-Desislava-Ivancheva/152121/2/0", "text": "„Дали Десислава Иванчева е виновна или не ще покаже процесът. Но ни притеснява начина, по който се случи нейното задържане. В миналото подобни акции завършваха с осъдителни присъди в Страсбург за българската държава. Това ми навява ми спомени за времето, когато г-н Цветанов раздаваше присъди от трибуната на парламента. Трудно ще се работи след този екшън”. Това заяви в „Денят започва” на БНТ депутатът от БСП Иван Иванов.  В студиото гостуваха също Данаил Кирилов (ГЕРБ), председател на правната комисия в парламента и Юлиян Ангелов от Обединени патриоти. Темата бе за приоритетите през новия парламентарен сезон, който започва днес. Но арестът на кметицата на район „Младост” доминира в дискусията.  „Нашите общински съветници отдавна подаваха сигнали, че в община „Младост” нещо не е наред. За озеляване бяха похарчени 400 000 лева”, заяви Юлиян Ангелов (ВМРО). „Ако Иванчева беше избрана от управляващата партия, щеше да има остри коментари, но понеже не е от управляващите се защитава\", допълни той. Данаил Кирилов възрази на опита да се внася политически нюанс в темата: „Очевидно е било необходимо присъствието на задържаното лице за извършване на процесуално следствените действия. По отношение на това дали е нормална сумата (б. р. 250 000 евро), в престъпното деяния няма нормалност и естественост.”   „Изцяло негативни са реакциите за работата на администрацията на района. С приказки не се върши общинарската работа. Това е най-близкият контакт с населението”, каза Кирилов.  Иван Иванов припомни, че проблемът в „Младост” е хроничен и предишният кмет беше отстранен заради масовото издаването на разрешителни за строеж. „При 250 000 евро трябва да говорим за изключително силен инвеститорски интерес. Дали антикорупционният закон ще заработи за всички, ще видим”, каза депутатът.   Депутатите коментираха и предстоящия избор на членове на КЕВР. Иванов припомни, че БСП няма да предлага представител в регулаторния орган, за да не става съучастник в сделката за ЧЕЗ.  „Не обвързвам съдбата на българската енергетика със съдбата на сделката. Бих пожелал повече смелост на КЕВР. Аз лично очаквах по-активна намеса на регулаторния орган, включително на по-ранен етап от сделката”, коментира Кирилов.   „Странно ми е решението на БСП да не предлага хора за КЕВР, защото това е независим орган. Ако има и инкасатори от БСП, оттеглете ги и тях. Пълно безумие”, заяви Ангелов.   Народните представители коментираха и предстоящия КСНС при президента.  „Трябва да има трезва преценка за ситуацията в Сирия. Напоследък премиерът говори, ме предстои война, което буди безпокойство сред българските граждани. Ескалацията на конфликта ще доведе до неконтролируеми последици”, коментира Иванов.  „Има сближаване на позициите между политическите сили, че трябва да се търси политическо решение. Единомислие се постигна и за отзоваването на дипломати”, заяви представителят на ВМРО.  „Ние сме за решаване на този конфликт чрез преговори в рамките на Женевския процес и  ООН. Надяваме се, всички страни да избягват дрънкането на оръжия”, коментира Кирилов. ", "date": "2018.04.18", "title": "Иван Иванов от БСП: Притеснява ни как бе задържана Десислава Иванчева"}
{"url": "http://epicenter.bg/article/Ilhan-Kyuchyuk--ES-tryabva-da-gleda-na-Zapadnite-Balkani-kato-na-obsht-protses/152124/2/0", "text": "ЕС трябва да гледа на Западните Балкани като на общ процес, защото страните от региона имат общо историческо минало и би било добре да имат и общо бъдеще и общо настояще в Съюза, каза в предаването „Преди всички“ на БНР евродепутатът от Алианса на демократите и либералите за Европа Илхан Кючюк.  ЕК отправи предложение към съвета на ЕС да отвори официално преговорите за членството на Албания и Македония.  „Никой досега не е твърдял, че Западните Балкани трябва да се присъединят към Съюза безкритерийно. Разбира се, че има критерии. Изпълнението на тези критерии трябва да бъдат съобразени с географските реалности. България и Румъния, в определена степен и ние не бяхме готови да изпълним всички критерии от Копенхаген. Тогава и Брюксел, и Париж, и Берлин, и Хага, и Рим, и някои други европейски столици, решиха, че трябва да се направи компромис и да спечелят тези важни държави на Европейския съюз към каузата на общо обединение и просперитет и по този начин да разширят и политическото си влияние. Съгласен съм, те имат различна подготвеност, всеки със своите проблеми, но в същото време от всички тях и техния политически елит може да се види ясно желание за присъединяване и това трябва да се оцени високо от Брюксел“.  По отношение на самия ЕС, Кючюк заяви категорично, че е необходима реформа.  „Ако Европа не успее да се реформира няма да реши големите проблеми, пред които е изправена. Това е повече от ясно. Ако искаме да имаме един Съюз, който да бъде силен външнополитически актьор, в същото време да получава доверие сред своите граждани, неминуемо думата, с която трябва да се свързва бъдещият разговор за една Европа, това е реформа“.  Албания приветства препоръката на Европейската комисия за започване на преговори по присъединяване и признава, че й предстои труден път на реформи и борба с организираната престъпност и корупцията, предаде Асошиейтед прес. Според премиера Еди Рама решението на ЕК е показало, че страната \"най-накрая напуска кръстопътя между миналото и бъдещето\".  В Македония също приветстват препоръката за начало на преговори.  За Турция засега се отхвърля възможността да се отвори нова глава в преговорите с ЕС. В доклада си ЕК посочва, че напрежението в Егейско море вреди на сигурността и стабилността в региона. Отделно еврокомисарят Йоханес Хан отбеляза, че Анкара се отдалечава в областта на върховенството на закона и основните права.  Трябва да има ясна и категорична позиция по отношение на това дали Турция някога ще стане член на ЕС.  „По този въпрос трябва да има категорично мнение, защото нито Брюксел, нито Анкара могат да чакат до безкрай. Многопластовостта на света изисква активен диалог“, коментира Кючюк.", "date": "2018.04.18", "title": "Илхан Кючюк: ЕС трябва да гледа на Западните Балкани като на общ процес"}
{"url": "http://epicenter.bg/article/Tsvetanov-otkri-sezona-otnovo-s-ataka-kam-Radev--Prozhektorite-sa-vklyucheni--g-n-prezident-/152126/2/0", "text": "  И му напомни, че в България е достатъчно светло, за да се виждат постиженията на управляващите. Вие пожелахте високи амбиции на студентите, с които се срещнахте, ние пък се изкушаваме да си пожелаем вашите амбиции с БСП да не ни отклонят от евроатлантическия път, заяви Цветанов. Той даде за пример търговското споразумение СЕТА, на което се противопоставил Румен Радев, който го даде на Конституционния съд, вече излязъл с решение, че 61 депутати само могат да приемат спорния документ. Цветанов разкритикува и опозицията в лицето на БСП и ги призова за подкрепа на властта по въпросите на европредседателството. Парламентът откри новия политически сезон след великденската ваканция- по традиция, с българския и европейския химн. Депутатите станаха на крака, след което последваха и традиционните декларации от името на парламентарни групи, които съпътстват откриването на всяка нова сесия на Народното събрание.   Цветанов отчете свършеното до момента - от европредседателството, през санирането до вдигането на учителските заплати и връщането на 22 хил. деца в училище. Достигнахме БВП от 100 милиарда лева, похвали и икономическия растеж. 1000 срещи с 10 000 делегати - пресметна лидерът на ПГ на ГЕРБ, за свършеното до момента от българското председателство. През изминалата парламентарна сесия работихме за успеха на Българското председателство на Съвета на ЕС. Проведохме над 1000 срещи в София и Брюксел. Получихме само похвали от нашите партньори. Това каза от трибуната на парламента председателят на парламентарната група на ГЕРБ и зам.-председател на партията Цветан Цветанов, който прочете декларация от името на група.   \"Най-големият успех на европредседателството ни беше срещата между лидерите на ЕС и Турция. Тонът беше смекчен и преговорите ще продължат. На фона на всичко това Бойко Борисов бе номиниран за \"Европейска личност на годината\", което е огромна чест. Също така не трябва да пропуснем и приетите правила, тук в София, за Европол\", разкри Цветанов.     \"Българското председателство продължава, подготвяхме се дълго и сега с удовлетворение наблюдаваме положителните реакции на европейските партньори\", заяви Цветанов.   В унисон с числата и статистиката в декларацията, Цветанов се похвали и със своеобразния рекорд, постигнат от парламента - 7500 външни посетители, които го разгледали.   \"Продължаваме да работим за подобряване качеството на живот на всички българи. Продължаваме да изпълняваме поетите ангажименти. Увеличихме заплатите на учителите, децата се връщат в училищата, продължаваме санирането на жилища и сгради, инвестираме в здравеопазването, поддържаме тенденция за сериозен икономически растеж, минималната работна заплата ще се увеличава и занапред, успяхме да увеличим минималната пенсия, което пряко рефлектира върху над 1 млн. български пенсионери, приехме редица ключови закони\", похвали се той.   \"В същото това време колегите отляво се опитаха да насаждат страхове и да дискридитират европредседателството ни. В момента сме под прожекторите на всички европейски страни, а президентът Румен Радев и БСП по всякакъв начин се опитват да злепоставят евроатлантическия път на България. Всичко това е пример за политическа безотговорност. Примери за това много. Прожекторите са включени г-н президент, светло е и е видимо, че България  върви напред. Пожелаваме си вашите амбиции, заедно с БСП, да не минират бъдещото европейско развитие на България. В момента България има нужда от ясно и категорична визия за управлението. Нещо, което с нашите партньори от ОП, можем да гарантираме. Благодаря и на тях . Пожелавам си през тази парламентарна сесия да се водят смислени дебати\", завърши Цветанов.    Цветанов бе и първият лидер на ПГ, който откри новия политически сезон след великденската ваканция с декларация - традиция при старта на всяка пленарна сесия. Преди него депутатите станаха на крака, за да изслушат българския и европейския химн, отново традиционно за началото на всяка сесия.  ", "date": "2018.04.18", "title": "Цветанов откри сезона отново с атака към Радев: Прожекторите са включени, г-н президент! (ВИДЕО)"}
{"url": "http://epicenter.bg/article/Nad-20-organizatsii-uchastvat-v-poredniya-natsionalen-protest-v-podkrepa-na-horata-s-uvrezhdaniya/152127/2/0", "text": "  Родители на деца и лица с увреждания пак излизат на национален протест. Най-малко 20 организации от 10 града се очаква да се включат с настояване да се гарантират лична помощ и нови политики по отношение на хората с увреждания, съобщи БНР.   Шествието тръгва от сградата на президентството, ще премине през Министерския съвет и ще се насочи към НДК, където от няколко дни европейски представители дебатират социални политики в Европа.   Красимира Обретенова, майка на 16-годишно дете, обясни, че е необходимо да се въведе нова система за оценка на увреждането, която да отчита потребностите на човека, така че той да може да се включи в обществото.   \"Да бъде създадена възможност за реална, обективна оценка на потребностите. Да бъдат обезпечени тези потребности с пари, услуги висококвалифицирани специалисти, лечение, рехабилитация, обучение, терапия, образование. Като казваме лична помощ - Закон за личната помощ, който да е комплексен инструмент за създаване на политики за хората с увреждания. Не искаме децата ни да се превръщат в млади или възрастни инвалиди с инвалидни пенсии\".   Красимира Обретенова е решена да напусне България. В предаването „Преди всички“ тя обясни решението си:   „ Не толкова да търся други възможности за детето си, колкото до това, че аз не искам повече да участвам в издръжката на негодни институции чрез уврежданията на детето си. Обществото инвестира в дъщеря ми преди една година 60 хиляди лева за операция импланти на сколиоза. Тази сколиоза се случи, защото аз нямах достъп до правилната, адаптирана инвалидна количка. Тук говорим за социална политика. Всички тези усилия на лекари и специалисти, които се бориха за живота на дъщеря ми, ще отидат по дяволите, защото ако остана в България, само след две години с нея трябва да живеем с 200 лева, нейната пенсия, без абсолютно никакви услуги – нито здравни, нито социални“.   Държавата отделя огромни ресурси за хората с увреждания, които се прахосват заради лошото им управление, каза още Оретенова и добави:   „ Хаби се страшно много финансов и човешки ресурс за хората с увреждания, прахосва се, потъва – това го обясняваме вече десет години. Трябва да има реална оценка на човека с потребностите. Фалшиви инвалиди ще има, докато има национално представителни организации, които да обслужват администрацията“.   Трябва да се спре изтичането на пари, да се въведе електронно здравеопазване, електронно здравно досие, междуведомствена електронна информационна система, каза още Обретенова.   „ Говорим буквално за електронно правителство. Има закон от 2008 година – той не се случва. Ние нямаме закон за доброволческата и благотворителна дейност. Някакъв закон прашасва поне от 7-8 години… Някой има интерес хората с увреждания да бъдат болни, бедни и нещастни“, коментира още тя.  ", "date": "2018.04.18", "title": "Над 20 организации участват в поредния национален протест в подкрепа на хората с увреждания"}
{"url": "http://epicenter.bg/article/Pravoslavnata-tsarkva-pochita-Sv--Viktor--machenik-za-hristiyanskata-vyara/152129/2/0", "text": "На 18 април имен ден празнуват Виктор и Виктория.   Виктор бил войник по време на управлението на Марк Аврелий. За да се провери предаността им към страната и управляващите, войните били задължени да предадат в жертва животно на идолите. Виктор бил християнин и отказал, с което бил осъден на мъчения и изпитания. Вярата му му помогнала да премине невредим през всичко, дори победил виден магьосник и го принудил да стане християнин. Присъстващите по това време ослепени войници прогледнали. Виктор бил обезглавен през II век в Дамаск.     Източник: Дарик", "date": "2018.04.18", "title": "Православната църква почита Св. Виктор, мъченик за християнската вяра"}
{"url": "http://epicenter.bg/article/Ninova-v-gnevna-rech--Pravim-politika-na-parche--upravlyavame-na-parche--imame-zhivot-na-parche-/152131/2/0", "text": "Тя изтъкна, че още от самото начало българското европредседателство е приоритет и за БСП и призова за обща работа с управляващите. Но се оплака, че българският премиер не дискутира с парламента проблемите му. „Нека да дойде тук и да каже докъде и стигнал напредъкът с присъединяването на страните от Западните Балкани към ЕС”, заяви Нинова от парламентарната трибуна.   В традицонната си реч за откриване на новата параментарна сесия Корнелия  „Да, прожекторите осветиха състояниетоо на държавата: стопихме се като народ, ние сме най-бедната и най-корупмирана държава, която е начело на ЕС. осочи Нинова.   Тя се обърна към залата и призава парламентът да се обедини около три проблема и да започне тяхното решаване в дългосрочна перспектива: -         възраждане на икономиката и специално на българското производство; -         поставяне на образованието на съвременно равнище и развитието му съгласно изискванията на модерните технологии; -         развиване на здравеопазването, въвеждане на нов здравен модул;     Нинова призова за „проглеждане” и в още една посока – паралелната държава. Според нея зад официалните институции в държавата стоят паралелни образования, които ги ръководят. „Които стоят в тъмното, дърпат конците и изсмукват силите на народа”, заяви Нинова. Тя назова и  Производство и търговия с лекарства; Производство и търговия с пшеница; Производство, разпространение и търговия с енергия;  посочи лидерът на БСП.        ", "date": "2018.04.18", "title": "Нинова в гневна реч: Правим политика на парче, управляваме на парче, имаме живот на парче!"}
{"url": "http://epicenter.bg/article/Mareshki-demonstrira-samochuvstvie--V-Balgariya-ima-dvama-lideri---az-i-Boyko-Borisov/152135/2/0", "text": "\"В момента в България има двама лидери - Бойко Борисов и Веселин Марешки!\" С тази неочаквана констатация водачът на \"Воля\" развесели народните представители в първия им работен ден след великденската ваканция. \"Да, знам, че няма да ви се хареса това\", веднага реагира той на  шумната реакция в пленарната зала. \"Единият лидер е Бойко Борисов - на управляващата коалиция, другият е Веселин Марешки - на алтернативата\", бяха точните думи на Марешки. В речта си за началото на парламентарната сесия Марешки похвали и своите депутати - те били в 5-те процента работещи в парламента. Лидерите не се назначават, а се раждат, заяви още Марешки.   Освен с хвалби за собствената работа, словото на лидера на \"Воля\" бе пълно с критики и нападки към президента Румен Радев и председателя на БСП Корнелия Нинова. БСП била партията, създала задкулисието и паралелната държава. \"Повечето български граждани живеят с по-малко пари, отколкото дава лидерката на една партия за прически\", каза по адрес на Нинова той, с което предизвика искреното недоумение на колегите си не само в ляво.   Президентът пък, ако иска да покаже, че е алтернатива, да си направи партия, продължи с разсъжденията си лидерът на \"Воля\". \"Къде е смелостта на президента Радев да представи своята алтернатива\", каза Марешки.    Лидерът на \"Воля\" каза още, че те са притеснени от мащабната корупцията по всички етажи на властта, от разбитото здравеопазване и образование. И причина за всичко това, на което сме били свидетели от 30 години било липсата на лидерство.  ", "date": "2018.04.18", "title": "Марешки демонстрира самочувствие: В България има двама лидери - аз и Бойко Борисов"}
{"url": "http://epicenter.bg/article/Hristo-Ivanov--Teche-kampaniya-za-legitimirane-na-Plamen-Georgiev-kato-nov-glaven-prokuror/152179/2/0", "text": "Лидерът на \"Да, България\" Христо Иванов коментира на страницата си във Фейсбук ареста на кмета на софийския район „Младост“ Десислава Иванчева, която бе заловена с подкуп от няколко хиляди евро.   \"Гледали сме вече този тип продукции и знаем, че нищо от това не обслужва никаква процесуална цел\", написа той.   Арести, координирани с проправителствени “медии” (и зорки пропагандисти на управляващите), оставяне на задържаното лице повече от час с белезници в центъра на града... гледали сме вече този тип продукции и знаем, че нищо от това не обслужва никаква процесуална цел. Който се съмнява - справка решенията на страсбургския съд срещу България по Цветановите подвизи. Не знам дали госпожата е взела подкуп. Знам, че тече кампания за легитимирането на Пламен Георгиев за нов главен прокурор и на Цацаров за приемливо назначение в Конституционния съд тази есен. Накрая плащаме всички ние...., продължава с коментара си Иванов.", "date": "2018.04.18", "title": "Христо Иванов: Тече кампания за легитимиране на Пламен Георгиев като нов главен прокурор"}
{"url": "http://epicenter.bg/article/Tosho-Toshev-pita-ministar-Radev--Nakazahte-li-shefa-na-KAT-v-Sofiya-za-dopusnatoto-bezobrazie-vchera--/152178/2/0", "text": "Дали кметицата на \"Младост\" е виновна може някога да разберем, а може и да нямаме този късмет. Но цялото ни щастливо отечество (Главно заради топлите думи на г-н Еродоган до милия ни Борисов, долитнали вчера у нас!) имаше радостта да гледа на живо героично полицейско театро. С него би могло да мери ръст само драматичната акция на отряд нашенски командоси срещу Борислав Гуцанов, станала през епохата на незабравимия Цв. Цветанов като ченге номер Едно. Помните ли как тия юнаци се справиха без капчица собствена кръв с двете невръстни дечица на варненския общинар и със зелените очи на красивата му млада жена? При това бяха само с калашници, пищови и палки! Как Цветанов ги бе пратил на тази рискова акция без картечници и поне един гранатомет никой не знае. И Бат Бойко дори. Е, Гуцанов осъди след това България за около стотина хиляди лева, платихме си, дето се вика, билетите за театрото... Много въпроси вече прочетох по повод ареста на Иванчева. Един още, дребен наистина, ми идва сега. В ден вторник, работен и натежал с и без това тежко движение, полицията бе блокирала с часове (!) - ненужно, безсмислено, разточително, тъпо и каквото искате още, един от най-натоварените булеварди на София. Мотаеха се безумно млади и яки мъже около една крехка женица в белезници, и пречеха на колите. Как не се намери поне един достоен и смел мъжага от КАТ да отиде и да им надупчи талоните!? Добре, да речем ,че точно на това трудно кюше, е дошъл сигналът за бандитката Иванчева (моля за извинение, преди да каже съдът, тя все още си е честна гражданка), дошъл е, обаче сигналът, щракаш й белезниците и беж да те няма. Нужно е време, колкото за един светофар... Питам уважавания министър Радев:  Наказахте ли вече шефа на КАТ в София за допуснатото безобразие вчера?  Кои са били точно дежурните за този район, каква е съдбата им?  Ха, и колко от издирваните бандюги (освен Иванчева) хванаха вчера вашите героични мъже? - не само избягали затворници? (Те са опасни, с тях не рискувайте, може някой полицай да пострада), но има още стотици (хиляди?) мъжлета с присъди, които се укриват на не чак толкова потайни места, което си проличава, когато понякога все пак биват разкрити.", "date": "2018.04.18", "title": "Тошо Тошев пита министър Радев: Наказахте ли шефа на КАТ в София за допуснатото безобразие вчера? "}
{"url": "http://epicenter.bg/article/Obviniha-Liz-Harli--che-se-razgolva-pred-sina-si/152137/10/100", "text": "Експертите дори я предупреждават, че нейните секси визии могат да имат  върху сексуалността на момчето на по-късен етап от живота му. Наскоро Лиз сподели в Instagram снимка зад кулисите на сериала \"The Royals\", на която тя носи разголен костюм на френската прислужница, в компанията на сина си и на Джоан Колинс, пишат от tialoto.bg.   Британската звезда редовно позира до тийнейджъра в дълбоки деколтета, от които бюста ѝ направо изскача. Един от нейните последователи е написал:   Още по-странното е, че някои от кадрите на Лиз по секси бански костюми са направени именно от самия Деймиън.", "date": "2018.04.18", "title": "Обвиниха Лиз Хърли, че се разголва пред сина си"}
{"url": "http://epicenter.bg/article/Paris-Hiltan-i-Dzheyn-Siymur--obraha-tochkite--s-ednakvi-rokli-/152142/10/100", "text": "бяха част от гостите на събитие в Бевърли Хилс, което се организира всяка пролет от The Colleagues And Oscar de la Renta.   Двете . Чаровните дами бяха избрали кокетни бели рокли, обсипани с червени лалета. Парис Хилтън бе съчетала дрехата с бели обувки и бежова чанта.   Актрисата, която помним като доктор Куин Лечителката остана вярна на себе си и заложи на  .   Сестрата на Парис –   също бе сред гостите на събитието. Тя се появи с рокля в същия стил като сестра си, в която акцент бяха .   Източник: Дарик", "date": "2018.04.18", "title": "Парис Хилтън и Джейн Сиймур „обраха точките“ с еднакви рокли "}
{"url": "http://epicenter.bg/article/Honorarat-na-Azis-se-vdigna-na-20-bona/152145/10/100", "text": "Азис вече прибира 20 000 лева за няколко часа участие, пише в. „България днес“.   Изпълнителят значително вдигна мизата, но въпреки това е сред най-търсените. Допреди няколко месеца хонорарът му беше 15 бона.   Ромският славей смята, че тази сума му е малка и вдигна цената си с 5 хилядарки. Той смята, че е достатъчно популярен за да прибира 20 бона само за изпяването на няколко песни и не сваля цената дори и с лев.   Доскоро Азис имаше малко участия в клубовете в страната, тъй като малко собственици бяха съгласни да му плащат колосалните хонорари.   Звездата наблягаше на частни партита, където богати хора без проблем вадят тлъсти пачки. Откакто започна да заработва по 20 бона на участие, изявите му в чужбина намаляха, където прибира доста по-малко.   Неговите колежки Галена и Преслава пеят за значително по-малко и взимат едва 10 бона.", "date": "2018.04.18", "title": "Хонорарът на Азис се вдигна на 20 бона"}
{"url": "http://epicenter.bg/article/Tazhna-vest-ot-zamaka-Uindzor--Poslednoto-uelsko-korgi-na-Elizabet-II-e-pochinalo-/152151/10/99", "text": "Последното уелско корги Уилоу на кралица Елизабет II е починало на 15 април в замъка Уиндзор. Кучето е било почти на 15 години, но, тъй като е страдало от онкологично заболяване, е било взето решение да бъде приспано. Daily Mail съобщава, че кралицата оплаква починалия си питомец.    Уилоу беше кралско куче от 14-то поколение. Неговата предтеча уелското корги Сюзан е била подарена на принцеса Елизабет по случай 18-годишнината ѝ.    Уилоу умря 18 месеца след смъртта на другото корги на кралицата - Холи. Двете кучета се появяват с Елизабет II и Даниел Крейг в клипа, посветен на откриването на лондонските Олимпийски игри през 2012 г.   От 1945 г. Елизабет II е имала повече от 30 кучета порода корги - много от тях са преки потомци на първото куче на кралицата Сюзан. Източник: Блиц", "date": "2018.04.18", "title": "Тъжна вест от замъка Уиндзор: Последното уелско корги на Елизабет II е починало  "}
{"url": "http://epicenter.bg/article/Kralskiyat-meden-mesets--Hari-vodi-Megan-tam--kadeto-e-pochival-s-bivshata-/152167/10/100", "text": "Остава месец до сватбата на годината. Да, говорим за бракосъчетанието на принц Хари и Меган Маркъл, което ще се състои на 19 май пред 600 гости в параклиса Сейнт Джордж в Уиндзорския замък.   Според британските медии меденият месец на Хари и Меган ще е в Намибия и по-конкретно в луксозния резорт Hoanib Valley Camp.   Като само един поглед на снимките от Instagram страницата на вилното селище красноречиво доказва, че това наистина е място, достойно за кралски особи, пише таблоидът \"Сън\".    Вариантът сватбеното пътешествие да е в Африка звучи напълно логичен, тъй като това е дестинация със сантиментална значимост за Меган и Хари.   Припомняме ви, че двамата заминаха на романтична ваканция в Ботсвана в началото на връзката си. Освен това Намибия е любимо място на принца. Той е бил в африканската държава три пъти, като едно от посещенията му там е почивка с вече бившата му приятелка Челси, разкрива \"Сън\".   Интересна подробност е, че Челси, както и друга бивша на Хари – Кресида Бонас, са поканени на сватбата. И след като заговорихме за поканените на сватбата - в медийното пространство се появиха слухове, че Доналд Тръмп, семейство Обама и Тереза Мей няма да получат покана за сватбата на принц Хари и Меган.   Друг любопитен факт е, че бащата на Меган Маркъл, Томас, все още не е виждал принц Хари на живо, но е дал благословията си за сватбата. Очаква се той да е сред гостите, заедно с майката на булката – Дория. Сестрата на Меган обаче не е поканена на големия ден. Източник: woman.bg", "date": "2018.04.18", "title": "Кралският меден месец: Хари води Меган там, където е почивал с бившата (Снимки)"}
{"url": "http://epicenter.bg/article/Tita--Nyamam-silikon--Byustat-mi-e-dar-Bozhi-/152176/10/100", "text": "Певицата Христина Христова-Тита категорично отрече, че има силикон в бюста си. , коментира Гала гърдите на младото момиче, пише Дир.бг. Водещата не пропусна да отбележи, че природните дадености на Тита са се превърнали във вдъхновение за нейни колеги като Атанас Колев, който посвети новата си песен на гърдите на колежката си.   Тийн идолът пусна хита си \"Идеална\" преди броени дни. Част от втория куплет гласи:  Нецензурният текст директно кореспондира с припева на последното парче на участничката в Х-фактор. По време на тв изявата си изпълнителката на \"Антилопа\" сподели още, че спешно търси рокля за абитуриентския си бал, защото от много участия няма време да си избере тоалет. Тя е твърдо решена през май да се прибере в родната Силистра, за да си вземе матурите и да се забавлява със съучениците си.  ", "date": "2018.04.18", "title": "Тита: Нямам силикон! Хората, които разбират, могат да направят разлика!"}
{"url": "http://epicenter.bg/article/Krasivata-vnuchka-na-Deyvid-Rokfeler-ima-sobstvena-modna-marka--Snimki-/152186/10/100", "text": "Тази стройна и чаровна брюнетка не е модел или актриса. Тя е Ариана – внучка на милиардера Дейвид Рокфелер.   Светска лъвица, добър ездач, човек с редица благотворителни дейности – това са само част от лицата на богатото момиче. Ариана е на 35 години и е първата дъщеря на Дейвид Рокфелер-младши. Въпреки че е част от много богато семейство, тя е отгледана доста строго и далеч от светлините на прожекторите. Завършила е висшето си образование в университета в Колумбия със специалност \"Политология\". Като един от най-травматичните си моменти в живота описва развода на родителите си, пишат от \"Дарик\". По нейни думи те са й били пример за перфектното семейство, а раздялата им я разтърсила из основи. През 2010 г. Ариана се омъжи за Матю Бъклин след 7-годишна връзка. На сватбата присъствали над 200 гости, а тържеството се провело в градина, създадена от прабабата на брюнетката. Тя доказа, че може и сама да създаде успешен бизнес – изявява се като дизайнер и има собствена модна марка.   Източник: Дир.бг", "date": "2018.04.18", "title": "Красивата внучка на Дейвид Рокфелер има собствена модна марка "}
{"url": "http://epicenter.bg/article/V-pamet-na-Barbara-Bush---maykata-na-edna-dinastiya/152191/10/99", "text": "На 92 години почина голямата Барбара Буш. Първа дама, основоположник на династията Буш, чието политическо наследство отеква до днес, филантроп и образователен активист, тя остава символ на вярата, на семейните ценности и на силата да отстояваш идеите, в които вярваш.     . Това са Джордж Буш – старши и Джордж Буш – младши.   На пръв поглед тя е противоречива личност – непретенциозна къщовница и орлица на семейното гнездо, но същевременно символ на матриархата и основоположник на една от най-мощните съвременни политически фамилии. Наскоро тя се описа като „най-щастливата жена на света“, защото в сложния си живот винаги се е радвала на любов, сплотеност и доверие.    Тя е сред първите публични личности, които обръщат внимание на болните от ХИВ/СПИН, вземайки в ръце заразени от вируса бебета и деца, за да събори стигмата срещу тях. Тя вярва, че абортът и хомосексуалността са лични работи. Посвещава огромна част от енергията и времето си на каузата за ограмотяване на населението и сама пише две детски книги и мемоари.   Едва на 16-годишна възраст, Барбара Пиърс среща Джордж Х. У. Буш по време на коледна ваканция. Запознават се на дансинга. Тя е атлетична – спортува плуване и тенис, и обожава книгите, тъй като баща й е издател. Джордж пък е капитан на училищния отбор по бейзбол.    Джордж е мобилизиран като боен пилот на тихоокеанския фронт, а Барбара работи във фабрика за гайки и болтове. Три години по-късно девойката от Ню Йорк се омъжва за бъдещия студент в Йейлския университет и републикански представител от Милтън, Масачузетс.    Победи и загуби, напрегнати политически кампании, обрати и световни трусове – от края на Студената война до началото на войната срещу тероризма – Барбара Буш преживява всичко това редом със съпруга си, успявайки да съхрани семейството като висша ценност.   „Омъжих се за първия мъж, когото целунах. Когато разказвам това на децата ми, направо им се повръща“, разказва Барбара с типичното си чувство за хумор.   Първородният син Джордж У. Буш се ражда през 1946 година. Второто дете – малката Паулин, живее само 3 години и умира от левкемия. Именно тогава косата на Барбара преждевременно побелява.   По-късно се ражда Джеб Буш, бъдещият губернатор на Флорида, а след това още двама синове – Нийл и Марвин, и една дъщеря – Дороти.   Изоставяйки нефтената индустрия в Тексас, Буш-старши прави сериозна политическа кариера. Той минава през Камарата на представителите във Вашингтон и последователно заема дипломатически постове в ООН и Китай, както и директорския офис в ЦРУ. Политикът удържа Републиканската партия след аферата Уотъргейт, а скандалът не минира политическата му кариера.   Следва скок към Белия дом, където през 80-те той е вицепрезидент в двата мандата на магнетичния Роналд Рейгън.  , преобразявайки напълно тази уж символична длъжност. Четенето на книги и грамотността са нейни основни приоритети, а позицията й за абортите я изправя в челен сблъсък с Рейгън и Републиканската партия.   Следва тежка предизборна кампания за най-високия пост в страната, която се увенчава с успех.   Желязната завеса се вдига, двуполюсното разделение се срутва, светът се отваря.      „Хората, които през цялото време мислят само за прическата си, са, откровено казано, скучни“, гласи една от крилатите й мисли за стила.   „Даваха ми съвети по отношение на протокола, понякога какво да обличам и какво да не обличам, но през по-голяма част от времето разчитах изцяло на онова, на което ме научи майка ми“, признава тя за маниерите си на първа дама.    Тя просто   в трудните президентски години, когато той дава зелена светлина на войната в Панама и в Персийския залив срещу иракския диктатор Саддам Хюсеин. През това време икономическата криза у дома подкопава рейтинга му.   . Джордж Буш-младши печели два последователни мандата и управлява САЩ между 2001 и 2009 година, посрещайки последствията от атентатите на 11 септември 2001 и войната срещу тероризма.    Когато през 2013-а Джеб Буш обявява, че ще се кандидатира за президент, майка му просто заявява: „Има и други хора, достатъчно квалифицирани за тази работа, а и вече имахме достатъчно президенти Буш“. Все пак, тя застава зад Джеб в поредната политическа битка за семейството, този път загубена от Доналд Тръмп.    Тя ще остане такава в историята и спомените на хората – борбена, истинска и необикновена жена.", "date": "2018.04.18", "title": "В памет на Барбара Буш – майката на една династия"}
{"url": "http://epicenter.bg/article/Desislava-Radeva-smeni-profilnata-si-snimka-vav-Feysbuk-s-leten-fotos/152203/10/99", "text": "Десислава Радева смени своята профилна снимка в социалната мрежа Фейсбук. Съпругата на държавния глава Румен Радев добави и закачлив надпис:          Първата дама промени и досегашната снимка на корицата в личния си профил. Тя също е на морска тематика, но със закачлив привкус. На нея рибар в акустирала лодка храни няколко котки с улова си. Изборът не е никак странен, тъй като е ясно, че семейство Радеви са почитатели на тези животни и дори самите те отглеждат котка като домашен любимец. ", "date": "2018.04.18", "title": "Десислава Радева смени снимката си във Фейсбук с летен фотос"}
{"url": "http://epicenter.bg/article/Zrelishtno-2-2-i-dva-cherveni-kartona-na-TsSKA----quot-Levski-quot--/152209/8/0", "text": "ЦСКА и \"Левски\" завършиха 2:2 в едно от най-интригуващите дербита през последните години. \"Червените\" поведоха с 2:0 още в първите минути и бяха пълни господари на терена до почивката. През второто полувреме обаче \"сините\" възкръснаха и изравниха, като дори можеха да стигнат до пълен обрат. Мачът бе гарниран и от два червени картона, предаде бТВ.  \"Червените\" започнаха вихрено и още в 9-ата минута вече имаха аванс от два гола. Най-напред вратарят на \"Левски\" Божидар Митрев фаулира Фернандо Каранга в наказателното поле, а бризилецът хладнокръвно превърна дузпата в гол. Още в следващата атака Рафаел Енрике проби отляво, финтира двама защитници и стреля в близкия. Топката се отклони в дясната греда и влезе в мрежата за втори път.  До края на първото полувреме \"сините\" изглеждаха в шок и не успяха да отправят нито един удар - нито във вратата, нито извън нея. За сметка на това Каранга пропусна да направи резултата класически. В 39-ата минута голмайсторът излезе сам срещу Митрев след поредната груба грешка в защитата на съперника, но някак не съумя да уцели вратата.  След почивката ролите на терена напълно се размениха. \"Левски\" намали при първата си сериозна атака - десният бек Милош Цветкович центрира и левият - Иван Горанов, се разписа с глава. Окрилени от попадението, \"сините\" се вдигнаха на щурм и след час игра стигнаха до равенство. Серджиу Буш проби отляво и върна към Паулиньо, който без проблем преодоля Витаутас Черняускас за втори път.  В последните минути напрежението се покачи. Жеферсон и Буш получиха директни червени картони. Бразилският защитник на ЦСКА изрита румънския нападател на \"Левски\", който от своя страна го блъсна и събори на земята.  В крайна сметка \"Левски\" прекъсна серията си от четири поредни загуби в шампионата, докато ЦСКА вероятно ще се сбогува окончателно с шансовете си за титлата. По-късно тази вечер \"Лудогорец\" гостува на \"Берое\" и може да се откъсне на 8 точки.  ", "date": "2018.04.18", "title": "Зрелищно 2:2 и два червени картона на ЦСКА - \"Левски\" "}
{"url": "http://epicenter.bg/article/Ekspertite-na-OZHO-shte-vlyazat-v-Duma--ako-usloviyata-pozvolyavat/152147/7/0", "text": "Екип от експерти по сигурността от ООН е посетил сирийския град Дума, където се предполага, че е била извършена химическа атака. Ако екипът прецени, че ситуацията позволява, мисията на международните инспектори от Организацията за забрана на химическите оръжия (ОЗХО) ще започне днес. Това обяви сирийският посланик в ООН Башар Джафари пред Съвета за сигурност на организацията, съобщи bTV.  Вчера стана ясно, че експертите на ОЗХО все пак ще бъдат допуснати да влязат в Дума.  Същевременно руски военен заяви пред руския тв канал „Россия 24“, че в града е била открита лаборатория на бунтовниците, в която са се произвеждали химически оръжия и са се съхранявали компоненти за неговото производство. Алексей Родионов от руска бойна част по химическа защита в Сирия заяви, че „в склада бе открит контейнер с хлор, аналогичен на използвания от бунтовниците за постановката на режисирания фейков сюжет“.  Сирийски активисти обвиниха правителството в Дамаск, че неговата армия е извършила на 7 април химическа атака срещу контролирания тогава от бунтовници град Дума, в която са загинали десетки цивилни, включително деца. Това предизвика ракетни удари на Великобритания, САЩ и Франция миналата събота срещу военни обекти в Сирия.  Първоначално Москва твърдеше, че не е имало никакво нападение с химическо оръжие в Дума, а после обвини бунтовниците, че това е тяхна провокация, извършена с британска помощ, което Лондон отрече, припомни Ройтерс. ", "date": "2018.04.18", "title": "Експертите на ОЗХО ще влязат в Дума, ако условията позволяват"}
{"url": "http://epicenter.bg/article/Tsveta-Karayancheva-pregovarya-za-vizoviya-rezhim-s-Pol-Rayan/152153/7/0", "text": "Отпадане на американските визи за българи. Това обсъждаха председателят на Народното събрание Цвета Караянчева и председателят на Конгреса на Съединените щати - Пол Раян, предаде Нова телевизия. Срещата беше част от визитата на Караянчева в Америка.   Председателят на Камарата на представителите в Конгреса Пол Раян прие Цвета Краянчева в първата среща на такова ниво между двете страни. Тя е предложила два варианта за промени в американските закони, които да направят по-бързо и лесно приемането на България в програмата за безвизово пътуване със САЩ.   „ Това, което предложих на председателя Раян е да се повиши процента на визите от 3% на 10% за отказаните визи или да се смени системата нацяло като се гледа не брой отказани визи, а се гледа брой на хората, които са останали, след като им е изтекла визата”, коментира председателят на Народното събрание Цвета Караянчева.   В момента отказите на визи за българи в Посолството на САЩ в София постепенно падат от над 17 процента през 2015-а година до под 15 на сто за миналата.   А според данни на Държавния департамент процентът на надстоялите своите туристически или бизнес визи българи е близо 1,8% за 2016 г. Малко над 5 на сто обаче са студентите и тези на летни бригади, които не се връщат у нас.   „ Имам уверението от председателя Раян, че ще започнем да работим по темата за българските визи и естествено аз го поканих на гости в България”, каза още Караянчева.   Пол Раян е втория по влияние републиканец във Вашингтон след президента Доналд Тръмп, но само преди няколко дни обяви, че няма да се кандидатира за следващ мандат в края на тази година. Повечето наблюдатели отдават решението на Раян с отношенията му с Тръмп и отровната атмосфера във Вашингтон през последните месеци.   „ Важността на това да имаме наистина отношение от страна на Съединените щати такова, каквото заслужава България, тъй като темите като отбрана, борба с организираната престъпност, тероризъм – ние си сътрудничим много добре. И на практика нямаме нито един терорист, хванат с български паспорт и това е достатъчно основание да продължим тезата за визите и това е едно добро начало”, обясни Цвета Караянчева.   По рано във вторник Цвета Караянчева се срещна с представители на Американския Еврейски Комитет – една от най-влиятелните организации тук.  ", "date": "2018.04.18", "title": "Цвета Караянчева преговаря за визовия режим с Пол Райън"}
{"url": "http://epicenter.bg/article/SASht-se-otkazaha-da-vavezhdat-novi-sanktsii-sreshtu-Rusiya/152155/7/0", "text": "САЩ се отказаха да въвеждат нови санкции срещу Русия, съобщи ТАСС.   САЩ са уведомили Русия чрез посолството й във Вашингтон, че засега няма да бъдат въвеждани нови санкции, съобщи руската информационна агенция, като се позова на източник от Министерството на външните работи. ТАСС припомня думите на посланика на САЩ в ООН Ники Хейли, която в неделя заявява в интервю за телевизионния канал Си Би Ес, че ще има нови санкции срещу Москва, заради поддръжката, която оказва на Сирия. Според дипломата новите ограничителни мерки на Вашингтон трябвало да бъдат обявени в понеделник. Но това не се случи.    ", "date": "2018.04.18", "title": "САЩ се отказаха да въвеждат нови санкции срещу Русия"}
{"url": "http://epicenter.bg/article/Vuchich--Reshenieto-za-Kosovo-nyama-da-bade-bezbolezneno-za-sarbite/152157/7/0", "text": "Президентът на Сърбия Александър Вучич заяви, че не е сигурен дали в края на април ще обяви своето решение за Косово, но може да гарантира, че ще работи неуморно, за да бъде постигнато компромисно решение, предава скопското електронно издание „МКД“ и агенция “Фокус“.  След срещата си с премиера на германската провинция Баден-Вюртемберг Винфрид Кречман, Вучич заяви, че решението за Косово „няма да бъде безболезнено за сърбите“.  „С каквото и предложение да излезем, то ще бъде посрещнато на нож и в региона, и в Европа, и по света, а също и в Сърбия“, заяви сръбският президент.  На няколко пъти държавният глава обявяваше, че ще обяви решението си за Косово пред обществото в края на април и в тази връзка инициира вътрешния диалог по въпроса миналия октомври.  Вучич подчерта, че каквото и решение да предложи, то първо ще трябва да „победи на референдум в страната“.  „Целта ми не е да кажа нещо, за да задоволя някой на Запад, а да стигнем до решение, което да задоволява гражданите на Сърбия“, изтъкна той.  Сръбският президент потвърди, че е против идеята за „замразяване на конфликта“, защото не иска да оставя проблемите на бъдещите поколения.  „От това, че ще чакаме по-добри времена, да не стане да дочакаме по-лоши времена“, заяви той и добави, че решението трябва да се търси чрез диалог, за да се стигне до компромисно решение.  „Не искам гражданите да бъдат унижени от решението и аз, в рамките на това, ще се отнасям рационално, прагматично, отговорно и храбро“, обеща Вучич.  Той отказа да коментира изявлението на косовския премиер Рамуш Харадинай, че Бояновац и Прешево са Източно Косово, защото, както каза Вучич, не иска да коментира нечии териториални претенции, а само бъдещето на Сърбия.  Освен това, сръбският президент подчерта, че позициите на Германия и Сърбия около независимостта на Косово са противоположни, но това не трябва да влияе на развитието на двустранното сътрудничество.  „Искам някой да ми обясни какво е бъдещето на Сърбия без Германия“, попита Вучич и подчерта, че не мисли решението да не се разговаря със страните, признали Косово, за добро.", "date": "2018.04.18", "title": "Вучич: Решението за Косово няма да бъде безболезнено за сърбите"}
{"url": "http://epicenter.bg/article/Masova-evakuatsiya-v-Berlin-zaradi-bomba-ot-Vtorata-svetovna-voyna-/152164/7/0", "text": "Откриването на неексплодирала бомба от Втората световна война налага масова евакуация в района на централната жп гара на Берлин в петък, включително няколко министерства и болница, обяви днес германската полиция, цитирана от АФП и БНР.  Всички сгради и улици в радиус от 800 метра около местонахождението на бомбата край оживената гара трябва да бъдат опразнени от 9 часа местно време, докато 500-килограмовият авиационен боеприпас не бъде обезопасен.  В зоната за евакуация се намират германското министерство на икономиката, както и на транспорта, военна болница и посолствата на Индонезия и Узбекистан.", "date": "2018.04.18", "title": "Масова евакуация в Берлин заради бомба от Втората световна война "}
{"url": "http://epicenter.bg/article/Sadebno-delo-razkri-taynata-na-emblematichen-nomer-na-Deyvid-Koparfiyld/152166/7/0", "text": "Съдебни заседатели в Невада получиха възможност да разберат тайната на номера на Дейвид Копърфийлд, в който изчезват хора от сцената, след като британец го обвини, че е получил травма заради него през 2013 г., съобщи Асошиейтед прес.   Изпълнителният продуцент на шоуто в Лас Вегас даде показания как се извеждат случайно избраните участници по време на фокуса. Той се състои в това десетина зрители да се качат на сцената, да изчезнат с магия, след което да се появят в дъното на залата.   Дългогодишният бизнес партньор на Копърфийлд каза в съда, че участниците не знаят предварително как ще ги изведат бързо по тайни коридори.   Дейвид Копърфийлд също ще даде показания по делото, защото е обвинен в небрежност. Източник: Новини.бг", "date": "2018.04.18", "title": "Съдебно дело разкри тайната на емблематичен номер на Дейвид Копърфийлд"}
{"url": "http://epicenter.bg/article/London-se-zadalzhi-da-otgovori-na-vaprosite-na-Moskva-po-sluchaya-Skripal-do-23-april-/152169/7/0", "text": "Лондон се задължава да отговори на въпросите на Москва по случая „Скрипал“ в десетдневен срок от момента на отправянето им, т.е. до 23 април включително. Това заяви постоянният представител на Великобритания при ОЗХО (Организацията за забрана на химическите оръжия) Питър Уилсън в хода на изказването си на извънредното заседание на Изпълнителния съвет на организацията за инцидента в Солсбъри, предаде ТАСС, цитирана от Агенция \"Фокус\".  „На 13 април Русия предаде на Великобритания списък с въпроси, съгласно член 9 от Конвенцията за забрана на химическите оръжия“, заяви Уилсън. „Ще отговорим, колкото е възможно по-бързо, в течение на 10 дни, установени от конвенцията“.  Нито една лаборатория на ОЗХО не е открила вещество BZ в образците от Солсбъри, твърди британският посланик. „Четирите определени от ОЗХО лаборатории не са открили вещество BZ нито в един от образците, събрани в Солсбъри“, отбеляза той.  На 1 април Министерството на външните работи на Русия публикува списък от 14 въпроса, които руското посолство е отправило към британското МВнР във връзка с „изфабрикуваното“ против Москва „дело Скрипал“.  Конкретно, Русия иска пояснение защо й отказват правото на консулски достъп до двамата руски граждани, които пострадаха на британска територия. Освен това, Москва зададе въпрос какви противоотрови и в каква форма са дадени на отровените, а също така и как тези противоотрови са се оказали в британските лекари на мястото на инцидента.  Русия се интересува, на основание на какви маркери е установено предполагаемия „руски произход“ на веществото, използвано в Солсбъри и има ли Великобритания контролни образци от бойното отровно вещество, което Лондон нарича „Новичок“. Освен това, Русия чака отговор на въпроса, разработвали ли са се във Великобритания образци от това вещество или негови аналози.  На Русия също така ѝ е важно да знае, на какво основание е привлечена Франция да сътрудничи в разследване на инцидента, в който са пострадали руски граждани и по какъв начин Париж участва в делото, както и това, дали Великобритания е уведомила Организацията за забрана на химическо оръжие (ОЗХО) за това си решение.  Освен това от посолството изразиха увереност, че „с постъпването на нова информация ще се появят и нови въпроси“.  Руските дипломати отправиха нота по „делото Скрипал“ и в МВнР на Франция, в която се съдържат десет въпроса.  Посолството се интересува, на какво основание Париж е привлечен да сътрудничи в разследването на Великобритания на инцидента в Солсбъри и отправила ли е френската страна официално уведомление до ОЗХО, че се включва в делото. Русия също така иска да ѝ бъде казано, какви доказателства по делото Лондон е предал на Париж и присъствали ли са френски експерти при взимането на биоматериал от семейство Скрипал и провеждали ли са се изследвания на пробите във Франция.  Успоредно с това, Русия иска да й бъде изяснено, има ли във Франция контролни образи от веществата, наречени във Великобритания „Новичок“, или негови аналози, както и разработвали ли са се образци на вещества от този тип или негови аналози във Франция.  Русия чака отговор и на въпроса как френските специалисти са стигнали до извода, че това вещество е употребено.  Освен това от руското МВнР биха искали да знаят, с какви експертни знания разполага Франция в областта на изучаването на бойните отравящи вещества от този тип или неговите аналози и на основание на какви признаци френските специалисти са установили „руския характер“ на произхода на веществото, използвано в Солсбъри.  Работилият за британските специални служби бивш сътрудник на Главното разузнавателно управление (ГРУ) (Военното разузнаване) на Русия Сергей Скрипал и неговата дъщеря Юлия бяха отровени в град Солсбъри на 4 март. Лондон твърди, че към отравянето на Скрипал с вещество А234 е причастна руската държава, а Москва отрича това категорично.  ***  Руската страна се обърна към ОЗХО с въпрос, защо информацията по случая Скрипал, предоставена от швейцарските експерти от лабораторията в Шпиц, не е била използвана в заключителния доклад, заяви на 15 април външният министър на Русия Сергей Лавров.  „Клиническата картина повече съответства на използването именно на отравящо вещество BZ. Нито един от тези факти и въобще за BZ, нищо не е споменато в заключителния доклад, който експертите на ОЗХО са представили пред нейния изпълнителен съвет. В тази връзка ние се обръщаме към ОЗХО с въпрос, защо информацията, която отразява изводите на специалистите от лабораторията в град Шпиц е била изпусната в заключителния документ“, заяви Лавров.  „Тази рецептура е била на въоръжение в САЩ, Великобритания и други страни от НАТО“, продължи да цитира доклада министърът. „В Съветския съюз и Русия не е осъществявана разработка и не са се натрупвали подобни химически въоръжения“.  ", "date": "2018.04.18", "title": "Лондон се задължи да отговори на въпросите на Москва по случая Скрипал до 23 април "}
{"url": "http://epicenter.bg/article/Tramp-potvardi--Pompeyo-se-vidya-s-Kim-Chen-un--sreshta-na-varha-shte-ima--/152177/7/0", "text": "Американският президент Доналд Тръмп заяви, че директорът на ЦРУ Майк Помпейо, номиниран от него за държавен секретар, се е срещнал със севернокорейския лидер Ким Чен-ун миналата седмица.  \"Майк Помпейо се срещна с Ким Чен-ун в Северна Корея миналата седмица. Срещата премина много гладко и бяха изградени добри отношения. Сега се подготвят подробностите за срещата на върха. Денуклеаризацията ще бъде голямо нещо за света, но и за Северна Корея!\", написа президентът на САЩ в Туитър. \r\n Вчера Тръмп каза, че Съединените щати и Северна Корея водят преговори на \"извънредно високо ниво\".  Очаква се срещата на върха между американския президент и севернокорейския лидер да се състои до началото на юни. Според Тръмп се обсъждат пет места за нейното провеждане.  ", "date": "2018.04.18", "title": "Тръмп потвърди: Помпейо се видя с Ким Чен-ун, среща на върха ще има! "}
{"url": "http://epicenter.bg/article/Evropeyskiyat-parlament-reshi--Sledvashtite-izbori-za-evrodeputati-shte-badat-mezhdu-23-i-26-may-2019-g-/152181/7/0", "text": "Изборите за евродепутати ще бъдат между 23 и 26 май догодина, реши днес Европейският парламент, предаде БТА. Предложението за датите бе направено от Съвета на ЕС. Очаква се Съветът да утвърди окончателно този график до юни. ЕП отбелязва, че според законодателството от 1976 г. изборите трябва да се състоят между четвъртък, 6 юни, и неделя, 9 юни, в съответствие с датите, на които са се състояли първите преки избори (четвъртък 9 юни до неделя, 12 юни 1979 г.).   Съветът има правото да предложи нови дати, съгласувано с ЕП, се отбелязва в съобщението. Предвижда се след изборите догодина евродепутатите да бъдат 705, вместо 751, както досега, заради напускането на Великобритания. Занапред България и още 12 държави ще запазят броя на евродепутатите си, а 14 държави ще получат допълнителни места.       Най-облагодетелствани от промените са Испания и Франция, които получават по пет допълнителни места в ЕП. Предвижда се Холандия и Италия да имат трима евродепутати повече, а с по един нарастват мандатите на Румъния, Полша, Швеция, Австрия, Дания, Словакия, Финландия, Хърватия и Естония. Ирландия получава още две места, съобразно решение на ЕП от февруари.   Според договора за ЕС броят на евродепутатите е до 751 и всяка държава трябва да има поне шестима и най-много 96 представители. В сегашния състав на ЕП Великобритания разполага със 73 евродепутати. По силата на февруарското решение 46 от британските мандати ще бъдат оставени в запас за държави, които може да се присъединят към ЕС занапред.  ", "date": "2018.04.18", "title": "Европейският парламент реши: Следващите избори за евродепутати ще бъдат между 23 и 26 май 2019 г."}
{"url": "http://epicenter.bg/article/Hipotetichen-tankov-boy-mezhdu--Armata--i-noviya-Abrams---koy-shte-pobedi--/152183/7/0", "text": "Американското издание The National Interest в публикацията си „Armata vs. Abrams: Who Would Win If Russia and America's Best Tanks Battled?” сравни бойните възможности на Т-14 „Армата” и новата версия на Abrams M1A2 SEP v3. Американският журналист Чарли Гао се опитват да изясни кой би победил в хипотетична схватка на тези наистина страшни машини.  NI отбелязва, че руската машина Т-14 „Армата” е създадена според принципно нов подход, докато модернизираният Abrams е развитие на съществуващ танков проект. Изданието пише, че необитаемият купол на Т-14 го отличава от всеки друг танк. Той е негово основно преимущество, повишаващо оцеляването на екипажа, помествайки го в бронирана капсула. Това позволява бронираната защита да се концентрира на едно място, а не да се разпределя по целия корпус и купола. При разработката на Т-14 са използвани нови системи, като се започне от 125-мм оръдие и се завърши с комплексите за активна защита.  Като недостатък се сочи намаляването на боеспособността на „Армата”, ако бъде нарушена връзката между бойното отделение на екипажа и системата за управление на огъня. Изказва се предположение за недостатъчно брониране на купола, макар журналистът да признава, че не му е известна дебелината на бронята.  Изданието се изказва положително за новото 125-мм оръдие 2A82, което позволява ефективното използване на противотанкови снаряди и да се увеличи тяхната начална скорост. При това не става нужда да се извеждат образуваните газове при изстрела от необитаемия купол.  Комплексът за динамична защита „Малахит” е по-ефективен от предишните поколения и може да устои на различни типове боеприпаси, заплашващи танка.  The National Interest отбелязва, че Abrams M1A2 SEP v3 има редица подобрения, които преди всичко повишават неговата готовност за бойни действия и разбирането на екипажа за ставащото на бойното поле. Обновеният Abrams може да използва нови типове многоцелеви боеприпаси за 120-мм оръдие М256, бронята е усъвършенствана, а прицелите и термовизорите могат да бъдат модернизирани до ново поколение. Съобщава се за използване на системи за динамична защита Trophy Hard-Kill APS.  Безспорно бойните качества на модернизирания Abrams са подобрени, но не е налице качествено нов скок. „В края на краищата M1A2 SEP v3 се явява постепенно подобрение и по-скоро ще се бие така, както и предишното поколение М1, даже по-добре. За разлика от Т-14, това не е радикално изменение в способите за водене на боя” – пише американското издание.  Според автора, „Абрамс” „вероятно ще има преимущество пред „Армата” в откриването”. Изданието прави извода на основание на факта, че САЩ произвеждат термовизионните матрици преди Русия и са по-напред в технологията. Предполага се също, че турбинният двигател на Abrams „вероятно” ще работи по-тихо от дизела на Т-14.  В същото време „Армата” е по-лек (48 тона срещу 62 тона) и разполага с повече относителна мощност, което подобрява нейната мобилност, признава The National Interest. Изданието се затруднява да посочи вероятен победител в танковото противопоставяне заради използването на ново въоръжение и защита с неизвестни възможности, но отбелязва, че руският комплекс за активна защита „Афганит” превъзхожда американската Trophy APS.  На Abrams защитата е инсталирана от двете страни на купола, което увеличава нейния черен профил и ограничава възможността за прехват на вражеските боеприпаси. На свой ред „Афганит” изначално е интегриран в конструкцията на Т-14, което подразбира пълен обхват на фронталната дъга и по-ефективно използване на комплекса. При това „Афганит” е способен да реагира на различни типове боеприпаси.  The National Interest пише, че руската „Армата” вероятно е по-оцеляващ танк от M1A2 SEP v3 и ще е способен да победи, преди американските танкове да ударят по неговата броня. Отбелязва се също, че са възможни още някои изменения в техническите характеристики на руските танкове, които са все още в началото на пътя си.    ", "date": "2018.04.18", "title": "Хипотетичен танков бой между „Армата” и новия Abrams - кой ще победи? "}
{"url": "http://epicenter.bg/article/Gratski-politik--Samo-si-gubim-vremeto--nyama-da-ima-dogovor-s-Makedoniya-/152185/7/0", "text": "Панос Каменос (министър на отбраната и лидер на партията \"Независими гърци\", която управлява в коалиция със СИРИЗА на премиера Алексис Ципрас, бел. ред.) се сили и казва, че няма да гласува, защото знае, че няма да има договор със Скопие, смята заместник-председателят на най-голямата гръцка опозиционна партия Нова Демокрация Адонис Георгиадис, цитиран от скопското електронно издание „Нова Македония“.  „Аз съм от тези политици, които още в началото изтъкнаха мнението си, че няма да има никакъв договор със Скопие и губим много време, играейки играта на (гръцкия премиер Алексис) Ципрас. И цялото това силене от Каменос, че няма да гласува, със сигурност е, защото знае, че няма да се стигне до никакъв договор. Защо не може да се стигне до договор? Защото договорът няма да бъде за име за всички употреби и няма как да мине в гръцкия парламент“, заяви Георгиадис в интервю пред гръцката телевизия „Скай“.  Както предаде кореспондентът на МИА от Атина, коментирайки последните изяви на македонския премиер Зоран Заев около името за всички употреби, зам-председателят на Нова Демокрация е заявил, че позициите му са идентични с тези на Груевски и затова през 2008-а година Караманлис е наложил вето в Букурещ. Той се запита какво цели външният министър на Гърция с тези изяви и дали Атина преговаря за име, което няма да бъде за цялостна употреба.  „Може би господин Ципрас, поради неговите зависимости от различни чуждестранни фактори, е договорил име, което няма да бъде за цялостна употреба? Не искам да повярвам, че е така, защото това би било национална катастрофа“, коментира Георгиадис.   ", "date": "2018.04.18", "title": "Гръцки политик: Само си губим времето, няма да има договор с Македония!"}
{"url": "http://epicenter.bg/article/Emanyuel-Makron--Parvo-reformi-na-ES--a-sled-tova-razshiryavane-/152188/7/0", "text": "За председателя на Европейската комисия Жан-Клод Юнкер приемането на страните от Западните Балкани в Европейския съюз значи предотвратяване на нови войни в региона, а за френския президент Еманюел Макрон реформите на Съюза са предпоставка за ново разширяване“, пише Deutsche Welle, цитирано от скопското електронно издание „Либертас“.  Според Макрон, който се изказа пред европейските депутати в Страсбург, преди каквото и да било „отваряне“ за нови членки, трябва да се реформира самият Съюз.  „Да, за желанието да се свържат страните от Западните Балкани с ЕС“, обърна се френския президент към Юнкер, с оглед на геополитическия риск те да се обърнат към Турция, или към Русия. „Но, от моя гледна точка, аз бих заложил на разширяване само, след като преди това осъществим по-дълбока интеграция и реформи в Съюза“.  ", "date": "2018.04.18", "title": "Еманюел Макрон: Първо реформи на ЕС, а след това разширяване "}
{"url": "http://epicenter.bg/article/Erdogan-obyavi--Predsrochni-prezidentski-i-parlamentarni-izbori-na-24-yuni-/152192/7/0", "text": "Президентът на Турция Реджеп Тайип Ердоган обяви, че на 24 юни в страната ще се проведат предсрочни избори, предава AFP, цитирана от \"Фокус\". „В резултат на консултациите с председателя на Партията за национално движение г-н Давлет Бахчели, ние решихме да проведе избори на 24 юни 2018 г., неделя.“, заяви на пресконференция в Анкара Реджеп Ердоган. В един и същи ден ще се проведат и президентски и парламентарни избори. Първоначално се планираше те да се проведат на 3 ноември 2019 г. Според експерти новите избори имат за цел да завършат постепенното въвеждане на президентска система. Мнозинството от турците гласуваха за това с референдум през април 2017 г.   На пресконференцията в Анкара президентът подчерта, че Турция трябва да елиминира несигурността. Според него страната се управлява със \"стара система\".  Според държавния глава последното развитие в Турция, антитерористичните операции в Ирак и Сирия и кризата със съседните държави са принудили страната да преодолее несигурността.  Ердоган уточни, че е необходимо незабавно да се премине към президентска система.  Според експерти изборите са изключително важни, защото ще предоставят на победителите нови правомощия, одобрени с референдума за конституционни промени, който се проведе през миналата година.   За предсрочни избори пръв заговори генералният председател на Партията на националистическото движение (ПНД) Девлет Бахчели. Вчера той призова за провеждане на предсрочни общи избори. На заседание на Парламентарната група на ПНД Девлет Бахчели се аргументира, че при сегашната вътрешно и външно-политическа обстановка „нацията няма как да чака и да издържи чак до 3 ноември 2019 год. за предвидените в новата конституция едновременни общи и президентски избори”. Предложението му е „тези два вида избори да се проведат също едновременно на 28 август т.г.”. ", "date": "2018.04.18", "title": "Ердоган обяви: Предсрочни президентски и парламентарни избори на 24 юни!"}
{"url": "http://epicenter.bg/article/Yunker--Pregovorite-s-Makedoniya-i-Albaniya-nyama-da-zapochnat-utre-i-shte-prodalzhat-dalgo/152202/7/0", "text": "Решението на Европейската комисия от вчера да предложи начало на преговорите за присъединяване към ЕС с Македония и Албания не означава, че тези преговори ще започнат утре. Това заяви днес пред Европейския парламент в Страсбург председателят на ЕК Жан-Клод Юнкер, цитиран от БТА и БТВ.  Необходимо е първо одобрението на Европейския съвет, ще разберем становището и на Съвета на ЕС в следващите шест месеца, добави той. Няма срок за приключването на преговорите, ще бъдат оценявани постиженията на съответните страни, поясни Юнкер.  Западните Балкани имат нужда от европейска перспектива, за да не се повтарят събитията от 90-те години на миналия век. Призовавам тези страни да отбележат необходимия напредък, този процес ще отнеме много време, допълни той.  Председателят на Европейския съвет Доналд Туск съобщи, че следващата седмица ще посети региона като подготовка за срещата на държавните и правителствените ръководители от ЕС и от Западните Балкани в София през май.  ЕС е и ще остане най-надеждният партньор на региона, най-големият търговски партньор, инвеститор, дарител, пазар, а и най-доброто обещание за по-добро бъдеще, добави Туск.", "date": "2018.04.18", "title": "Юнкер: Преговорите с Македония и Албания няма да започнат утре и ще продължат дълго"}
{"url": "http://epicenter.bg/article/Avstriyskiyat-kantsler-obsadi-s-Vladimir-Putin-vazmozhnostite-za-deeskalatsiya-na-naprezhenieto-v-Siriya/152204/7/0", "text": "Австрийският канцлер Себастиан Курц заяви, че е обсъдил с президента на Русия Владимир Путин възможните крачки по деескалацията на ситуацията в Сирия, предава РИА Новости, цитирана от Агенция \"Фокус\".  „Русия е свръхдържава и важен играч в Сирия. Затова и Русия трябва да се включи към настоящите усилия по търсене на мирно решение на конфликта, за да станат те успешни“, пише в официално заявление на Курц.  „Затова и проведох телефонен разговор н президента Путин за Сирия, преди всичко за възможните изграждащи доверие крачки по пътя към деескалацията и за дипломатическите инициативи за решение на конфликта“, отбеляза канцлерът и допълни, че е готов Виена да стане площадка за преговори по Сирия.  ", "date": "2018.04.18", "title": "Австрийският канцлер обсъди с Владимир Путин възможностите за деескалация на напрежението в Сирия"}
{"url": "http://epicenter.bg/article/Unizitelno-porazhenie-za-Tereza-Mey-v-Kamarata-na-lordovete-/152212/7/0", "text": "Британската министър-председателка Тереза Мей претърпя унизително поражение днес в Камарата на лордовете, която не прие нейния проект Великобритания да излезе от Европейския митнически съюз след Брекзит, предаде Ройтерс, цитирана от БТА.  Камарата на лордовете гласува с 348 гласа (при 225 против) за поправка в проекта на Мей за Брекзит, изискваща министрите да дадат до края на октомври отчет какви усилия са положили за оставане в митническия съюз.  ", "date": "2018.04.18", "title": "Унизително поражение за Тереза Мей в Камарата на лордовете "}
{"url": "http://epicenter.bg/article/NSI--Uvelichenie-na-dohodite-prez-2017-godina-s-8-1--pri-povishenie-na-razhodite-s-9-7-/152159/4/0", "text": "5586 лв. е средният годишен доход на българина, отчете националната статистика. Той бележи ръст от 8,1%. Според НСИ телевизорът е по-важен за българина от хладилника и пералнята. Телевизорът е най-разпространеният предмет за дълготрайна употреба – притежават го 99,3% от домакинствата, а 29,2% имат по два и повече телевизора, отчита статистиката. На второ място по разпространение е хладилната техника – 98,4% от домакинствата в страната (98,6% в градовете и 98,1% в селата) имат хладилник и/или фризер. Автоматична перална машина притежават 92,9% от домакинствата, 4,8% не могат да си закупят този уред по финансови причини, а 2,3% смятат, че нямат необходимост. Наличие на интернет връзка в жилището имат 56,1% от домакинствата в страната, а малко над 27% имат и домашен, и мобилен телефон.   Общият доход средно на лице от домакинствата нарасна през миналата година с 8,1% спрямо година по-рано, достигайки 5 586 лева, като за последните десет години (между 2008-а и 2017-а година) средните доходи в България се увеличиха 1,6 пъти, показват данни на Националния статистически институт.   Реалните доходи (отчитайки инфлацията) нараснаха през 2017-а година с 5,5% спрямо година по-рано, като спрямо 2011-а година те се повишиха с цели 142%.   Доходът от работна заплата се повиши през 2017-а година с 8,2% на годишна база до 3038 лева, нараствайки с 67,3% спрямо 2008-а година. В същото време доходите от пенсии се повишиха спрямо годината по-рано с 3,3% до 1479 лева и нараснаха с 82,6% спрямо десет години по-рано. Доходите от самостоятелна заетост пък се повишиха спрямо 2016-а година с 18,2% до 377 лева и нараснаха с 38,6% спрямо 2008-а година.   В структурата на общия доход през 2017-а година с най-висок относителен дял е работната заплата (54,4%), увеличавайки с 0,1% спрямо 2016-а и с 2,5% спрямо 2008-а година. Доходите от всички социални трансфери (пенсии, обезщетения за безработни, семейни добавки за деца и други социални помощи и обезщетения) пък формират 29,9% от общия доход на домакинствата през 2017-а година, като относителният дял на доходите от пенсии е 26,5% от общия доход на домакинствата, което е с 1,2% по-малко спрямо 2016-а година и с 3,4% повече спрямо 2008-а година.   През 2017-а година домакинствата в България са изразходвали средно 5217 лева, което е повишение с 9,7% спрямо предходната година, като за последните десет години разходите са се увеличили 1,6 пъти.   Разходите за храна и безалкохолни напитки през миналата година са в размер на 1537 лева средно на лице от домакинство, или със 7,4% повече спрямо 2016-а и с 31,7% спрямо 2008-а година.    Жилищните разходи (за вода, електроенергия, горива, жилищно обзавеждане и поддържане на дома) за миналата година са били в размер на 987 лева, нараствайки с 15,3% на годишна база и със 74,7% спрямо десет години по-рано.   Разходите за транспорт и съобщения пък се увеличават през 2017-а със 7,3% на годишна база до 575 лева и с 54,4% спрямо 2008-а година, докато средните разходи за данъци и социални осигуровки са в размер на 648 лева, нараствайки с 16,3% спрямо 2016-а и близо три пъти спрямо 2008-а година.  ", "date": "2018.04.18", "title": "НСИ: Средният годишен доход стигна 5586 лв. Телевизорът по-важен за българина от хладилника!"}
{"url": "http://epicenter.bg/article/Minimalna-rabotna-zaplata-stava-560-lv--ot-1-yanuari-2019-g-/152171/4/0", "text": "Минималната работна заплата да стане 560 лева от догодина предлага кабинетът. Министерският съвет одобри средносрочната бюджетна прогноза за периода 2019-2021 година.   Тя предвижда увеличаване на размера на минималната работна заплата от 510 лв. на 560 лв. от 1 януари 2019 г., на 610 лв. от 1 януари 2020 г. и на 650 лв. от 1 януари 2021 година. С документа се залагат средносрочните цели на фискалната политика, обвързани със заложените в Закона за публичните финанси правила, ограничения и основни принципи за управление на публичните финанси, като се определят и таваните на разходите по отделни първостепенни разпоредители с бюджет и на бюджетните взаимоотношения за следващите три години.", "date": "2018.04.18", "title": "Минимална работна заплата става 560 лв. от 1 януари 2019 г."}
{"url": "http://epicenter.bg/article/KZK-globi--Muzikautor--s-blizo-57-000-lv--zaradi-prekraten-dogovor-s-BNR/152189/4/0", "text": "Комисията за защита на конкуренцията (КЗК) обяви днес, че налага глоба от 56 678 лв. на „Музикаутор“ заради злоупотреба с господстващо положение при необоснованото прекратяване на договорни отношения с Българското национално радио (БНР).   Прекратяване на договора с БНР в началото на миналата година възпрепятства излъчването на музика от репертоара на сдружението в ефира на Радиото. В решението на КЗК се казва, че с тези си действия Сдружението за колективно управление на авторски права „Музикаутор“ „може да предотврати, ограничи или наруши конкуренцията и да засегне интересите на потребителите“. В него се посочва още, че необоснованото прекратяване на договорните отношения с БНР препятства осъществяваната от Радиото дейност.   Решението може да бъде обжалвано в 14-дневен срок. Предмет на проучване в производството на КЗК е поведението на „Музикаутор“ във връзка с прекратяване на договора с БНР от 19 декември 2011 г. за разрешаване използването на музикални и литературни произведения по радио. Договорът беше прекратен от 1 януари 2017 г., заради което за БНР последва невъзможност да използва в програмите си репертоара на Сдружението.   КЗК прави извод, че прекратяването на действащия договор е начин за постигане на исканите от „Музикаутор“ условия за определяне размера на дължимите му лицензионни възнаграждения. Чрез прекратяването на договора с БНР „Музикаутор“, като предприятие с господстващо положение, лишава Националното радио от възможност за ефективно конкуриране на пазара.", "date": "2018.04.18", "title": "КЗК глоби „Музикаутор“ с близо 57 000 лв. заради прекратен договор с БНР"}
{"url": "http://epicenter.bg/article/Spetsializiranata-prokuratura-shte-dade-podrobnosti-za-aresta-na-kmeta-na-rayon--Mladost-/152114/3/0", "text": "От 11.00 часа в Съдебна палата ще се проведе брифинг на Специализираната прокуратура, на който ще бъде оповестени подробности около ареста на кмета на район „Младост“ Десислава Иванчева, съобщи \"Фокус\". Разследването за корупционни престъпления се извършва съвместно с Комисията за противодействие на корупцията и за отнемане на незаконно придобито имущество. Кметът Десислава Иванчева беше арестувана вчера, след зрелищна акция продължила близо 10 часа. Автомобилът й беше обискиран, а в него разследващите откриха банкноти. Арестът стана на кръстовището на бул. \"В. Левски\" и ул. \"Гурко\" и за дълго време блокира движението. Заради завалелия дъжд процедурата продължи в близката Спортна палата, където е Министерството на младежта и спорта.   Минути след 23.00 часа кметът на столичния район \"Младост\" Десислава Иванчева беше изведена с полиция от сградата на Министерството на младежта и спорта, предаде БНР. Иванчева е заподозряна в получаване на подкуп в особено голям размер - според различни информации между 56 и 70 хил. евро. \"За мен това е клопка. На заден багажник оставени ей така. Това ще се разследва тепърва кой ги е оставил. Едва в 17:00 имаме адвокат. Четири часа от 1 без 15 до 17 нямаше адвокат. Казаха, че нямам право на адвокат и направиха показно. 34 полицаи”, заяви Десислава Иванчева пред Нова телевизия, докато беше изведена с полиция от сградата на Спортната палата.", "date": "2018.04.18", "title": "Специализираната прокуратура ще даде подробности за ареста на кмета на район „Младост“"}
{"url": "http://epicenter.bg/article/Nov-intsident-s-postradali-na-magistrala--Tragiya-/152123/3/0", "text": "2-годишно дете е в болница и лекарите се борят за живота му след поредната тежка катастрофа, станала на магистрала \"Тракия\" вчера.   Сигналът за инцидента, който е станал в района на пътен възел Цалапица, е подаден около 18 часа, съобщиха от Областната дирекция на МВР в Пловдив, предаде Dir.bg.  По първоначални данни лек автомобил БМВ, управляван от 29-годишна жена, се удря в мантинелата, а после странично в ТИР, движещ се към Бургас.   В болница са откарани шофьорката и 2-годишно дете, което е с опасност за живота.  Жената е прегледана и освободена за домашно лечение. Тя и водачът на камиона са тествани с дрегер, резултатите са отрицателни.  Образувано е досъдебно производство за разследване на причините за тежката катастрофа. Местопроизшествието е запазено, извършен е оглед.", "date": "2018.04.18", "title": "Нов инцидент с пострадали на магистрала “Трагия“"}
{"url": "http://epicenter.bg/article/Glavniyat-prokuror-Sotir-Tsatsarov-e-na-rabotno-poseshtenie-v-Italiya-/152170/3/0", "text": "Главният прокурор Сотир Цацаров е на двудневно работно посещение в Италия. Днес, 18.04.2018 г. той се срещна с председателя на Върховния касационен съд на Република Италия д-р Джовани Мамоне и с главния прокурор към Върховния касационен съд д-р Рикардо Фузио.  Посещението е по покана на проф. Антонио Скалионе, председател на Военния съдебен съвет и на проф. Маурицио Блок, главен военен прокурор към Върховния съд на италианската република. През 2017 г. между двете прокуратури в София бе подписан Меморандум за сътрудничество.  В програмата на посещението са предвидени срещи във Военния съдебен съвет, като основна тема на разговорите е структурата и бъдещото развитие на военната магистратура в България и Италия, както и наказателното преследване на военни престъпления в страните от ЕС.  Главният прокурор е придружаван от Пенка Богданова, заместник-главен прокурор, от военноапелативния прокурор полк. Веселин Стоев, както и от военноокръжния прокурор – София полк. Емил Ангелов.  На 19.04.2018 г. българските прокурори ще бъдат приети от началника на отбраната на Република Италия, генерал Клаудио Грациано.  ", "date": "2018.04.18", "title": "Главният прокурор Сотир Цацаров е на работно посещение в Италия "}
{"url": "http://epicenter.bg/article/Blizo-1600-narusheniya-na-skorostta-sa-zasecheni-za-pet-chasa-pri-aktsiya-na--quot-Patna-politsiya-quot-/152172/3/0", "text": "  Близо 1600 нарушения на скоростта са установени при операцията \"24 часа скорост\" на \"Пътна полиция\" до 11.00 часа днес. В 35 от случаите става дума за движение с превишена скорост в населени места, уточниха от МВР, съобщи БНР.   Общо 202 точки за контрол в цялата страна е имало до момента. Операцията започна в 6:00 часа тази сутрин и ще продължи до утре.    Акцията е част от европейска инициатива. Тя ще бъде последвана от друга операция на МВР и ДАИ за контрол на автобусния транспорт.    В Бургас 61 шофьори бяха засечени с превишена скорост на 5-ия километър в посока квартал „Ветрен“. Нарушителите бяха установени само за три часа тази сутрин. В Бургас пет екипа на „Пътната полиция“ ще следят през целия ден дали се спазват ограниченията на територията на града.    В района на 5-ия километър по пътя за бургаския квартал „Ветрен“ ограничението за движение със скорост до 50 км. в час масово не се спазва. Два екипа на \"Пътна полиция\" в Бургас ще следят днес за нарушители. Първата полицейска кола е с мобилна система за видеонаблюдение, а другият екип на 100 метра от него спира нарушителите:    \"Колегите от предния екип засичат нарушителя, съответно ние го спираме и му връчваме призовка да се яви в сектор \"Пътна полиция\" - град Бургас за получаване на електронния фиш\".    Повечето шофьори не знаят, че до 5-ия километър след изхода на Бургас колите трябва да се движат с 50 км в час.   ", "date": "2018.04.18", "title": "Близо 1600 нарушения на скоростта са засечени за пет часа при акция на \"Пътна полиция\""}
{"url": "http://epicenter.bg/article/Obviniha-bivsh-shef-na-API--zaplashvat-go-ot-3-do-12-g--zatvor-/152174/3/0", "text": "Софийската градска прокуратура (СГП) внесе в Специализиран наказателен съд /СпНС/ обвинителен акт срещу Лазар Лазаров – бивш председател на Управителния съвет на Агенция „Пътна инфраструктура“ за умишлена безстопанственост в особено големи размери, представляваща особено тежък случай, съобщиха от пресцентъра на държавното обвинение.  Обвинение срещу Лазар Лазаров всъщност вече бе повдигнато, но сега то преминава в Специализирания съд.  Лазар Лазаров е обвинен за това, че в периода от 07.08.2014 година до 30.06.2015 година в качеството си на председател на УС на Агенция „Пътна инфраструктура“, умишлено не положил достатъчно грижи за ръководенето и управлението на повереното му имущество във връзка със строително-монтажни работи по лот 1, АМ „Марица“ и от това са последвали значителни щети на АПИ в общ размер на 41 630 050, 80 лева.  Въпреки задълженията си като председател на АПИ, той не организирал по най-добрия начин дейността на подчинените си, изразяващо се в това, че преди да открие със свое решение процедура за възлагане на обществена поръчка за допълнителни СМР на лот 1 на АМ „Марица“ той:  - не възложил на екипа за управление на проект Лот 1, АМ „Марица“, да извърши проверка дали предвидените строително-монтажни работи не са били включени в предмета на първоначалния договора за строителството на лот 1 на АМ Марица;  - не поискал от дирекцията, отговорна за подготовката на поръчката, да обоснове необходимостта от различните видове СМР, предмет на обществената поръчка;  - не поискал от дирекцията, отговорна за подготовката на поръчката, да представи разчети как е формирана прогнозната стойност на обществената поръчка от 42 987 400 лева без ДДС;  Въпреки тези съществени пропуски, той сключил договор между АПИ и фирма- изпълнител за допълнителни СМР на лот 1 на АМ Марица на стойност 51 343 630, 80 лева с ДДС и наредил изплащането на сумата изцяло.  Ако бъде признат за виновен, Лазаров може да получи наказание в размер лишаване от свобода от три до дванадесет години, като съдът може да постанови и лишаване от право да се заема определена обществена или държавна длъжност и да се упражнява определена професия или дейност.  Спрямо Лазар Лазаров е взета мярка за неотклонение „Подписка“.  ", "date": "2018.04.18", "title": "Обвиниха бивш шеф на АПИ, заплашват го от 3 до 12 г. затвор "}
{"url": "http://epicenter.bg/article/Advokat-za-zrelishtniya-arest-na-kmeta-na--quot-Mladost-quot--Sluzhitelite-na-MVR-narushiha-zakona-/152196/3/0", "text": "След зрелищната акция в центъра на София, при която маскирани с качулки полицаи арестуваха кмета на столичния район „Младост” Десислава Иванчева, от Novini.bg потърсиха мнението на адвокат Цанко Славчев, член на Софийска адвокатска колегия, за това дали са били нарушени правата й и как се процедира в подобни случаи.  Припомняме, че тя беше показно закопчана с белезници на улицата и стоя така с часове. В служебната кола беше намерена голяма сума пари, която прокуратурата определи като вноска за подкуп.  Имаше ли твърде много показност при ареста на кмета на „Младост“ Десислава Иванчева?  Начинът, по който раследващите органи се отнесоха към г-жа Десислава Иванчева и г-жа Биляна Петрова считам за изключително унизителен. Според г-жа Иванчева, в задържането им са участвали 34 полицаи и 9 служебни коли на МВР. Като се има предвид поста, който заемат задържаните лица и самият факт, че в случая става въпрос за жени, това е прекомерно. Самото задържане можеше да протече много по-спокойно, без да се вдига толкова много шум и да се блокира част от центъра на града за часове.  Нужно ли беше да я държат толкова часове с белезници на централен столичен булевард?  Не, не считам подобно отношение за необходимо. Полицията няма право да държи оковани в белезници хора насред улицата, защото уронват честта и достойнството им. Действията на служителите на МВР са в нарушение на законодателството ни. При толкова много служебни лица, участващи в задържането и при предварително одобрен план за задържане, продължилото с часове задържане на улицата е неправилно.  Нарушени ли бяха правата на задържаната кметица, унизена ли беше тя? Има ли основание да търси правата си в съда в Страсбург?  Да, считам, че правата на задържаните лица бяха нарушени. Всеки гражданин има право на защита, когато са нарушени или застрашени негови права или законни интереси. Според г-жа Иванчева, в продължение на четири часа, от задържането им, им е било отказана своевременна адвокатска защита. През време на задържането им - на г- жа Биляна Петрова й е прилошало от унижение. Техни близки и роднини са гледали с часове как стоят оковани на улицата. Били са в тежко състояние, което е наложило викане на Бърза помощ.  Считам, че задържаните лица имат основание за молба до Страсбург за обезщетение. В практиката се нагледахме на подобни случаи на задържане, които станаха причина страната ни да бъде осъдена за нарушаване на основни човешки права.  След ареста на г-жа Иванчева прокуратурата даде брифинг, на който стана ясно, че злоупотребите в общината са били масови. Градоначалникът бе заловен с голяма сума пари, за които се смята, че са подкуп. След изнесените факти от прокуратурата, какво наказание заплашва Десислава Иванчева?  Каква ще е съдбата на заместничката на Иванчева - Биляна Петрова, която е съучастник в случая?  Какво наказание може да получат задържаните лица?  На изнесената днес пресконференция шефът на специализираната прокуратура Иван Гешев заяви, че г-жа Десислава Иванчева „изнудвала житейски“ за половин милион евро строителен предприемач. От прокуратурата обвиняват кметицата и нейната заместничка за извършено престъпление по чл. 302а от Наказателния кодекс, който гласи, че „за подкуп в особено големи размери, представляващ особено тежък случай, наказанието е лишаване от свобода от десет до тридесет години, глоба до тридесет хиляди лева, конфискация на цялото или на част от имуществото на виновния и лишаване от права по чл. 37, ал.1, точки 6 и 7“, а именно лишаване от право да се заема определена държавна или обществена длъжност и лишаване от право да се упражнява определена професия или дейност.  Дали задържаните лица са извършили или не престъпление – съдът ще реши. До тогава предстои извършването на редица процесуално -следствени действия, които ще решат изхода на делото.", "date": "2018.04.18", "title": "Адвокат за зрелищния арест на кмета на \"Младост\": Служителите на МВР нарушиха закона "}
{"url": "http://epicenter.bg/article/Tragediya--65-godishna-zhena-pochina-sled-padane-ot-blok-v-Plovdiv-/152197/3/0", "text": "Възрастна жена почина, след като падна от жилищен блок в пловдивския квартал „Кючук Париж“, съобщиха от полицията.  Сигнал за инцидента е подаден около 13:00 ч.  На място е установена смъртта на 65-годишната жена, която е живеела в същия блок.  Няма данни за насилие.  Районът е отцепен от органите на реда.  ", "date": "2018.04.18", "title": "Трагедия! 65-годишна жена почина след падане от блок в Пловдив "}
{"url": "http://epicenter.bg/article/Advokat-Markovski-za-aresta-na-kmeta-na--quot-Mladost-quot--Nyamaha-pravo-da-ya-darzhat-taka-na-ulitsata-s-chasove/152200/3/0", "text": "Адвокат Марин Марковски коментира показния арест на кметицата на „Младост”. По първоначална информация причината е съмнение за корупционни практики. Десислава Иванчева стоя часове наред окована в белезници, а районът около Министерството на спорта, където тя бе задържана, остана отцепен с часове.  \"Полицията няма право да държи окована в белезници в центъра на столицата часове наред Иванчева\", заяви пред Дарик Марин Марковски.   Само че в наказателно-процесуалния кодекс има забрана за действия, които уронват честта и достойнството на всички, които са обвиняеми, заподозрени, та дори и подсъдими“, заяви Марковски.  „ “, допълни адвокатът.  Иванчева беше избрана за кмет на „Младост“ в края на 2016-а, когато изненадващо победи на балотаж кандидатката на ГЕРБ Мария Илиева.", "date": "2018.04.18", "title": "Адвокат Марковски за ареста на кмета на \"Младост\": Нямаха право да я държат така на улицата с часове"}
{"url": "http://epicenter.bg/article/Vrachkata-na--quot-bratya-Galevi-quot--Izbyagalite-retsidivisti-ot-Sofiyskiya-zatvor-shte-stavat-hashove-v-Rumaniya-/152201/3/0", "text": "Духналите затворници Владимир Пелов и Радослав Колев ще стават хъшове в Румъния. Те планирали да минат река Дунав, вероятно провокирани от театрална постановка или филм, който са гледали зад решетките. Това заяви ясновидката Василка Анакиева от село Граница, цитирана от в. \"Телеграф\".  „Много хора идват при мен, в това число и надзиратели от софийския затвор. Там също знаят, че са тръгнали към северната ни съседка. Има шанс да ги хванат, но с помощта на Интерпол“, провидя бившата участничка в реалити играта „Ясновидци“.  Тя обаче не пожела да даде повече подробности за актуалното им местонахождение заради страх от вендета. До даровитата жена, която се слави със силни лечителстки способности, са се допитвали навремето Пламен Галев и Ангел Христов, по-известни като Братя Галеви от Дупница.  „Вероятно е това, имах среща с тях в парка „Бистрица“, който те благоустроиха над Дупница. Видяхме се по повод една неръкотворна каменна икона, която изчезна. Поговорихме малко, каквото съм могла, помогнала съм, те също са ми правили услуги“, откровена е ясновидката. Според нея двамата не са толкова черни, колкото ги изкарват.  Всъщност те са може би най-популярните българи извън закона, които родните власти безуспешно издирват от години. бившите барети бяха осъдени съответно 7 и 5 години затвор за ръководене на група за рекет, но след като присъдата им бе потвърдена от Върховния касационен съд, изчезнаха зад граница.  ", "date": "2018.04.18", "title": "Врачката на \"братя Галеви\": Избягалите рецидивисти от Софийския затвор ще стават хъшове в Румъния "}
{"url": "http://epicenter.bg/article/Predsedatelyat-na-SBZh--Zastrasheniyat-svetoven-mir-iziskva-otgovorna-i-chestna-zhurnalistika-/152190/2/0", "text": "Председателят на УС на СБЖ Снежана Тодорова е категорична, че е недопустимо доминиращите глобални медии да се използват не само за нагнетяване на международната ескалация, но и като инструмент за производство на претекст за прибягване до санкции и военни действия. Гьобелсовската пропаганда на сто пъти повторени лъжи, поднасяни като истина, е удар и по професията ни, и по интелигентността на човечеството, и по съдбата на планетата, твърди тя.  Няма разумен човек на планетата, който в последните седмици и дни да не е силно обезпокоен за съдбата на световния мир. Шокираща е лекотата и безотговорността, с която лидери на големи ядрени държави прибягват до употреба на военни удари в разрез с най-елементарните норми на международното право, въз основа на хипотетични и не доказани от независими разследвания обвинения към други държави. Подобна ескалация на международното напрежение не сме наблюдавали от десетилетия.  Съвсем нов елемент в цялата тази тревожна и изключително опасна обстановка е използването на медии и социални мрежи не само за нагнетяването й, но и като инструмент за производство на претекст за прибягване до санкции и военни действия.  В случая с ракетната атака на САЩ, Великобритания и Франция срещу Сирия, извършена на 14 април т.г. без санкция на Съвета за сигурност на ООН, трите нападащи държави обявиха, че предприемат акцията си като наказание заради употреба на химическо оръжие от сирийските правителствени сили в град Дума. Тази употреба бе поднесена пред света като неоспорим факт въз основа само на снимкови и видеоматериали, разпространени чрез соцални мрежи, без извършване на независимо международно разследване на мястото на предполагаемото събитие.  Тиражирана от големи световни медии, въпросната версия стига до масовата публика като еднозначно достоверна, без допускане на равностойно представяне на различна гледна точка и на факти, които сочат за възможно друго естество на събитията.  Подобна употреба на медиите видяхме и в непосредствено предшествалия сегашната криза около Сирия друг случай - с отравянето в британския град Солсбъри на бившия двоен агент Сергей Скрипал и на дъщеря му Юлия. Провъзгласеното от британските власти отново без извършено пълно и прозрачно разследване еднозначно обвинение, че зад този акт стои Русия, последвано и от антируски санкции, също се разпространи от доминиращите световни медии като единствена истина от последна инстанция, без равностойно отразяване на руската позиция.  Подобна открита манипулация на общественото съзнание е напълно неприемлива и напомня други зловещи епохи. Този тип Гьобелсовска пропаганда на сто пъти повторени лъжи и внушения, поднасяни като истина, е удар и по професията ни, и по интелигентността на човечеството, и по съдбата на планетата.  А днешните тежки изпитания за световния мир изискват друг тип поведение и на първо място висока отговорност - както от притежаващите огромна мощ световни лидери, така и от не по-малко мощната като сила на въздействие и модерни технологични средства медийна машина. За внасянето на повече разум и баланс в техните действия могат да допринесат отговорните и честни журналисти - онзи решаващ човешки фактор, без който нашата професия не може да съществува.  На наше, българско ниво, е добре всички да се вслушаме в държавническия, балансиран и задълбочен анализ на нажежената световна конфронтация, направен от президента Румен Радев при неговата лекция в УНСС на 16 април. Неговите предупреждения за рисковете, на които сега е изложен световния мир, би трябвало да са запалили тревожна червена лампичка пред професионалната и лична отговорност на всеки български журналист, на всеки български политик, на всеки български гражданин.  Уви, днес с нова сила за всички нас се изпълва и заветът на легендарния чешки журналист и антифашист Юлиус Фучик, отправен от него преди нацистите да го екзекутират преди 75 години: „Хора, обичах ви, бдете!”  ", "date": "2018.04.18", "title": "Председателят на СБЖ: Застрашеният световен мир изисква отговорна и честна журналистика "}
{"url": "http://epicenter.bg/article/Remontat-na--Graf-Ignatiev--zapochva-na-8-may--golemite-obekti-v-Sofiya-sa-nad-20-/152193/2/0", "text": "Планираното начало на ремонта на „Граф Игнатиев” е 8 май, като има готовност за цялостна реконструкция на улицата и околната зона. Това съобщи кметът на София Йорданка Фандъкова на пресконференция, на която представи програмата за ремонт и изграждане на пътна инфраструктура в столицата, предаде бТВ.  И тази година предстои тежък строителен сезон, някои от обектите са с хоризонт от две години, целта е да продължим с възстановяването и модернизацията на инфраструктурата в града, посочи столичният кмет, като добави, че отново акцентът е върху големите улици и булеварди, като големите обекти са около 20.  Повечето от обектите са свързани със затруднения в движението, посочи Фандъкова, като добави, че са направени внимателни оценки, за да бъдат те по-малки, но все пак ще бъдат факт.  „Ще направим възможното основната тежест да е през летните месеци”, добави тя.  Има сериозен акцент върху трамвайния релсов път, предвижда се цялостна реконструкция на трамвайни трасета, сред тях на ул. „Граф Игнатиев”, „Каменоделска”, бул. „Цар Борис III”.  Планира се в края на май да започне и цялостен ремонт на подлеза на бул. „България” и „Ив. Гешов”, където състоянието е тежко и се цели също координация със строителството на метрото.  Няма конкретна дата, но продължаваме с намерението поетапно да бъде ремонтиран и бул. „България”, за да спре кърпенето, предстои приключване на обществена поръчка за избор на изпълнител, имаме намерението да ремонтираме от бул. „Ив. Гешов” до бул. „Гоце Делчев” – участъка в най-тежко състояние, но кога точно зависи от приключването на процедурата, посочи столичният кмет.  Продължава и работата по редица обекти от миналата година.  Сред обектите, за които има готовност, са предстоящо преасфалтиране на бул. „Христофор Колумб” в „Дружба” – след 15 юни.  Предстои и преасфалтиране на Източната тангента – след 15 май, както и на участъка от „Васил Левски” от Ректората до „Патриарх Евтимий”.  Сред обектите, за които има все още процедури за избор на изпълнител, но които трябва да почнат тази година, е и тунелът на „Люлин”, който не е ремонтиран, откакто е построен.  По бул. „Тодор Каблешков” се предвижда възможността за изграждане на трамвайно трасе. Предстои до края на май да има избран изпълнител за реконструкция на трамвайното трасе по бул. „Цар Борис III”, както и изпълнител за реконструция на зоната около храма „Св. Александър Невски”.  Бюджетът за дейностите и от различни източници.  Големите обекти, които са част от проектите по ОП „Региони в растеж” – двете зони и интегрираният проект за модернизация на градския транспорт, са на стойност близо 88 млн. лв. – те ще се изпълняват в рамките на две години.  От бюджета на СО има около 37 млн. лв. за основни обекти и около 39 млн. лв. за квартални улици и тротоари, посочи Фандъкова.  ", "date": "2018.04.18", "title": "Ремонтът на „Граф Игнатиев” започва на 8 май, големите обекти в София са над 20 "}
{"url": "http://epicenter.bg/article/Elektronen-priem-za-varnenskite-parvolatsi/152194/2/0", "text": "Варна изпревари София - приемът в първи клас в училищата на територията на морската община ще се осъществява по новата система от правила за електронен прием в първи клас, която беше приета единодушно от Общинския съвет във Варна в края на март. А родителите на столичните първолаци и тази година година разнасят хартиени заявления по училищата. Пред радио „Фокус“ – Варна Лилия Христова, директор на Дирекция „Образование и младежки дейности“ към Община Варна, отбеляза, че промените влизат в сила за учебната 2018/2019 година и са със задължителен характер за всички общински училища.  Системата класира децата по водещия критерий – близост до училището по постоянен или настоящ адрес, разпределени в четири групи.  В първа група попадат децата, чийто семейства повече от три години са на един и същи адрес в прилежащия район на училището.  Във втората група влизат малчуганите, които живеят в района повече от година, но по-малко от три години, а в третата група са семействата с променен адрес през последната една година.  В четвърта група са децата, които живеят извън района на училището.  Когато броят на кандидат-първокласниците надхвърля броя на местата за прием в дадено училище, във всяка от посочените групи децата се подреждат според допълнителните критерии: дете с трайни увреждания над 50 %; дете на двама починали родители; други деца от семейството, обучаващи се в училището; деца, завършили подготвителна група в училището и поредност на желанието на родител за прием на детето в съответните училища.  Ако след прилагане на допълнителните критерии броят на децата, получили равен брой точки, надвишава броя на местата за прием в съответното училище, децата се класират на случаен принцип.  Приемът стартира през месец май. Подаването на заявление и класирането се извършва изцяло в електронната платформа, като заявителят има право да посочи до 10 училища, подредени по ред на желанието.  За улеснение на родителите, които имат затруднен достъп до Интернет, всяко училище осигурява на място компютър и длъжностно лице за съдействие при необходимост.  Заявлението се подава в училището, което е избрано като първо желание. Съдействие гражданите могат да получат и в районните администрации.", "date": "2018.04.18", "title": "Варна въведе електронен прием за първолаците"}
{"url": "http://epicenter.bg/article/Bogomil-Bonev-za-aresta-na-kmetitsata-ot--quot-Mladost-quot--Vaprosat-e--koy-vze-podkupa-/152195/2/0", "text": "В шеговит стил бившият МВР-шеф Богомил Бонев написа във фейсбук по повод ареста на Десислава Иванчева следното:   \r\n Значи малко правни съвети: Ако ще ставаш кмет извън герберастите, вземаш съответните мерки: - като паркираш, викаш две поемни лица, които да подпишат протокол, че нямаш пари, оръжие, наркотици и... презервативи в колата си. - като се върнеш в колата, викаш поемни лица, та да подпишат, че нищо не е привнесено от гореописаното, или нещо друго инкриминиращо. - същото правиш, ако отидеш до Столична община и те накарат да оставиш връхната си дреха. - идеш ли на театър и си оставиш дрехата на гардероб, пак същата процедура, като е желателно поемните лица да са различни, за да не ги обвинят в кошаревско свидетелство. - ако се наложи да отидеш в Парламента, съвет, който вече съм го дал, пазиш внимателно личните си вещи. Защото си в криминална среда... \r\n   \r\n \r\n   \r\n НАКАЗАТЕЛЕН КОДЕКС \r\n Р а з д е л IV Подкуп \r\n Чл. 301. (1) Длъжностно лице, което приема дар или каквато и да е друга имотна облага, която не му се следва, за да извърши или да не извърши действие по служба или загдето е извършило или не е извършило такова действие, се наказва за подкуп с лишаване от свобода до пет години. \r\n Това е основният текст. Въпросът е, какво е извършила или не е извършила кметицата.  Докато не се изясни това, цялата работа с пари в багажника не струва пет пари.  Да не говорим за вината на този, който е дал \"подкупа\". Може да се окаже, че е дал много по-голям подкуп на правозащитниците. Този случай трябва да се изчисти докрай, иначе няма държава.  И въпросът е, кой взе подкупа? \r\n", "date": "2018.04.18", "title": "Богомил Бонев за ареста на кметицата от \"Младост\": Въпросът е, кой взе подкупа?"}
{"url": "http://epicenter.bg/article/Ekaterina-Zaharieva--Ne-sme-poluchili-nito-edin-otkaz-za-sreshtata-ES---Zapadni-Balkani-/152199/2/0", "text": "Не сме получили още отказ от някъде за срещата ЕС - Западни Балкани на 17 май. Това каза вицепремиерът и министър на външните работи Екатерина Захариева пред журналисти след заседанието на Комисията по външна политика, предаде репортер на БГНЕС.  По думите ѝ подготовката върви, в понеделник на Съвета „Външна политика” имали обяд, специално посветен на страните от Западни Балкани, там са имали възможност още веднъж да обсъдят подготовката на срещата.  „Трябва да ви кажа, че подкрепата към тази среща и към България е много голяма”, каза Захариева. По думите й подготовката върви и тя е убедена, че това ще бъде една успешна среща.  През последните седмици се появиха съобщения, че Испания, Румъния и Кипър няма да присъстват на срещата, защото не искат да седнат на една и съща маса с косовския представител. Трите страни държави - членки на ЕС, предупреждават, че няма да участват в среща, на която Косово \"се третира като държава и където и на тази страна се обещава бъдеще на европейска интеграция, както и на останалите\".  Общо пет страни - членки на ЕС, не признават независимостта на Косово - Румъния, Кипър, Гърция, Испания и Словакия.   ", "date": "2018.04.18", "title": "Екатерина Захариева: Не сме получили нито един отказ за срещата ЕС - Западни Балкани (Видео)"}
{"url": "http://epicenter.bg/article/Lukarski/152198/2/48", "text": "Съжалявам и се извинявам на всички СДС-ари за вчерашната случка, но не мога да се извиня от името на сценаристите. Този сценарий е за сбиването на СДС и за края му, който с доста сериозен агентурен почерк е съставен извън полето на партията и обслужва чужди интереси, заяви председателят на СДС Божидар Лукарски пред БТВ във връзка с вчерашния скандал на заседанието на Националния съвет на СДС по обяд.   Благодарение на този скандал дебатът за бъдещето с патриотични и консервативни организации не беше проведен, явно има политически сили, които се страхуват от линията, която аз прокарвам. Видях и сутрешната изява на Радан Кънев. Явно някои хора сериозно са уплашени от потенциалната сила на един хипотетичен съюз, коментира още Божидар Лукарски.   Чак такъв цирк не очаквахме, вътре в залата имаше сериозна агитка от роми, които освиркваха и викаха по знак, те не са членове на СДС, един от присъстващите е известен кръчмар, бащата на Георги Пилев. Господата от превратаджийския екип вървяха едно към едно по план. Явно очакванията ни не са били без аргумент, на заседанието нямаше мутри, а охранителни екипи, обясни Лукарски присъствието на хора, които не са членове на партията.   СДС има достатъчно потенциал, аз нито съм се женил за тази партия, нито ми е идея фикс, допуснал съм достатъчно грешки, но съм сигурен, че този подход със сценарии на кукловоди не е правилен. Да не очакват да се откажа обаче. Надявам се, че не съм последният председател на СДС, завърши Лукарски.", "date": "2018.04.18", "title": "Божидар Лукарски: Сценаристите на боя на Националния съвет са от ДСБ"}
{"url": "http://epicenter.bg/article/Bivshiyat-kmet-na--Mladost--Petko-Dyulgerov-e-bil-posrednika-na-podkupa-za-Desislava-Ivancheva-/152206/2/0", "text": "Бившият кмет на столичния “Младост” Петко Дюлгеров е третият задържан при акцията за ареста на настоящата шефка на района Десислава Иванчева и заместничката й Биляна Петрова – това съобщава “Труд”, позовавайки се на няколко свои независими един от друг източника, включително и от разследването.   Според информацията сегашната секретарка на Иванчева е заемала същият пост при Дюлгеров в периода на неговото управление, започнало през 2007 година и приключило през 2011-а. Покрай секретарката той се запознал със сегашната кметица. След разрива между Иванчева и “Нормална държава” на Георги Кадиев, кметицата останала без доверени съветници и в сградата на общината все по-често започнал да се появява Петко Дюлгеров, който й давал насоки в работата.   От държавното обвинение посочиха и още детайли за операцията вчера, при която кметицата на „Младост” беше зрелищно арестувана пред Спортната палата. Подкупът от 70 000 евро е бил първа вноска от по-голяма сума, която е трябвало да даде строителен предприемач от столицата. Част от тях са останали у посредника, а другата – малко над 56 00 евро, са открити в колата на Иванчева.   „Изнудваното лице предаде сумата на посредника в едно кафене – на „Гурко” и на „Раковски”. Посредникът се свърза с кметицата и със зам.-кметицата и отиде при тях в кафето на „Кристал”. Седнаха, пиха кафе два часа. Взеха си парите. Посредникът си взе 14 000 евро, неговата част”, каза ръководителят на Специализираната прокуратура Иван Гешев. „Ние задържаме т. нар. посредник на две различни места. Нея (Иванчева – б.ред.) задържаме там по една единствена причина: не знаем какво ще се случи с парите. Това са много пари. Може да бъдат подхвърлени, може да изядени, внесени в банка. Варианти различни. Не ние сме преценили кметицата откъде ще мине”, каза още Гешев за задържането, извършено пред Спортната палата. Заради акцията трафикът там беше блокиран с часове. Изнудваният бизнесмен е подал сигнал още през декември миналата година, а делото срещу Иванчева е започнало през февруари. „Поискани са 500 000 евро. Касае се за четири обекта с РЗП 49 000 кв. м, като за първия обект сумата е била над милион, но е направена отстъпка за количество...”, добави Гешев.   От прокуратурата твърдят, че са изнудвани много бизнесмени, които е трябвало под формата на дарения да правят ремонти в квартала. В същото време съмишленици на задържаната кметица на „Младост” нарекоха акцията срещу нея „скалъпена инсценировка”.   От комитета „За зелен „Младост” разказват, че Иванчева засягала строителни интереси за десетки милиони. На обявената още преди ареста пресконференция защитниците на Иванчева не пожелаха да назоват кои инвеститори е засегнала кметицата, но са убедени, че именно частни интереси стоят зад ареста ѝ.   „Не можем да кажем кой наистина може да бъде, но на „Гаранти Коза” им отрязаха половината от етажите на небостъргачите”, заяви Димитър Дизов.     От строителната компания отрекоха да имат общо с ареста. Разбрахме за него от медиите и оставяме компетентните органи да си свършат работата, коментираха от там.   Защитниците на Иванчева твърдят, и че намерените пари в автомобила на Иванчева може да са били подхвърлени, тъй като той се ползвал от други служители на общината.   „Тази кутия с пари е поставена, най-вероятно, в колата, преди да се тръгне от общината”, коментира пиарът на Иванчева Петър Кърджилов.", "date": "2018.04.18", "title": "Бившият кмет на “Младост” Петко Дюлгеров е бил посредникът на подкупа за Десислава Иванчева "}
{"url": "http://epicenter.bg/article/Po-zapoved-na-Borisov-ministri-se-gotvyat-za-sreshta-s-prezidenta-/152207/2/0", "text": "Четирима министри от кабинета обявиха пред журналисти в Министерския съвет днес, че са готови да се срещнат с президента Радев и да обсъдят проблемите в управлението на страната, които го вълнуват, предаде БТА.  Вицепрезидентът и министър на външните работи Екатерина Захариева; министърът на икономиката Емил Караниколов; министърът на регионалното развитие и благоустройството Николай Нанков и министърът на образованието и науката Красимир Вълчев посочиха, че са готови с отговори по определени критики, изказани от президента Радев по адрес на техните ведомства.   По-рано днес премиерът Бойко Борисов нареди на членовете на кабинета да информират държавния глава за обществените поръчки след вчерашните му думи, че процедурите са непрозрачни и има корупция в тях.  Отговорност за външната политика на страната носи правителството, каза Захариева. България зае балансирана и защитаваща страната ни позиция в случая с атаката срещу бази за създаване на химическо оръжие в Сирия миналата седмица, посочи тя и добави: \"Българската позиция беше като тази, изказана от страните на ЕС и потвърдена в понеделник на Съвета на външните министри. Не чух критики от президента по отношение на самата позиция, така че призовавам да мислим за бързата реакция на държавата, а не удължаване до безкрайност вземането на решенията\".  Външният министър отбеляза, че министрите ще искат среща за изясняване на начините на координация с президента, но само когато се налага. В спешни случаи е по-важно да имаме бързи реакции, добави тя.  Министър Нанков изтъкна, че също е готов за среща с президента. \"Президентът цитира Гьоте, но Гьоте казва още, че там, където има много светлина, се появяват и много сенки, каза Нанков. МРРБ беше засегнато от президента Радев в понеделник по две теми - санирането и пътното строителство. Ще призова на среща с президента да бъде осветлена неговата позиция дали одобрява или не програмата за саниране. Може би ще приемем част от аргументите му и евентуално да дебатираме за бъдещето на санирането. Появи се нотка да противопоставим политиката за саниране на газификацията на частните домове с публичен ресурс\", каза Нанков. По думите му това е доста опасна тема и затова предложи на екипа на Радев да направи сравнителен анализ между ползите - икономически, социални, екологични, фискални, функционални и естетични, между програмата за саниране и тази за газификацията на частните жилища с публичен ресурс.  Още вчера регионалното министерство е изпратило на президента Радев книгата \"Пътищата в България\" с информация за всички възложени и изпълнени пътни участъци. Министърът е направил и сравнителен анализ на цените, по които се строят пътища в България и съседни страни. В България средната цена на възлагане на километър магистрала е 3.1 млн. евро и е най-ниска в цяла Европа. В Македония и Сърбия цената е 5.5 млн. евро на километър, в Гърция - 6.8 млн.евро, Румъния - 5 млн. евро, каза Нанков. По думите му най-скъпата магистрала, и то в пъти, е магистрала \"Люлин\", възложена през 2006 г., на стойност 8.1 млн. евро на километър при средна 3.0 млн. евро за всички останали. На магистрала Тракия\" има участъци, които струват 1.5 млн. евро на километър, посочи Нанков.  Министърът на икономиката Емил Караниколов обеща пълна информация какво са направили правителството и приходните агенции, значението на приемането на антикорупционния закон и на закона за концесиите. Те се приемат изключително добре от всички инвеститори - тези в България и тези, които тепърва ще идват, каза министърът. Президентът ще бъде уведомен, че кредитните агенции миналата година на два пъти вдигнаха кредитния рейтинг на България и за това, че от 31 сертифицирани проекта по Закона за инвестициите, 15 са във високотехнологичния сектор. Ще бъде информиран, че вече има 11 меморандума за създаване на индустриални зони и инвеститорите вече не гледат само към София, Пловдив и Стара Загора, а се насочват и към Северозападна България. Президентът ще бъде информиран и за икономическия растеж и за растежа на работната заплата, каза Караниколов.  Министър Красимир Вълчев изтъкна, че днес Министерският съвет е приел национални програми за училищното и предучилищното образование, които кореспондират с думите на президента Радев от преди два дни. Готови сме да му обясним целия микс от политики, които министерството провежда, каза Вълчев. Като министър на образованието се радвам на тази ангажираност на президента за увеличаване на инвестициите в сектора, добави той.", "date": "2018.04.18", "title": "По заповед на Борисов министри се готвят за среща с президента "}
{"url": "http://epicenter.bg/article/Fandakova-ne-e-imala-planirana-sreshta-s-kmetitsata-na--quot-Mladost-quot--/152208/2/0", "text": "Столичният кмет Йорданка Фандъкова заяви, че не е имала планирана среща с Десислава Иванчева вчера, нито е участвала в такава. Това съобщи Фандъкова, цитирана от Би Ти Ви.   Информация за такава среща излезе по време на днешната пресконференция на разследващите органи, които обясняваха публичния арест на кмета на \"Младост\". „\"Аз не съм имала нито планирана среща вчера с г-жа Иванчева, нито съм провеждала среща. Кметът на район „Младост\" е била в Столичната община по работа, което се случвало често, а от екипа на столичния кмет помагали на Иванчева, която не била много наясно с процедурите. Вчера тя е имала среща без предварителна уговорка със заместник-кмета Евгени Крусев по повод ремонти на улици, както и със заместник-кмета Ралица Стоянова. Това е сериозен казус, който е извън правомощията на Столичната община, да оставим компетентните органи да си свършат работата\", допълни Фандъкова.  „Трябва да кажа, че това, което видяхме, не ми беше приятно да го видя, не само защото е кмет, надявам се да има обяснение и причини за това\", коментира още Фандъкова в отговор на въпрос за вчерашното задържане на Иванчева.  Фандъкова и главният архитект на столицата Здравко Здравков категорично отхвърлиха твърдения, че терени, предназначени за зелени площи, могат да бъдат застроени.  „Направиха се неверни внушения, спекулира се със страховете, че могат да бъдат застроени т.нар. междублокови пространства\", каза Здравков в отговор на въпрос на пресконференция, на която столичният кмет представи програмата за ремонт и изграждане на пътна инфраструктура в София. Целта на този закон беше именно защитата на комплексите и успокояването на ситуацията на напрежение в тях. Дали е \"Младост\", \"Обеля\" или \"Овча купел\", междублоковите пространства попадат в терени за широко обществено ползване.  „Много е опасно да се спекулира със страховете на хората, че тези терени могат да бъдат застроени. Тези терени не могат да бъдат застроявани по простата причина, че попадат под специфичната защита на чл. 11, в който те не могат да бъдат преотреждани за нищо друго освен за озеленяване\", категоричен беше Здравко Здравков.  „Въпросният параграф 28 не засяга комплексното застрояване, не само за \"Младост\", а за всички останали комплекси на територията на Столичната община, добави главният архитект. Защитата на зелените системи е категорично разписана с текстовете\", заяви Здравков и апелира да спре да се спекулира със страховете на хората, които да бъдат спокойни, че терените, които попадат в междублоковите пространства няма как да бъдат преотредени за нищо друго.  „Не съм гледала камери и нямам намерение, не е моя работа, в момента вървят сериозни разследвания, следствени действия\", каза кметът Фандъкова на въпрос, свързан с вчерашния арест на кмета на район \"Младост\" Десислава Иванчева. „Всички институции и граждани сме длъжни да съдействаме, ако към нас има въпроси, така че ние със сигурност ще го направим\", каза Фандъкова.", "date": "2018.04.18", "title": "Фандъкова не е имала планирана среща с арестуваната кметица на \"Младост\" "}
{"url": "http://epicenter.bg/article/Politolozi-za-batalnite-stseni-v-SDS--Tova-beshe-udar-po-pametta-na-pokoleniya-balgari--Pozor--/152210/2/0", "text": "Председателят на СДС Божидар Лукарски няма да подава оставка, а дали свиканото заседание на сините през май ще е легитимно, ще решава съдът. Боят на събранието на синята партия вчера обаче не е първият в политическата ни история. Според социолози и политолози случилото се е недопустимо, предава бТВ.  „Това беше удар върху паметта, върху надеждата и самочувствието на много поколения българи. Позор!”, коментира Боряна Димитрова.  „Това, което е неочаквано, е да ги видим в партия като СДС с нейната история и символната й тежест в българската политика”, каза Даниел Смилов.  Въпреки това експертите отчитат, че това не е прецедент в българската политика.  Още през 2003 г. Яне Янев хвърли димка на заседание на СДС в Пловдив. Саботажът не успя, но началото на лошия тон беше дадено.  Години по-късно депутатът Емил Василев от партията на Янев заля с вода колега.  Последва и посегателство срещу Ахмед Доган.  Все пак експертите казват, че най-често агресията е присъща на националистическите партии.  Затова след скандала в СДС, изводът на социолозите е еднозначен.  „Какъвто и да е бил изходът от вчерашния бой, изходът в политиката е само един – слизане от политическата сцена”, заяви Боряна Димитрова.  Какво ще е бъдещето на десницата у нас, тепърва ще се изяснява.  ", "date": "2018.04.18", "title": "Политолози за баталните сцени в СДС: Това беше удар по паметта на поколения българи. Позор! "}
