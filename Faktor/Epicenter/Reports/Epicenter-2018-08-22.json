{"url": "http://epicenter.bg/article/VMRO-i--Ataka--iskat-aneks-kam-dogovora-s-Makedoniya--Da-ne-prisvoyavat-istoriya-/161910/2/48", "text": "Година след подписването на договора за добросъседство и приятелство с Република Македония част от управляващите в София поискаха анекс към документа. Той трябва да задължи западната ни съседка да се въздържа от всякакви спекулации и опити за присвояване на исторически събития и личности. Ако това условие не бъде изпълнено, България може да преосмисли подкрепата си за членството на Република Македония в ЕС.    Лидерът на \"Атака\" и съпредседател на Обединени патриоти Волен Сидеров представи идеята си пред журналисти, като обясни, че дори вече е подготвил съдържанието на анекса, предаде „Дарик“. Това става дни след като премиерът на Република Македония Зоран Заев обяви в социалните мрежи, че македонският език ще стане официален в ЕС и ще бъде признат от 500 милиона души, които живеят в общността. На изявлението на Заев реагираха и от ВМРО, които също са в управлението. Българите няма да разберат тези ежедневни закачки с историята, а точно те ще имат последната дума за членството на Република Македония в ЕС, посочват от партията в позицията си. Подписаният между България и Република Македония договор за добросъседство и приятелство позволява допълнения и анекси, посочи Волен Сидеров. Той каза, че ще внесе предложението си като проект в парламента, с който депутатите да задължат правителството да подпише такъв анекс към договора. Сидеров обясни какво се казва в анекса: \"Най-общо се казва, че Македония ще се въздържа от всякакви спекулации, всякакви опити за обсебване и присвояване на последните исторически събития или личности: владетели на първата българска империя от цар Крум до цар Владислав (нарочно казвам цар, защото няма ханове), всички исторически личности, свързани с националноосвободителна борба и т.н., всички исторически събития, свързани с тази епоха. Тоест имаме едно подробно и конкретно наставление македонската страна да спре със свободни изявления, в които засяга нашата история и се предизвиква недоволство\".    Премиерът на Република Македония Зоран Заев написа в профила си във Фейсбук, че македонският език ще бъде официален език в Европейския съюз. Като се присъедини към ЕС, всички официални връзки между Република Македония и членките на ЕС ще бъдат водени и превеждани на македонски език като официален и признат на територия, която има 500 милиона жители, посочва още Заев.    Договорът между България и Република Македония бе подписан на официалните езици в двете държави. А от деня, в който стана ясно, че ще има договор, на пресконференции изявленията на представителите на Република Македония се превеждат. Според Волен Сидеров не сме признали съществуването на македонски език: \"Знаете, че самият договор с Македония беше оспорван в България, той беше посрещнат от доста хора с недоволство, че ние се съгласяваме едва ли не Македония вече да използва македонския език и че го приемаме. Не, ние не го приемаме. Добросъседските отношения са важно нещо. Това, което се разви и което стана за първи път от много години, също е важно и е добро. Но Македония трябва да знае, че ние поставяме това условие, този анекс и ако тя не се съгласи с него, България да си помисли за подкрепата за Евросъюза\".   С позиция по повод думите на Зоран Заев излезе и ВМРО. Нашите предци и ние никога не сме правили разлика между думите македонско и българско - това са две имена за едно и също нещо. Този език също е част от общата ни история, посочват от МВРО. От партията, която също е част от управляващата коалиция, посочват още, че разбират деликатното положение, в което е Заев заради предстоящия референдум за името на Република Македония. Той ще трябва да спечели общественото мнение не само в Македония, но и в България. Българите подкрепят Македония по пътя и към НАТО и ЕС, но трудно ще разберат тези ежедневни закачки с историята. А точно ние, българите, ще имаме последната дума, когато Македония е на прага на ЕС\", заявяват в позицията си от ВМРО. ", "date": "2018.08.22", "title": "ВМРО и „Атака“ искат анекс към договора с Македония: Да не присвояват история!"}
{"url": "http://epicenter.bg/article/Akusher-ginekolog--Ne-sme-akrobati--za-da-skachame-po-koremite-na-zhenite/161824/2/0", "text": "„Квалификациите скачане на корема, натискане и други подобни не са най-удачните. Акушер-гинеколозите не сме акробати. Правим всичко, което е необходимо, за да завърши раждането успешно. Много е лесно отстрани да се правят коментари, но те могат да се дават само от хората, които са присъствали и са участвали в раждането.”   Това каза в предаването „Здравей, България” по Нова телевизия д-р Валентина Григорова, акушер-гинеколог и зам.-директор на Първа АГ болница \"Света София\". Тя коментира случая с починалата родилка в Сливен. Неизвестните за смъртта на родилката Ренета Томова, починала при раждане в болницата в Сливен, остават. Близките й продължават да обвиняват лекарите, че са използвали варварски методи по време на раждането. От болницата твърдят, че нямат вина за смъртта й. В същото време стана ясно, че има лекарска грешка при смъртта на друга родилка. През юли 38-годишната Маргарита почина в Плевенската болница. Според излезлия одитен доклад жената не е могла да бъде интубирана, но лекарите не са знаели това, защото не са направили предварителен преглед и се стигнало до усложнения и задушаване. Д-р Григорова отговори на въпроси остарели ли са методите при тежките раждания и защо у нас няма единен стандарт за реакция.   „Когато един гинеколог води едно раждане, не можете да си представите за какво напрежение става въпрос, когато има проблем и за колко секунди трябва да се вземат необходите решения”, допълни тя. По думите й в стария му вариант методът на притискане на корема на родилката не се прилага. В момента това се прави понякога, но когато главата на бебето е на изхода на таза и става въпрос за малко подпомагане, а не за силен натиск. Д-р Григорова е на мнение, че не бива нещата да се преекспонират, за да се настройва обществото срещу лекарската общност. „Ние не сме убийци, но не сме и богове”, каза тя.   „Това е много специализиран дебат, който касае не всички лекари, а само специалистите. Според мен е важно от гледна точка на обществото да се обсъди темата за лекарските грешки. Доколко ги има и доколко те са последствие от лоша организация на системата и от лошо обучение”, на мнение е д-р Стойчо Кацаров от Центъра за защита на правата в здравеопазването. Той също бе гост в предаването \"Здравей, България\".   У нас няма регистър на лекарските грешки и колко често се случват. Според 8-годишно проучване в САЩ 250 000 души годишно умират в резултат на медицински грешки. Това е третата причина за смъртност след онкологичните и сърдечно-съдовите заболявания. „Човек се учи от грешките си. Лекарите не са зли демони, които искат да убият пациент. И те са хора, и те могат да сгрешат. Затова и имат задължителна застраховка „Гражданска застраховка” именно за такива случаи. Медицинската общност трябва да има куража да казва тези неща и да се учи от грешките си. Само така могат да се предотвратят бъдещи грешки”, смята д-р Кацаров.    ", "date": "2018.08.22", "title": "Д-р Валентина Григорова, акушер-гинеколог: Ние не сме убийци, но не сме и богове"}
{"url": "http://epicenter.bg/article/Sedmoklasnitsite-shte-uchat-dve-sedmitsi-poveche-/161837/2/0", "text": "Учебната година за VII клас ще бъде увеличена с две седмици повече учебно време, заяви зам.-министърът на образованието и науката Таня Михайлова, цитирана от Агенция \"Фокус\".  По думите й това е нормативно заложено, защото в VII клас се придобива основно образование и трябва да се усвоят повече знания.  „Вие знаете, че често родителите реагират, че външните оценявания са много изтеглени напред, съответно завършват през юни, а в май месец се провеждат изпитите, когато все още не се е взел целият материал“, коментира зам.-министърът.  Според нея с удължаването на учебното време при седмокласниците ще се осигури повече време за усвояване на материала, за повече упражнения и подготовка.  „Увеличават се също така и часовете, които са определени за практически упражнения, защото ако едно знание няма приложение, може да няма изобщо полза за нашите ученици“, каза тя. Според нея най-важен е компетентният подход и прилагането на знанията, което да доведе до добри резултати в училищата.  „Много искам да подчертая, че същите предмети и дисциплини от общообразователните училища се изучават също и в професионалните гимназии“, посочи още Таня Михайлова.  „През 2018-2019г. ще завършат седмокласниците, които са започнали да учат от V клас по новата учебна програма. Учебниците специално за VII клас, които се подсигуряват безплатно за учениците до 10-ти септември, трябва да бъдат разпространени в учебните заведения“, уточни още тя.  ", "date": "2018.08.22", "title": "Седмокласниците ще учат две седмици повече "}
{"url": "http://epicenter.bg/article/Obyavyavat-Tsarskite-konyushni-za-kulturna-tsennost-ot-mestno-znachenie/161860/2/0", "text": "Сградата на Царските конюшни, която горя миналия месец, да получи статут на недвижима културна ценност от местно значение. Това гласува специализирания експертен съвет към Министерството на културата, съобщи БНТ.   Експертите разрешават единствено възстановяването на изгорелите при пожара на 29 юли части от сградите и нищо, което би изменило облика им.   Предстои сформиране на междуведомствен съвет, който да прецени дали може да бъде предоставен статут от национално значение. Окончателното решение обаче трябва да бъде подписано от министъра на кулутрата Боил Банов.", "date": "2018.08.22", "title": "Обявяват Царските конюшни за културна ценност от местно значение"}
{"url": "http://epicenter.bg/article/Siderov--Simeonov-tryabva-da-prestane-s-izpalneniyata-na-gradski-sherif-/161863/2/0", "text": "Не може един човек от цялото правителство да се прави на командир и да командва всички. Това не е редно. Просто е крайно време вече вицепремиерът Валери Симеонов да престане с тези изпълнения в стил градския шериф. Това заяви пред журналисти лидерът на АТАКА и председателят на ПГ на Обединените Патриоти Волен Сидеров, предаде репортер на Novini.bg.  По време на разговорите с медиите Сидеров показа снимка на началника на местното управление в Созопол.  \"Знаете ли кой е това? Който познае от 3 пъти кой е този, ще му дам 100 лева. Не знаете? Това е Милен Гайдарджиев, който е шеф на районното управление в Созопол. Този човек е пришпорван от Симеонов да слага патрулки и да заплашва определени заведения. Съмнявам се вътрешният министър да знае какви ги вършат регионалните началници\", каза още той.  \"Валери Симеонов казва - дай ми протоколите на \"Какао\", изгони ги тия... тоест по този начин биват командвани шефове на институции да тормозят бизнеса по морето. Тук вече топката е у премиера и той трябва да проведе един разговор със Симеонов. Трябва да спре да го играе на старшина\", добави лидерът на Атака.  \"Аз говоря доброжелателно, не искам да враждувам с никого, още повече със Симеонов. С него съм враждувал 6-7 години. Но когато си тук, на такава позиция, трябва да се съобразяваш. Защото утре ще ни кажат - вие, патриотите съсипахте бизнеса, вие изгонихте младите от България. Ето защо трябва да се видят договорите с концесиите, откъдето от България изтичат милиарди, да се оправят доходите, а не да затваряме кръчмите и дискотеките\", категоричен беше Сидеров.  Относно предстоящите европейски избори за парламент лидерът на Атака заяви, че все още не е решил окончателно дали иска да стане европейски депутат.  \"Знаете, доста ще отекна в европейското пространство, ако стана европейски депутат. Защото тук нещата малко или много заглъхват\", допълни още Волен Сидеров.  Предлагам анекс към договора с Македония, чрез който тя да не прави спекулации с български исторически събития и личности, каза още Волен Сидеров, цитиран от Агенция \"Фокус\".  „За да не кажат пак, че нахлувам в Министерски съвет и да правим нервни кризи, тази импровизирана пресконференция ще я направим пред сградата. Във връзка с последните изявления на министър-председателя на Македония Зоран Заев медийните реакции – видях и че министър Каракачанов е говорил, не са достатъчни. Трябват решения. Затова аз съм се подготвил и имам проект за анекс към договора с Македония, който смятам да предложа като проекторешение на Народното събрание. Парламентът трябва да приеме решение, че възлага на правителството да анексира договора с Македония – това е възможно, самият договор позволява това. В него най-общо се казва, че Македония ще се въздържа от всякакви спекулации и опити да присвоява исторически личности или събития – владетелите на първата българска империя от цар Крум до цар Владислав и всички исторически личности и събития, свързани с национално-освободителната борба и т.н.“, каза още Сидеров.  Той посочи, че това е едно подробно наставление македонската страна да спре със свободни изявления, с които засяга българската история и с които се предизвиква негативен обществен отзвук.  „Добросъседските отношения са важно нещо, но Македония трябва да знае, че ние поставяме този анекс и ако тя не се съгласи с него, България ще си помисли за подкрепата за ЕС. Това не е нещо вражеско, а съвсем в рамките на дипломатическите отношения“, коментира Сидеров.  Той уточни, че досега не е говорил по тази тема с министър-председателя Бойко Борисов.  ", "date": "2018.08.22", "title": "Сидеров: Симеонов трябва да престане с изпълненията на градски шериф "}
{"url": "http://epicenter.bg/article/Kiril-Voynov-vremenno-shte-oglavi-Darzhavnata-agentsiya-za-metrologichen-i-tehnicheski-nadzor-/161866/2/0", "text": "Правителството одобри Кирил Войнов за временно изпълняващ функциите на председател на Държавната агенция за метрологичен и технически надзор (ДАМТН), съобщиха от правителствената информационна служба.  До сега длъжността председател на агенцията се изпълняваше от Петър Славчев Горновски. Към настоящия момент той е в невъзможност да извършва задълженията си за продължителен период от време, поради здравословни причини. За да се осигури нормалното функциониране на ДАМТН и да не се препятства дейността й, се налага до завръщането на титуляря да бъде определен временно изпълняващ функциите на председател.  До момента Кирил Михайлов Войнов изпълнява длъжността заместник-председател на ДАМТН. Той притежава необходимото ниво на образование и професионална компетентност да изпълнява функциите на председател на Държавната агенция за метрологичен и технически надзор. Предлаганата кандидатура е съобразена с изискванията на Закона за администрацията.  ", "date": "2018.08.22", "title": "Кирил Войнов временно ще оглави Държавната агенция за метрологичен и технически надзор "}
{"url": "http://epicenter.bg/article/Vizhte-resheniyata-na-pravitelstvoto-ot-dnes/161867/2/0", "text": "  Правителството назначи заместник-министъра на земеделието, храните и горите доц. д-р Янко Иванов за член на Управителния съвет на Центъра за оценка на риска по хранителната верига, на мястото на бившия зам.- министър д-р Цветан Димитров.   Управителния съвет на Центъра за оценка на риска по хранителната верига се състои от петима членове, директора - проф. д-р Бойко Ликов, заместник-министрите на земеделието, храните и горите доц. д-р Янко Иванов и д-р Лозана Василева и заместник-министрите на здравеопазването д-р Бойко Пенков и Светлана Йорданова.   През 2016 г. Центърът за оценка на риска по хранителната верига беше преструктуриран във второстепенен разпоредител с бюджет към министъра на земеделието и храните с приемането на Закона за Центъра за оценка на риска по хранителната верига. Центърът извършва научна оценка на риска по проблеми, които пряко или косвено засягат здравето на животните, растителните продукти и безопасността на храните. Той изготвя научни становища до компетентните органи и институции за вземане на решения за управление на рисковете по хранителната верига.     Правителството одобри Кирил Войнов за временно изпълняващ функциите на председател на Държавната агенция за метрологичен и технически надзор (ДАМТН). До сега длъжността председател на агенцията се изпълняваше от Петър Славчев Горновски. Към настоящия момент той е в невъзможност да извършва задълженията си за продължителен период от време, поради здравословни причини. За да се осигури нормалното функциониране на ДАМТН и да не се препятства дейността й, се налага до завръщането на титуляря да бъде определен временно изпълняващ функциите на председател.   До момента Кирил Михайлов Войнов изпълнява длъжността заместник- председател на ДАМТН. Той притежава необходимото ниво на образование и професионална компетентност да изпълнява функциите на председател на Държавната агенция за метрологичен и технически надзор. Предлаганата кандидатура е съобразена с изискванията на Закона за администрацията.     Правителството прие промени в РМС № 886/2016 г. за определяне състава на Обществения съвет към Център „Фонд за лечение на деца“.   Предсрочно от състава на съвета се освобождават двама редовни членове - представители на Българския червен кръст и Българската национална телевизия, и трима резервни членове - представители на Агенцията за социално подпомагане, на представителните организации за защита правата на пациентите и на групата на изтъкнатите медицински специалисти. На тяхно място се определят нови членове, които встъпват в мандата на освободените.   Новите членове в състава на Обществения съвет са: д-р Валентин Пеев представител на Българския червен кръст, редовен член; Десислава Милушева представител на Българската национална телевизия, редовен член; Даниела Симова представител на Агенцията за социално подпомагане, резервен член; Владислава Цолова представител на Националната пациентска организация, резервен член; доц. Сашо Асьов - началник на Клиниката по ортопедия и травматология в УМБАЛ „Света Анна“, гр. София, резервен член.     Правителството одобри План за действие, включващ мерки в отговор на намеренията на Република България за присъединяване към Валутния механизъм II (ERM II) и към Банковия съюз до юли 2019 година. Документът е изготвен в следствие на изпратеното на 29 юни 2018 г. официално писмо от министъра на финансите и управителя на Българска народна банка за участие на Република България в Единния надзорен механизъм (ЕНМ) чрез установяване на тясно сътрудничество с Европейската централна банка по смисъла на Регламент (ЕС) №1024/2013 и за намеренията на страната за кандидатстване във Валутния механизъм II, което получи и политическата подкрепа на Еврогрупата.   В Плана за действие са включени мерки, които, предвид поетите с писмото ангажименти, следва да се изпълнят до края на месец юни 2019 година. Мерките се изразяват в: засилване на рамката на надзора в банковия сектор чрез тясно сътрудничество с ЕЦБ и предприемане на необходимата подготовка в съответствие със съществуващите процедури, чрез извършване на редица промени в националното законодателство, като се предвижда към края на 2018г. те да бъдат одобрени от Народното събрание; подобряване на макронруденциалната рамка чрез въвеждане до края на 2018 г. на макропруденциални инструменти в Закона за кредитните институции, позволяващи налагането на системно ниво на изисквания към кредитополучателите; засилване на надзора върху небанковия финансов сектор (пенсионни фондове и застрахователни дружества); подобряване на рамката за несъстоятелността след извършване на преглед на законодателството и изготвяне на съответните законови изменения; засилване на рамката за борба с изпирането на пари; модернизиране на рамката за управление на държавните предприятия посредством преглед и оценка на законодателната, регулаторната и функционална рамка и отправяне на препоръки, свързани с преодоляването на несъответствията между българското законодателство и най-добрите международни практики, в последствие и изготвяне на законодателни текстове в съответствие с насоките на ОИСР; ратифициране от Народното събрание на Споразумение относно прехвърлянето и взаимното използване на вноски в Единния фонд за преструктуриране.   Изпълнението на изброените мерките ще осигури спазването на предварително поетите ангажименти в области на политиката, които са от голямо значение за плавния преход към ERM II и към Банковия съюз до юли 2019г., и като краен резултат да се въведе еврото след изпълнение на всички критерии за конвергенция, в съответствие с член 140 от Договора за функционирането на Европейския съюз.     Правителството осигури общо 5 618 978 лева за дейностите по Националната програма „Осигуряване на съвременна образователна среда“, одобрена през 2018 г.   С 2 869 295 лева ще бъдат закупени 111 хиляди ученически шкафчета от 588 общински училища. В тях учениците ще могат да съхраняват учебници, учебни комплекти, помагала и други материали, както и екипи за физическо възпитание и лични вещи. Този модул бе въведен като една от мерките за олекотяване на ученическите раници.   83 общински училища ще получат 793 337 лева за оборудване на стаи в полуинтернатни групи за часовете по интереси. Финансира се закупуване на обзавеждане, консумативи и материали, книги и игри.   320 615 лева се отпускат за ремонт и оборудване на учебни кабинети за професионална подготовка и учебно-производствени бази на 8 училища, както и за осигуряване на учебни видеофилми и софтуерни продукти.   1 635 731 лева са за купуване на уреди, прибори, пособия, реактиви и други консумативи за обезпечаване на експерименталната работа по учебните предмети биология и здравно образование, физика и астрономия и химия и опазване на околната среда в VII и в IX клас за 1879 общински училища.   Необходимите средства за изпълнение на националните програми за 2018 г. се осигуряват от бюджета на МОН.     Министерският съвет прие решение за промяна на предназначението на поземлени имоти в горски територии - публична държавна собственост. Изменението се прави за реконструкция на съществуващ азбестоциментов захранващ водопровод от язовир „Среченска бара“ до Враца, в землищата на с. Долно Озирово, община Вършец, с обща площ 0,106 дка. Имотите са в обхвата на дейност на териториално поделение „Държавно горско стопанство Враца“ и „Държавно горско стопанство Берковица“ към „Северозападно държавно предприятие“ ДП - Враца. Община Враца ще заплати за промяна предназначението на имотите цена в размер на 223 лева и за компенсационно залесяване цена в размер на 45,53 лева.   Кабинетът разреши премахването на 16 опасни сгради на Национална компания „Железопътна инфраструктура“, като статутът на сградите се променя от публична държавна собственост на частна държавна собственост. Имотите се намират в районите на жп гари Казанлък, Симеоновград, Калояновец, Стамболийски, Разлог, Септември, Любимец и жп спирки Хаджиево, Синитово и Звъничево. Те са с отпаднало предназначение и нямат функционално и технологично значение за сигурността на железопътните превози. В тях не са разположени действащи кабели, обекти на железопътната инфраструктура и съоръжения. Сградите са в много тежко състояние и застрашават сигурността на гражданите, което ги прави фактически неизползваеми и налага тяхното премахване.   За освобождаване на терен за археологически разкопки на „Акве Калиде“ край Бургас по решение на Министерския съвет се учредява безсрочно ограничено вещно право - сервитут, върху част от имот - публична държавна собственост с площ 18 251 кв. м във в. з. „Минерални бани“ в полза на „Електроразпределение Юг“ ЕАД - Пловдив. В него ще бъдат прокарани подземни кабелни електропроводи заради изместване на съществуващата възлова станция „Минерални бани“ и ще бъде изградена нова станция.    Професионалната гимназия по механизация на селското стопанство „Ернесто Че Гевара“ в с. Бояново се прехвърля на община Елхово. Теренът и сградите в него досега са били управлявани от Министерството на земеделието, храните и горите като принципал на учебното заведение, но е с отпаднала за ведомството необходимост, след като училището е обявено за общинско.   Министерството на отбраната получи за управление имот в Поморие. Имотът с площ 56 043 кв. м, заедно с разположените в него 21 сгради, ще бъде разделен на отделни зони — за музейна експозиция на Националния военноисторически музей, за военнопочивно дело и зона с учебен център за подготовка и преквалификация на резервисти.   Правителството даде съгласието си „Български пощи“ ЕАД да продадат своя дял от недвижим имот чрез пряко договаряне. Съсобственикът на имота, който се намира в село Самуил, област Разград, е изразил писмено съгласие да изкупи дела на дружеството. Имотът с площ от 382,5кв. м. не е необходим за дейността на „Български пощи“ ЕАД, а поддръжката му е свързана с неоправдани разходи. Продажбата ще се извърши по цена, не по-ниска от определената от независим оценител.    „ Български пощи“ ЕАД ще продадат дела си и от недвижим имот в село Искра, област Силистра. Дружеството ще предприеме пряко договаряне със собственика на останалите дялове по реда на Закона за собствеността. Обектът представлява дворно място с едноетажна административно-производствена сграда със застроена площ от 128 кв. м. Имотът не е необходим за основната дейност на „Български пощи“ и не се използва от дружеството.      Почетният консул на Малта в София, с консулски окръг, обхващащ територията на Република България - Борислав Боянов, става генерален почетен консул. Това реши правителството по предложение на малтийската страна.   Боянов е адвокат и президент на Асоциацията на почетните консули в България и почетен консул на Малта в България от 2000 г. В дейността си като такъв през годините е предоставял консулски услуги и подкрепа за отделни лица и компании от малтийската общност.     Министерският съвет одобри Споразумението относно прехвърлянето и взаимното използване на вноски в Единния фонд за преструктуриране, подписано в Брюксел на 21 май 2014 г., и предложи на Народното събрание да го ратифицира със закон. Това решение на правителството е във връзка с подготовката на страната ни за присъединяване към Банковия съюз.   В контекста на публикуваното на 12 юли 2018 г. от Секретариата на Съвета на ЕС изявление от заседание на Еврогрупата във връзка с писмото за намерението на страната ни да се присъедини към Валутния механизъм II и на основание Регламента за Единен механизъм за преструктуриране, България следва да участва в този механизъм, включително и в Единния фонд за преструктуриране, от датата на влизане в сила на решението на Европейската централна банка (ЕЦБ) за установяване на тясно сътрудничество. Предвид това нашата страна следва да изпълнява и ангажиментите, които произтичат от Споразумението относно прехвърлянето и взаимното използване на вноски в Единния фонд за преструктуриране. За целта България трябва да предприеме всички необходими мерки, за да ратифицира и депозира инструментите за ратификация, преди решението на ЕЦБ за установяване на тясно сътрудничество.   Изграждането на Единния механизъм за преструктуриране, основна част от който е създаването на Единен фонд за преструктуриране, е вторият елемент на Банковия съюз в Европейския съюз. Първият елемент е под формата на Единен надзорен механизъм, като основните правни актове за неговото създаване и функциониране бяха приети през месец октомври 2013 г. и започнаха да се прилагат за държавите от Банковия съюз през ноември 2014 г. Регламентът за Единния механизъм за преструктуриране и Споразумението относно прехвърлянето и взаимното използване на вноски в Единния фонд за преструктуриране бяха договорени едновременно.   Приложното поле на Единния механизъм за преструктуриране е идентично с това на Единния надзорен механизъм както от гледна точка на участващите държави членки, така и по отношение на попадащите в обхвата му финансови институции. В Единния надзорен механизъм задължително участват всички държави членки от еврозоната. Държавите членки, които са извън еврозоната, могат да участват чрез установяване на тясно сътрудничество между Европейската централна банка и националните компетентни органи на тези държави.     Министерският съвет предлага на Народното събрание да ратифицира Протокол за удължаване на срока на действие на Споразумението между правителството на Република България и правителството на Съединените американски щати за научно-технологично сътрудничество. Споразумението е подписано на 4 януари 2008 г. във Вашингтон и е ратифицирано от 40-то Народно събрание на 30 май 2008 г. Предвид изтичането на срока на действие на Споразумението на 17 юни 2018 г. двете страни договориха неговото удължаване с една година, като през този период ще се работи върху изменение, допълнение и актуализиране на текста с цел последващото му подписване за нов период от 10 години.   Ратифицирането на Протокола от България е важна стъпка: в процеса на разширяване на международното сътрудничество на България в областта на научните изследвания, технологии иновации отвъд пределите на Европа. Съвместните дейности между двете страни е предвидено да се извършват под формата на Координирани програми и съвместни изследователски проекти; съвместни научни семинари, конференции и симпозиуми; размяна на научна, технологична информация и документация при обмена на учени, специалисти и изследователи, обмен или взаимно ползване на съоръжения или материали и други форми на научно и технологично сътрудничество.   Разходите за изпълнение на Споразумението ще са за сметка на бюджета на Министерство на образованието и науката.     Правителството одобри резултатите от участието на българската делегация в неформалното заседание на Съвета на Европейския съюз по конкурентоспособност (вътрешен пазар, индустрия и научни изследвания), проведено на 16 и 17 юли във Виена, Австрия.   В частта „Научни изследвания“ основна тема за дебат беше предложението на ЕК за новата Рамкова програма за научни изследвания и иновации „Хоризонт Европа“. Като основни елементи, по които ще се търси допълнителна добавена стойност, се очертаха темите за социалните и хуманитарни науки, поетапните иновации и по-ясното разграничение на областите на интервенция между клъстерите.   Основният фокус в частта „Вътрешен пазар и индустрия“ беше поставен върху бъдещото развитие на индустрията в контекста на технологиите на изкуствения интелект и роботиката. Бяха обсъдени пътищата за насърчаване на конкурентоспособността на индустрията, подходът на веригите на добавената стойност, както и предизвикателствата пред реиндустриализацията и цифровата трансформация в контекста на следващата многогодишна финансова рамка на ЕС.     „ Йотов Стоун Куорис “  ЕООД ще проучва скалнооблицовъчни материали в площ „Перлата“, разположена в землището на селата Гранитово и Бела, област Видин. Разрешението се предоставя за срок от две години, като през този период дружеството ще вложи минимум 42.6 хил. лв. в проучвателните дейности.   Правителството разреши също така прехвърлянето на правата и задълженията  по концесионния договор за добив на скалнооблицовъчни материали - варовици, от находище „Горна Кремена“. Промяната е поискана от досегашния концесионер „Монолит“ АД, който прехвърля правата и задълженията на „Стоун Лайн М и М“ ЕООД. Находище „Горна Кремена“ е разположено в землището на едноименното село в област Враца. Концесионният договор е сключен през 2000 г. за срок от 35 г. С днешното решение на МС се предвижда още новият концесионер да бъде задължен да предостави финансово обезпечение за изпълнение на дейностите по техническа ликвидация или консервация на миннодобивния обект и рекултивация на засегнатите земи.   Съгласно друго правителствено решение ще бъде намалена концесионната площ за добив на скалнооблицовъчни материали - варовици, от находище „Ирма“, за да се избегне засягането на обработваеми земеделски земи. Находището е разположено в землищата на селата Горна Кремена и Кален, община Мездра. Концесионният договор за добив от него е сключен през 2016 г. за 35 години с плевенското дружество „Конструктинг“ ООД.   Промяната е поискана от концесионера. Според инвестиционното предложение, в най-южната част на площта е предвидено да се изгради депо за скална откривка, отделяна при добива. Концесионерът счита, че значителна част от нея може да се използва след преработка за пътни основи и настилки. Това дава възможност да бъде изградено по-малко по обем от първоначално предвиденото депо за скална откривка и концесионната площ да бъде намалена от 253 на 240 дка. От „Конструктинг“ ООД изтъкват още, че по този начин ще се избегне засягането на по-продуктивни земеделски земи.     Правителството одобри позицията и състава на българската делегация за участие в Дипломатическата конференция за изработване на правно обвързващ инструмент по Конвенцията на ООН по морско право от 1982 г. за съхранение и устойчиво използване на морското биологично разнообразие в зоните отвъд национална юрисдикция.   Делегацията ще се ръководи от постоянния представител на България към ООН посланик Георги Панайотов. В състава влизат посланикът със специални поръчения Златко Барс-Димитров, началникът на отдел „Международно право“ в МВнР Димана Драмова, главният експерт в министерството Дилян Станев и третият секретар в постоянното ни представителство към ООН Явор Иванов.   Дипломатическата конференция ще започне работа в периода 4-17 септември и ще продължи дейността си до 2020 г., през първата половина на която ще се състои заключителната сесия. Крайната цел е да се договори и приеме проект на Споразумение по прилагането на Конвенцията. На първата сесия се очаква да бъде приет съставът на органите за управление на Дипломатическата конференция, включително кандидатурата на България за член на Бюрото й.     Правителството одобри вътрешнокомпенсирани промени по бюджета на Министерство на културата за 2018 г., с които се увеличават разходите за персонал по бюджетната програма „Опазване на недвижимото културно наследство“. Увеличението е в размер на 150 000 лв. и е за сметка на разходите за издръжка на централната администрация на ведомството.   Промените целят да повишат ефективността на работата на администрацията на Националния институт за недвижимо културно наследство, както и да бъде гарантиран необходимия административен капацитет за изпълнение на дейностите, след като  през 2016 г. със законодателни промени институтът беше натоварен с нови функции.   С друго постановление на Министерския съвет се изменя Правилникът за устройството и дейността на Националния институт за недвижимо културно наследство. Променя се структурата, като едновременно с обособяването на две нови дирекции в специализираната администрация на института, се предлага промяна в Класификатора на длъжностите в администрацията, свързана със създаването на позицията държавен експерт в НИНКН.   Българската делегация на конгреса на Всемирния пощенски съюз еупълномощена да подпише документи за модернизиране на пощенските услуги   Българската делегация на извънредния конгрес на Всемирния пощенски съюз, който ще се проведе от 3 до 7 септември в Адис Абеба, Етиопия, е упълномощена да подпише документи, които са свързани с модернизирането на пощенските услуги. Сред тях са Уставът на организацията, Общият правилник, Всемирната пощенска конвенция, заключителният протокол и споразумение за услугите по пощенските плащания. Съставът на делегацията и българската позиция за форума бяха одобрени с решение на Министерския съвет от 1 август 2018 г.     България предоставя 539 060 лева по линия на официалната помощ за развитие към международни организации. Средствата ще бъдат разпределени на следните организации: От началото на годината България е предоставила официална помощ за развитие в общ размер на 4,1 млн. лв.     Правителството одобри проект на Закон за изменение и допълнение на Закона за защита на класифицираната информация.   С предлагания законопроект се цели усъвършенстване и разширяване обхвата на нормативната уредба, свързана със сигурността на автоматизираните информационни системи или мрежи, използвани за работа с класифицирана информация и поетапно синхронизиране на българското законодателство с европейската законова рамка и тази на НАТО, произтичащо от членството на Република България в Европейския съюз и НАТО.   Основните положения в законопроекта са в следните аспекти: 1. Заменят се съществуващи и се въвеждат нови основни понятия и термини по аналогия с регламентиращите документи по сигурността на комуникационните и информационни системи на Европейския съюз и НАТО. 2. Допуска се междусистемна връзка на системи, предназначени за класифицирана информация с информационни системи, предназначени за некласифицирана информация, както и към публични мрежи и Интернет при спазване на строго определени изисквания.     Министерският съвет прие Правилник за прилагане на Закона за държавните помощи. Правилникът е изготвен във връзка с приетия на 24 октомври 2017 г. Закон за държавните помощи (ЗДП) и на основание § 4, ал. 1 от Преходните и заключителните разпоредби на ЗДП, където е предвидено в срок до една година от неговото влизане в сила правителството да приеме правилник за прилагането му.   Приетата с Правилника уредба ще подпомогне администраторите на помощ и бенефициерите при предоставянето на законосъобразни помощи чрез използване на национален и европейски финансов ресурс. Целта е да се подобри финансовата дисциплина в публичния сектор и да се снижат фискалните рискове.   Правилникът определя реда и условията за прилагане на ЗДП. Обособените му части следват разделите на закона и регламентират основните дейности от момента на планиране, разработване и съгласуване на мерки за помощ, през изпълнението на процедурите по уведомяване, до задълженията за докладване, регистриране и съхраняване на данни.   Приетият от правителството документ отразява и новите моменти в европейските правила и практика по държавните помощи, засегнати на законово равнище. Той регламентира реда, формата и начина за представяне пред Европейската комисия на уведомленията за държавни помощи и за изготвяне на оценка за съответствие на държавната помощ с правилата за групово освобождаване.   Предвидени са разпоредби, уреждащи както обмена на информация по държавните помощи с Комисията, така и формата, съдържанието, сроковете и начина за информиране при предоставяне на минимални помощи и помощи, освободени от уведомяване. Практически са разяснени задълженията за водене на архиви и регистри, както и работата с информационните системи на Европейската комисия, използвани в държавите членки на ЕС.   Правилникът допринася също за минимизиране на рисковете от предоставяне на неправомерна помощ, за подобряване на качеството на разработваните мерки за подпомагане, както и за усъвършенстване на механизмите за координация и изпълнение на решенията на ЕК в областта на държавните помощи. Чрез него се гарантира и съответствие между поставените цели и очакваните резултати от модернизираната в периода 2012 - 2016 г. обща европейска правна рамка по държавните помощи.   Очакваните резултати от приемането на Правилника обхващат създаване на среда и процедури за координация и информационен обмен по държавните помощи по такъв начин, че Република България да продължи да спазва задълженията си по Договора за функционирането на Европейския съюз и общите за държавите членки технически изисквания.     Правителството прие промени в Устройствения правилник на Изпълнителната агенция  „ Одит на средствата от ЕС ”  (ИА ОСЕС).  С направените изменения се обезпечава дейността по осигуряване на информационните и комуникационните технологии на Агенцията и поддръжката на компютърната техника и програмното осигуряване, като се предоставя възможност за възлагане на дейността на външен изпълнител.   Изпълнението на специфични одитни дейности по програмите, съфинансирани от Финансовия механизъм на Европейското икономическо пространство и Норвежкия финансов механизъм за периода 2014-2021 г., се прехвърля от дирекция  „ Одити на средствата по териториално сътрудничество и други програми ”  към дирекция  „ Одити на средствата по регионална политика ” . За ресурсното обезпечаване на извършването на одитната дейност по този финансов механизъм се прехвърлят необходимите щатни бройки от дирекция  „ Одити на средствата по социална политика и образование ”  и дирекция  „ Одити на средствата по териториално сътрудничество и други програми ”  към дирекция  „ Одити на средствата по регионална политика ” , като в структурата на дирекция  „ Одити на средствата по регионална политика ”  се обособяват два отдела.   Направените изменения не водят до увеличаване на щатната численост на ИА ОСЕС, а финансовото и ресурсно обезпечаване на промените ще се извърши в рамките на бюджета на Агенцията.     Правителството допълни свое Постановление № 167/2016 г. за определяне на реда за предоставяне на безвъзмездна финансова помощ по фонд „Убежище, миграция и интеграция“ и фонд „Вътрешна сигурност“ за периода 2014 - 2020 г.   След извършен системен одит по фонд „Убежище, миграция и интеграция“ и фонд „Вътрешна сигурност“, които дирекция „Международни проекти“ - МВР управлява, от страна на Европейската комисия беше изготвен окончателен одитен доклад. В резултат, бяха формулирани препоръки по отношение на процедурите за предоставяне на безвъзмездна финансова помощ по двата фонда.   Съгласно ПМС № 167/2016 г. при провеждане на процедури за предоставяне на безвъзмездна финансова помощ кандидатите, чиито проектни предложения са предложени за отхвърляне от оценителната комисия на етап „Оценка на административно съответствие и допустимост“, могат да подадат писмени възражения срещу предложението за отхвърлянето им пред ръководителя на отговорния орган. Ръководителят на отговорния орган определя със заповед лица, които да извършват проверка за основателността на възраженията. В проверката не могат да участват лица, които са участвали в първоначалната оценка на проектните предложения. Ръководителят на отговорния орган се произнася по основателността на всяко възражение.   Европейската комисия препоръчва на отговорния орган да инициира промени по отношение на процедурата по обжалване на етап „Оценка на административно, съответствие и допустимост“, като се въведе механизъм възражението/жалбата да бъде адресирана и до друг орган, извън отговорния, като например ръководството на Министерството на вътрешните работи.   С цел изпълнение на препоръките на ЕК, МВР предлага допълнение на ПМС № 167/2016 г., като се даде възможност на кандидатите за безвъзмездна финансова помощ, по отношение на които производството е прекратено, да подават писмени възражения срещу произнасянето на ръководителя на отговорния орган пред висшестоящ административен орган - министъра на вътрешните работи или оправомощено от него лице. Министърът на вътрешните работи или оправомощеното от него лице да определя със заповед лица, извън структурата на отговорния орган, които да извършват проверка за основателността на получените възражения.   Очаквани резултати от предлаганото допълнение са, както изпълнението на препоръка на ЕК, формулирана в окончателния одитен доклад, така и осигуряването на публичност и прозрачност при провеждане на процедури за предоставяне на безвъзмездна финансова помощ по ФУМИ и ФВС.   Министерският съвет прие също така и допълнение на ПМС № 79/ 2014 г.  за създаване на комитети за наблюдение на Споразумението за партньорство на Република България и на програмите, съфинансирани от ЕСИФ, за Програмен период 2014-2020 г.  В чл. 12, ал. 8 от постановлението след думите „Оперативна програма „Добро управление“ се добавя „и за Оперативна програма „Наука и образование за интелигентен растеж“.   Мотивите за предлаганата промяна са във връзка с ПМС № 237/2017 г„ с което беше създадена Изпълнителна агенция „Оперативна програма „Наука и образование за интелигентен растеж“ (ИА „ОПНОИР“) и приет нейния устройствен правилник. Със създаването на изпълнителната агенция дейността, активите, пасивите, архивът и другите права и задължения на Министерството на образованието и науката относно Главна дирекция „Структурни фондове и международни образователни програми“, свързани с изпълнение на функциите на управляващ орган на Оперативна програма „Наука и образование за интелигентен растеж“ (ОП „НОИР“) и на междинно звено по приоритетни оси 3 и 4 на Оперативна програма „Развитие на човешките ресурси“ 2007 - 2013 г. преминават към агенцията.   Съгласно чл. 2 от постановлението за създаването й, агенцията изпълнява функциите на управляващ орган на ОП „НОИР“ 2014 - 2020 г. и всички произтичащи от това задължения и отговорности съгласно националното законодателство и правото на Европейския съюз, като в съответствие с чл. 6 от правилника на агенцията, изпълнителният директор е ръководител на управляващия орган на програмата. С оглед на обстоятелството, че управляващият орган на ОП „НОИР“ вече не е дирекция в Министерството на образованието и науката и не е част от структурата му, правомощията на министъра на образованието и науката по чл. 12, ал. 8 от ПМС № 79/2014 г. за определяне на поименния състав на Комитета за наблюдение на ОП „НОИР“ следва да се изпълняват от изпълнителния директор на ИА „ОПНОИР“, определен и за ръководител на управляващия орган на програмата, което обосновава необходимост от предлаганата нормативна промяна.     Министерският съвет прие решение за изплащане на общо 59 340 лв. обезщетения в изпълнение на пет решения на Европейския съд по правата на човека (ЕСПЧ). Решенията по делата срещу България са постановени в периода 01 февруари 2018 г. – 19 юли 2018 г.   Делото „Гьошев и други срещу България“ е във връзка с жалба за невъзможността да бъде оспорено по съдебен ред постановления по Закона за движението по пътищата, с които са наложени глоби до 50 лв. ЕСПЧ намира, че това представлява нарушение на чл. 6 от Конвенцията и присъжда на жалбоподателката единствено разноските по делото от 1504 евро, като заявява, че намирането на нарушението е достатъчна обезвреда за претърпените от жалбоподателите неимуществени вреди.   По делото „Михалеви срещу България“ наследодателят на жалбоподателите притежавал фабрика, национализирана през 1947 г. и впоследствие ползвана от държавно предприятие. След приемане на Закона за възстановяване собствеността върху одържавени недвижими имоти жалбоподателите получават нотариален акт за правото им на собственост върху имота, но пред ЕСПЧ претендират, че са били лишени от компенсация за недвижимия имот за времето, в което не са го ползвали. Съдът отбелязва, че реституцията е изрично призната от властите и през продължителен период от време те са третирали жалбоподателите като собственици на сградата. Като се позовава на решението си по делото „Явашев и други срещу България“, Съдът приема, че пълната липса на обезщетение вместо реституция нарушава справедливия баланс между обществения интерес и индивидуалните права на жалбоподателите. Постановява, че въпросът за обезщетение не може да бъде решен на този етап, и приканва правителството и жалбоподателите да пристъпят към споразумение. Присъдени са 1500 евро за разходи и разноски.   Решението по делото „Петров и други срещу България“ е постановено по четири обединени жалби – на Стоян Петров, Илиян Михайлов, Йордан Петров и на Лазар Колев. Жалбоподателите по делото изтърпяват дългогодишни наказания лишаване от свобода или доживотен затвор. Те повдигат оплаквания по чл. 3 от Конвенцията с оглед лошите условия на задържане, както и ограничителните условия на режима на изтърпяване на наказанията. Михайлов, Й. Петров и Колев твърдят и нарушение на чл.13 от Конвенцията - липса на вътрешноправно средство за защита. Твърдените от тях факти са настъпили преди приемане на промени в Закона за изпълнение на наказанията и задържането под стража (в сила от 7 февруари 2017 г.). Осъденият на 20 г. затвор С. Петров се жалва, че е настанен в постоянно заключена килия, без право на участие в колективни мероприятия. Изтърпяващите доживотен затвор - Михайлов и Й. Петров са поставени на специален режим и оплакват, че са настанени в постоянно заключени помещения и контактуват само с осъдени на доживотен затвор.   Претенциите на Колев се отнасят до това, че му е наложен специален режим, изолиран е от останалите затворници и има възможност да контактува единствено с изтърпяващи наказание доживотен затвор. Твърди още, че не е имало течаща вода в килията му, която била по-малка от 6 кв. м. Оплаква се от хигиенните условия поради наличието на хлебарки и други паразити, от недостатъчната естествена светлина в помещението и от постоянното изкуствено осветление. В решението си Съдът отбелязва, че към момента на предявяване на претенциите за обезщетение, е действало старото законодателство, т.е. промените в ЗИНЗС, касаещи прилагането на специалния режим, все още не са били приети. Практиката на ЕСПЧ сочи, че изолацията на осъдените на доживотен затвор трябва да е обусловена от конкретни съображения за сигурност. В комбинация с лошите условия на задържане, които жалбоподателите са търпели за периоди между 4 и 10 г, тези обстоятелства обуславят нарушение на чл. 3 от Конвенцията. ЕСПЧ констатира и нарушение и на чл.13 от Конвенцията по отношение на втория, третия и четвъртия жалбоподател. Присъдените обезщетения за претърпени неимуществени вреди на Михайлов е 4000 евро, а на Й. Петров и Колев по 3000 евро. За разноски по делото са присъдени общо 3046 евро. По отношение на Петров Съдът не е присъдил обезщетение и разноски, тъй като той не е заявил претенции за обезщетение.   Жалбоподателката по делото „Хаджиева срещу България“ се оплаква, че през 2002 г., когато е била на 14 г. родителите й са задържани във връзка с искане за екстрадиция и за нея не е имало кой да се грижи повече от 13 дни. Тя претендира, че липсата на съдействие от страна на властите й е причинило страдания. Според протокола от съдебното заседанието по искането за екстрадиция в Окръжен съд – Варна на 6 декември 2002 г. майката е отговорила с утвърдително изявление, че има човек, който да се грижи за детето. По-късно на 17 декември 2002 г. Апелативен съд – Варна отменил заповедите за задържане. В решението си ЕСПЧ приема, че е налице нарушение на чл. 8 по отношение на периода между задържането на родителите на жалбоподателката и съдебното заседание от 6 декември 2002 г. Според Съда задължението на властите да се информират относно това, дали има човек, който да се грижи за жалбоподателката, е възникнало при задържането на родителите й на 4 декември 2002 г., когато полицията не е предприела необходимите действия за уведомяване на отговорните институции, че жалбоподателката остава без надзор. Присъденото обезщетение за претърпените неимуществени вреди в размер на 3600 евро, а сумата за разходи от 5260 евро.   Наследодателите на жалбоподателите по делото „Йорданова и други срещу България“ са притежавали печатарски предприятия, които са национализирани през 1949 г. и 1950 г. Активите им са поети от държавна печатница, която по-късно е преобразувана в търговско дружество, управлявано от министъра на образованието. През 1998 г. жалбоподателите предявяват искания за обезщетяване за национализираните имущества по реда на Закона за обезщетяване на собственици на одържавени имоти чрез получаване на акции в дружеството. Молбите са уважени и е определен размера на обезщетенията и равняващия им се брой акции, утвърдени от министъра през юни 2003 г. През август същата година с нови заповеди министърът на образованието определя като обезщетение за жалбоподателите компенсаторни записи вместо вече утвърдения брой акции. Тези заповеди са отменени с решения на ВАС като незаконосъобразни. Пред ЕСПЧ жалбоподателите се оплакват, че не са получили дължимото им за национализираните предприятия обезщетение.   В решенията си по делата „Мутишев и други срещу България“, „Хаджигеоргиеви срещу България“ и „Неделчева и други срещу България“ Съдът вече е приел, че в случаите, в които националният съд се е произнесъл окончателно по даден въпрос, административните органи нямат право да поставят под съмнение това решение освен при наличието на основателни и непреодолими причини. Съдът приема, че намесата в правата на жалбоподателите противоречи на принципа за законност по чл. 1 от Протокол № 1 и намира нарушение на тази разпоредба. В съответствие с искане на правителството ЕСПЧ отлага произнасянето си по дължимото обезщетение за претърпените от жалбоподателите имуществени и неимуществени вреди, като определя срок от четири месеца за предоставяне на становище или постигане на споразумение в тази връзка. Съдът също така присъжда в полза на жалбоподателите сумата от 4820 евро за разходи и разноски.", "date": "2018.08.22", "title": "Вижте решенията на правителството от днес"}
{"url": "http://epicenter.bg/article/Moskovski--Zapochva-podgotovkata-po-izvazhdane-na-mazuta-ot-potanaliya-korab-kray-Sozopol-/161868/2/0", "text": "Още днес ще започне подготовката по изваждане на мазута от потъналия кораб край Созопол. Това каза министърът на транспорта, информационните технологии и съобщенията Ивайло Московски в Министерски съвет, предаде репортер на Агенция „Фокус“.  „На оперативно заседание беше одобрен докладът, който внесох, предоставен ми на база оперативното заседание на щаба при областния управител в Бургас във връзка с потъналия кораб край Созопол, от който тече мазут. Решението, което взехме, е да упълномощим „Морска администрация“ вече с финансова рамка, която ще бъде възстановена от Фонда за бедствия и аварии. Така незабавно ще се започнат дейности по източване на мазута“, каза още министър Московски и посочи, че хората в Созопол са готови да започнат работа.  „Предполагам, че още днес ще бъде направена цялата организация на плавателните съдове с цялото необходимо техническо оборудване. Ще бъдат взети и всички мерки, които да обезпечат съхранението на мазута. Надявам се да се започна буквално от днес всички тези мероприятия. Разчетът предвижда повече от 50 дни работа по източването. Ако, разбира се, се окаже, че мазутът е по-малко от обема на резервоарите, може да се приключи и по-бързо. Искам да успокоя всички граждани – вече работим по отстраняване на този проблем“, коментира транспортният министър.  Московски обясни, че съществува вариант да има и твърда фракция на мазута под формата на глина или желе, за който вече специалистите трябва да предложат метод и това да бъде извадено.  „На мястото, където е потънал кораба, мазутни петна няма. Има филм, който е върху водата, но е ограничен като разпространение. Заради вълните имаше разкъсани съоръжения, но те ще бъдат възстановени. Около 2,4 млн. лв. е бюджетът, определен за извършване на тази дейност. Тя предвижда максимални дейности за хипотеза за пълни резервоари – т.е. за количество около 650 тона мазут. Всичко това може да бъде и по-малко – и пари, и време, ако се окаже, че мазутът е по-малко“, коментира министърът.  ", "date": "2018.08.22", "title": "Московски: Започва подготовката по изваждане на мазута от потъналия кораб край Созопол "}
{"url": "http://epicenter.bg/article/Verizhna-katastrofa-v-chas-pik-blokira-bul---Ivan-Geshov--v-Sofiya/161831/3/0", "text": "Верижна катастрофа между четири автомобила е станала днес сутринта между бул. „Иван Гешов” и ул. „Гюешево”, в посока булевард България.   Все още не е ясно как се е стигнало до инцидента, предаде  bTV .   Един човек е откаран в болница с леки наранявания   Движението е затруднено и се извършва само в средната лента.", "date": "2018.08.22", "title": "Верижна катастрофа в час пик блокира бул. „Иван Гешов” в София"}
{"url": "http://epicenter.bg/article/Ekspert--Srivat-na-turskata-lira-vliyae-polozhitelno-varhu-turizma-v-stranata-/161840/4/0", "text": "Сривът на турската лира влияе положително върху туризма. Това прогнозира пред БНР проф. Стоян Маринов – декан в Икономическия университет във Варна и член на Управителния съвет на Варненската туристическа камара. Той обясни какъв е ефектът върху туризма от девалвацията на валутата в Турция:  \"Гражданите на тази държава се въздържат да пътуват в чужбина, защото им е скъпо и по този начин развиват вътрешния туризъм. От друга страна, за чужденците става изгодно да посещават страната, защото услугите и стоките на място са доста изгодни\".  \"Приходите няма да спаднат, защото цените на хотелите и въобще на пакетите са обявени в евро. Туристите плащат пакетите в евро. За тях по-изгодно е вече посещението на ресторанти и закупуването на стоки\", смята експертът.  ", "date": "2018.08.22", "title": "Експерт: Сривът на турската лира влияе положително върху туризма в страната "}
{"url": "http://epicenter.bg/article/Petar-Vitanov-/161847/11/0", "text": "   - По време на извънредното заседание управляващите демонстрираха безпомощност в решаването на въпроси, засягащи стотици хиляди граждани (\"Олимпик\") и стопански субекти (Търговския регистър). Направи се груб опит за прехвърляне на отговорността от изпълнителната власт, службите за финансово разузнаване и държавните регулаторни органи към липсата на разпоредби в европейското законодателство, регулиращи случаи с фалирали застрахователни компании. Представителите на КФН и правителството оставиха впечатление, че нямат яснота кой ще покрие загубите от предварително платените вноски на коректните български платци към фалиралата застрахователна компания, а с приетото решение да се търсят възможности за възстановяване на платените суми се прави опит да се прикрие \"проспиването\" на институциите и държавата по отношение на съмнителните собственици и дейността на компанията. Неудовлетворителни бяха нескопосаните обяснения на министър-председателя да сведе двуседмичната неизправност на Търговския регистър, свързана със сигурността на стотици хиляди фирми, с техническата некомпетентност на поддържащата информационните масиви компания. Останаха висящи въпросите на БСП какви щети са нанесени на икономиката на държавата в следствие на нефункциониращия регистър и кой ще понесе политическата отговорност за тях.     - През последните години БСП се утвърди освен като единствената реална опозиция в страната и като партията, която предлага вътрешно и външнополитически управленски алтернативи. Доказателство за това са близо 40-те законопроекта, които внесохме в рамките на 44-то Народно събрание, \"Визията за България\", в която акцентираме върху ключовите за развитието на страната ни сектори и не на последно място външнополитическите ни послания, които залегнаха в Приоритетите на България по време на Председателството на Съвета на ЕС. Доколко са заздравели раните не мога да преценя, но е видно повишаващото се доверие на хората към БСП, като единствената възможност за промяна на вредния начин на управление, воден през последното десетилетие от партия ГЕРБ.     - \"Визия за България\" представлява един отворен документ, който очертава определени управленски рамки, основани на нашите разбирания за ролята на държавата в обществено-икономическите отношения и за начина, по който страната ни трябва да се развива, като гарантира просперитет на своите граждани. Тази дискусия активно се води както в обхвата на структурите на БСП, така и в далеч по-разширен формат, ангажиращ академична общност, професионални съюзи и други, като целта е максимално широк консенсус около заключителния текст на Визията. През последния месец наблюдавам неочаквано засилен интерес към документа, дължащ се вероятно на нуждата на активните граждани от реални икономически и политически послания.     - Смятам, че в БСП, а и в политическите партии изобщо, не би следвало да намират място хора, имащи контакти с представители на организираната престъпност. В този случай ние реагирахме навременно и категорично, като поискахме г-н Бенчев да напусне групата на общинските съветници от БСП в Бургас и публично се разграничихме от неговите действия. Държа обаче да припомня, че г-н Бенчев не представлява социалистите, а един от коалиционните ни партньори на местно равнище. Все пак може би е редно да се установи някаква форма на контрол върху местните структури от страна на националното ръководство, когато се предлагат хора на публични длъжности, за да се пресекат всички опити за зависимости на регионално ниво.     - Считам, че между политиката и бизнеса трябва да се прави ясно разграничение, защото тяхната симбиоза ражда така характерното по нашите географски ширини понятие \"олигархия\". В листите на БСП би следвало да могат да попадат всички, които следват принципите и програмата на партията, без значение от тяхното материално състояние, но е недопустимо да се използва политиката като инструмент за реализиране на определени лични икономически облаги. Тази тенденция в българския политически живот трябва да бъде пресечена, за да може да се възстанови доверието към всички политически партии.     - Битовата престъпност в малките населени места е един от най-големите проблеми пред съвременното българско общество през последните години, а неспособността за справянето с нея показва управленската немощ и безпомощност на партия ГЕРБ, която ръководи МВР от 2009 г. Тя откровено излъга своите избиратели преди година, когато обеща да назначи полицай във всяко село. БСП предложи промени в законодателството, свързани с криминализиране на т.нар. \"маловажен случай\", които не бяха прието от парламентарното мнозинство. Считаме, че тази мярка би имала сериозен превантивен ефект и би спомогнала за драстичното намаляване на набезите, особено по селата, ако престъпниците знаят, че за кражбата на една кокошка, могат да попаднат в затвора.  ", "date": "2018.08.22", "title": "Петър Витанов: С \"Визия за България\" БСП показа, че е единствена опозиция и алтернатива"}
{"url": "http://epicenter.bg/article/-Smartfonat-beglets--gostuva-na--quot-Lyubovta-e-ludost-quot--vav-Varna-/161912/6/0", "text": "„Смартфонът беглец“,  най-новият филм на режисьора Максим Генчев и сценариста продуцент д-р Златина Филипова, гастролира във Варна. Първата прожекция е на 25 август от 14 часа в афиша на елитния кинофестивал  „Любовта е лудост“.    Втората прожекция е благотворителна  -  на 27 август в Университетската болница „Света Марина“ от 11 часа.  Зрители на тийн екшъна ще бъдат малчуганите от детската клиника по онкология и хематология и другите клиники в здравното заведение в морската столица.   Те ще се наслаждават на зрелищната драма,  в която се вихрят  младите актьори  Симеон Филипов,  Матей Генчев и Василена Стоянова. Вълнуващата история е за съучениците от гимназията Марко и Ангелина, и Филип - по-малкият братовчед на Марко. Тримата се опитват да съберат сума за лечението на братчето на Ангелина. Но парите са проиграни на комар от бащата на момичето. Така започват приключенията им – между настоящето и времето на хайдутите, в което ги пренася магическият смартфон на Филип.    В епицентъра на техните перипетии е съкровището на Вълчан войвода.  Дали тримата ще успеят да се справят с всички критични ситуации в името на благородната кауза?   „Филмът е за тийнейджърите – има достатъчно вдигащ адреналина екшън, но без мутри, проститутки и дрога. Той е за добрите деца на България, каквито преобладават в родината ни.  Не се съмнявам в здравия им морал“, казва Максим Генчев.    Д-р Златина Филипова е убедена,  че днешното родно кино изпитва глад за детски филми.  Тя сътворява сюжета с огромен респект към традициите в жанра, създадени и наложени от живите класици  Димитър Петров и Рада Москова.     „Смартфонът беглец“ вече направи турне из българските културни центрове в Европа.  Лентата получи и специалната награда за най-добра международна детска продукция на Артизан фестивал интернешънъл в Кан, който е извън конкурса на „Златната палма“, но е под егидата на култовия форум.  Призът за тийн екшъна с марката на „Амрита арт” е за принос към киното на хуманизма.  Приключенският хит беше представен на „София филм фест“ в секцията „Ново българско кино“, на фестивала „Ки-Ки-Фе” в Щутгарт и на още престижни екрани.    „Снимахме с професионална техника, каквато се използва в Холивуд.  Значителна част от кадрите са направени с помощта на дрон”, разкрива операторът Христо Генков.  Сред останалите звезди във филма е Ники Сотиров.", "date": "2018.08.22", "title": "„Смартфонът беглец“ гостува на \"Любовта е лудост\" във Варна "}
{"url": "http://epicenter.bg/article/Prof--Dimitar-Ivanov-za-prof--Dobrev--Kritikuvashe--kogato-zakasnelite-desidenti-pripyavaha-na-ofitsioz/161854/11/0", "text": "Днес своя юбилей празнува големият български литератор и критик, учен и общественик професор Чавдар Добрев. За българското ляво той е не просто един от доайените, но и от последните мохикани от едно славно поколение, което даваше облика на българската култура във времето на нейното процъфтяване и отваряне към света през 70-те и 80-те години на ХХ век. Но и бе един от воините, които водиха битки за лявата идея в годините на отрицание и разруха.   Името му заслужено стои наред с колоси на лявата идея и лявото слово като Валери Петров, Стефан Продев, Коста Андреев, Анжел Вагенщайн, Горан Готев и много други. В идеалите той никога не се поколеба, на идеите той никога не изневери, макар че като всеки истински интелектуалец е имал привилегията да мисли и да се съмнява.   И днес - на 85 - той също е техен страстен защитник, на чието слово и искреност могат да завидят мнозина!   Малцина останаха истинските български интелектуалци и безспорно той е един от тях - с кипяща енергия, която проявява и днес на тази патриаршеска възраст, с ярка гражданска позиция на несъгласие със статуквото и пороците не само на нашето общество, но и на световния ред. Такъв той е в годините преди 1989-а, когато е отстоявал мнението си и на страниците на печата, и в рамките на културните институции, които е ръководил. Собственото му мнение не рядко е било изпреварващо времето си, пропито с дух на свободолюбие и критичност - тогава, когато мнозина от днешните закъснели дисиденти припяваха само и единствено в духа на официозното слово. И след промените той е критичен, свободолюбив, неудобен на новото статукво, защото и то е неудобно за духа и вярата му. Няма спор, Чавдар Добрев е мъж с енциклопедична култура, която го поставя над националните граници на културния живот. Една от най-точните характеристики за него специално за \"Земя\" даде бившият вицепремиер и министър на културата Георги Йорданов, с когото са работили заедно в сферата на управлението на културата - единият като ръководител, а другият като съветник. \"Той е най-утвърденият сред живите български литературни критици, но и голям публицист, поет, а наскоро издаде и сборник със свои разкази\", припомни Георги Йорданов и допълни, че проф. Чавдар Добрев е войнстващ защитник на правдата в българската литература и в обществения живот, който е отдал цялото си съществувание на левия идеал за социална справедливост.   Безспорно, Чавдар Добрев е познат в редица сфери - от литературната теория до театъра (бил е главен драматург на Народния театър в периода, в който неговият репертоар се демократизира и обогатява), в изкуствознанието, но и като писател, публицист, политически анализатор. Той е един от най-вещите теоретици на културата и процесите на нейното управление, в което е участвал като ръководител на стратегически научни центрове и съветник. В свои мемоарни книги със скромност, но правдиво описва това свое участие в осъществяването на каузата на културното ни отваряне към света и на мечтата за градеж на общество по законите на естетиката. Разбира се, за читателите на \"Земя\" от няколко поколения той е известен най-вече като журналист и публицист, чакан от читателите заради острите, неординарни и смели статии с нетрадиционен ъгъл към политическите събития и процеси. Публицистичното творчество на проф. Чавдар Добрев е поредното доказателство, че големите идеи не са плод на конюнктурата, а могат да се родят само в мъдрата глава на човек с голям житейски опит и многостранна култура. Чавдар Добрев е и политик, и дипломат - не само в професионалната дипломация (работа в посолството и културния център в Москва в тежките години след 1990-а, когато води битки за запазване на българо-руските връзки срещу мощни сили на разрухата), но и в сферата на народната дипломация - още от младежките си години става ярък приятел на Унгария и посланик на унгарската култура у нас и на българската - в Будапеща. Чавдар Добрев е и политик не по постове и звания, а по дух. Заемал формално високи постове за кратко (депутат в 37-ото Народно събрание и член на Висшия съвет на БСП), но със свои статии и публицистични позиции по злободневни и стратегически теми той си извоюва влияние във формирането на процесите в българската левица и при търсенето на нейната нова идентичност и в отвоюването на традицията и историческата истина. А в политиката той е един от малцината мъдреци, към чиито съвети е редно да се вслушват хората от по-младите поколения. Във всяка от тези сфери Чавдар Добрев е човек с мъжки характер и ярък почерк, който не робува на авторитети, а на Истината, която за него е свята - тъй както е за всеки истински ляв интелектуалец. Пожелаваме му здраве, дълголетие, и творчески сили и активност.  На многая лета!   ", "date": "2018.08.22", "title": "Проф. Димитър Иванов за проф. Добрев: Критикуваше, когато днешните дисиденти припяваха на официозите"}
{"url": "http://epicenter.bg/article/Tsvetana-Pironkova-demonstrira-strahotna-forma-pet-mesetsa-sled-razhdaneto-na-sina-si/161864/8/18", "text": "Бившата първа ракета на България Цветана Пиронкова демонстрира страхотна форма по-малко от пет месеца след раждането. Тя стана майка в края на март, когато на бял свят се появи първородният ѝ син Александър. Към днешна дата на Цвети вече въобще не й личи, че наскоро е била бременна. Тези дни тя се разходи из улиците на Пловдив по къса лятна рокля и получи единствено положителни коментари от почитателите си. На този етап не е известно дали Пиронкова ще се завърне на корта, както направиха други елитни тенисистки като Виктория Азаренка и Серина Уилямс, които също станаха майки.  Пловдивчанката за последно игра на Уимбълдън миналата година.   Източник:Блиц", "date": "2018.08.22", "title": "Цветана Пиронкова демонстрира страхотна форма пет месеца след раждането на сина си"}
{"url": "http://epicenter.bg/article/Prints-Hari-i-saprugata-mu-Megan-gostuvaha-na-Dzhordzh-Kluni-v-Italiya/161836/10/99", "text": "Принц Хари и съпругата му Меган гостуваха на Джордж Клуни във вилата му на езерото Комо в Италия, съобщи Контактмюзик, цитиран от Дарик.   Меган е помагала на съпругата на актьора Амал да се грижи за 14-месечните им близнаци Александър и Ела, докато принц Хари е играл с него и приятелите му баскетбол. Кралската двойка е пристигнала в Италия в четвъртък и е отпътувала в неделя вечерта. Джордж Клуни и съпругата му са дали официална вечеря в тяхна чест в събота, на която са поканили 15 приятели.   През цялото време принц Хари и Меган са останали в имението от 18-и век, но местната полиция е получила допълнителни задачи за охраната им.   Джордж и Амал Клуни бяха сред гостите на сватбата на принц Хари през май. На по-неофициалния прием вечерта актьорът се е постарал да забавлява гостите, като е застанал на бара и е наливал питиета, а след това е накарал всички да танцуват.", "date": "2018.08.22", "title": "Принц Хари и съпругата му Меган гостуваха на Джордж Клуни в Италия"}
{"url": "http://epicenter.bg/article/Dip-s-pecheni-chushki-i-vareni-yaytsa/161899/9/93", "text": "350 г печени чушки 125 гр печени и обелени бадеми или орехи 1/4 ч.ч. сметана 2 скилидки чесън сол черен пипер   Чушките се обелват и нарязват на ивици. Яйцата се сваряват, обелват и режат на осмини.   В блендер или в пасатор се смесват чушките, яйцата и ядките. Добавят се постепенно намачканият чесън и сметаната. Разбърква се добре.   Готовият дип се поднася добре овкусен заедно с препечен хляб.", "date": "2018.08.22", "title": "Дип с печени чушки и варени яйца"}
{"url": "http://epicenter.bg/article/Megan-Markal--Parzhenite-kartofki-i-vinoto-sa-moite-porotsi/161843/10/100", "text": "Изминаха няколко месеца от историческата сватба на . Милиони погледи бяха втренчени в двойката и най-вече в прекрасната булка, която плени цял свят с усмивката си още преди да стане херцогиня.   При всяка своя поява Меган успява да впечатли със своя стил на обличане и естествения си вид. Как обаче 36-годишната Маркъл успява да  и забележителен вид? Както добре знаем храната е една от най-важните съставки за това. Изданието \"Health\" пише, че преди да стане кралска особа,  , който вече не съществува. Те успяват да селектират любимите храни на херцогинята, базирайки се на нейни интервюта. Начинът й на хранене се променял в зависимост от работните й ангажименти. Когато се снимала, Меган се хранила по-здравословно, за да бъде в добра форма пред камерата. Тя започва деня си с  . Следва закуска с  . За обяд предпочита   с някакъв протеин. Маркъл обича и  . Сред други предпочитани храни за Меган са  Херцогинята споделя, че обича да си похапва и тестени неща. Всъщност се оказва, че съпругата на принц Хари заяви преди време в интервю за delish.com, че обича да си угажда с   \"Пържените картофки и виното са моите пороци\", сподели звездата от \"Костюмари\" пред сайта.   Източник: Дарик", "date": "2018.08.22", "title": "Меган Маркъл: Пържените картофки и виното са моите пороци"}
{"url": "http://epicenter.bg/article/Pravitelstvoto-reshava-dali-da-razdeli-NIMH-ot-BAN/161816/2/0", "text": "Очаква се правителството да реши дали да раздели НИМХ от БАН.   Вчера, ден преди да изтече даденият от премиера Бойко Борисов срок, в който Националният институт по метеорология и хидрология (НИМХ) и Българската академия на науките (БАН) трябваше да се разберат за финансирането на НИМХ, стана ясно, че двете институции не са постигнали консенсус. БАН предлага НИМХ–БАН да остане в състава на Академията с разширена финансова независимост на Института. За целта от Академията предлагат целият бюджет на НИМХ-БАН, включително заплатите на учените и служителите, да бъде приеман от МС на отделен ред в бюджета на БАН, а при изчисляване на средствата за заплати в Института като база да се взимат основните заплати в БАН по категории. Синоптиците не са приели предложението на ръководството на БАН, тъй като според тях то запазва сегашното статукво. Служителите на НИМХ настояват правителството да вземе незабавно мерки за изваждането на НИМХ от БАН и преминаването му към Министерство на образованието и науката.  Агенция \"Фокус\" припомня: Преди 10 дни премиерът Бойко Борисов проведе спешна среща с министъра на образованието и науката Красимир Вълчев, както и с представители на ръководствата на БАН и НИМХ, до която се стигна, след като метеоролозите обявиха, че ще прекратят работата си, ако окончателно не напуснат БАН и не преминат под шапката на МОН като самостоятелна научна организация със свой бюджет. Причина за тяхното недоволство бе неравномерното според тях разпределяне на парите в БАН. Тогава министър-председателят даде срок до 22 август НИМХ и БАН да намерят решение на проблема. Министър Вълчев посочи, че ако това не се случи, решението ще бъде взето от правителството.  ", "date": "2018.08.22", "title": "Правителството решава дали да раздели НИМХ от БАН"}
{"url": "http://epicenter.bg/article/Pravitelstvoto-shte-odobri-merkite-za-prisaedinyavane-na-Balgariya-kam-chakalnyata-na-evrozonata/161817/2/0", "text": "Правителството ще одобри мерките за присъединяване на България към чакалнята на еврозоната (ERM II) и банковия съюз. Tова предвижда дневния ред на днешното заседание на Министерски съвет. На 12 юли България получи пътна карта за реформи и ориентировъчна дата за едновременно влизане в чакалнята на еврозоната и банковия съюз. В официална позиция на Еврогрупата се посочва, че българските власти трябва да приложат задълбочените реформи, залегнали в механизма за сътрудничество, и проверка в областта на съдебната реформа и в борбата срещу корупцията и организираната престъпност заради важността им за стабилността и целостта на финансовата система. На вниманието на кабинета ще бъде представен и проект за определяне на временно изпълняващ функциите на председател на Държавната агенция за метеорологичен и технически надзор. Министърът на образованието и науката Красимир Вълчев ще внесе проект за постановление за одобряване на допълнителни трансфери по бюджетите на общините за 2018 г. за финансово осигуряване на дейности по национална програма \"Осигуряване на съвременна образователна среда\". Министрите ще разгледат и проект за решение за определяне състава на Обществения съвет към център \"Фонд за лечение на деца\", внесен от министъра на здравеопазването Кирил Ананиев.      ", "date": "2018.08.22", "title": "Правителството ще одобри мерките за присъединяване на България към чакалнята на еврозоната"}
{"url": "http://epicenter.bg/article/Slanchevo--maksimalnite-temperaturi-shte-sa-mezhdu-29--i-34-/161818/2/0", "text": "Атмосферното налягане е малко по-високо от средното за месеца и през деня ще остане без съществена промяна. Днес ще бъде слънчево. В следобедните часове, главно над северните и планинските райони ще има временни увеличения на облачността, но ще е почти без валежи. Ще продължи да духа слаб, в Източна България до умерен вятър от изток-североизток. Максимални температури между 29° и 34°, в София - около 29°. Това съобщи за Агенция „Фокус“ дежурния синоптик от НИМХ Боряна Маркова. По Черноморието ще бъде слънчево с до умерен вятър от изток-североизток. Максималните температури ще са 27–29°. Температурата на морската вода е 26-27°. Вълнението на морето ще бъде 2-3 бала. В планините ще бъде слънчево, след обяд с купеста облачност, но вероятността да превали е малка. Ще духа умерен вятър от изток-североизток. Максималната температура на височина 1200 метра ще е около 22°, на 2000 метра – около 14°.  ", "date": "2018.08.22", "title": "Слънчево, максималните температури ще са между 29° и 34°"}
{"url": "http://epicenter.bg/article/Zhiteli-na-starozagorski-sela-protestirat-sreshtu-kariera-za-varovik/161820/2/0", "text": "Жители на 11 старозагорски села протестират срещу изграждането на кариера за варовик, съобщи БТВ. Проектът беше временно спрян преди 4 години, но отново е получил разрешително, сигнализираха протестиращите. Село Едрево е най-засегнато от бъдещата кариера за варовик и доломит. Хората се притесняват, че ще се промени релефа на района, климата, опасяват се, че ще останат и без чиста вода. Един от събралите се посочи, че при промяна на метеорологичните условия ще бъдат засегнати земеделските култури. Динко Делев, който е кмет на Едрево, заяви, че наблизо се намира питейната им вода. „Този ОВОС за нас е наглост”.   В близкото село Братя Кунчеви вече има една кариера. Кметът Георги Георгиев заяви, че заради взривовете там има напукани къщи и прах при промяната на вятъра. В района има и голяма вековна гора с елени, диви свине и сърни. Хората ще блокират пътя от София за Бургас, за да бъдат чути.    ", "date": "2018.08.22", "title": "Жители на старозагорски села протестират срещу кариера за варовик"}
{"url": "http://epicenter.bg/article/Anastasiya-Stoycheva/161822/2/0", "text": "Летни жеги – докога? Ще става ли за море и в края на сезона? Ще се компенсира ли дъждавният юли с летни температури през септември? Отговорите на тези въпроси даде в предаването „Здравей, България” по Нова телевизия Анастасия Стойчева, синоптик от НИМХ. До края на тази седмица температурите ще останат високи. Ще има изолирани превалявани - главно в планинските райони.   В началото на следващата седмица обаче се очаква и първото захлаждане. То ще се усети най-вече в западните райони с усилване на вятъра. Температурите ще се понижат с между 5 и 10 градуса. По морето се очаква градусите да се понижат от вторник.   В края на август ще има условия и за развитието на гръмотевични бури. В началото на септември не се очаква рязко понижение на температурите. След 10-и обаче има вероятност за по-ниски стойности. Няма да липсват и валежи. От втората половина на септември времето все повече ще напомня, че идва есента. Като цяло месецът ще е приятен и не се очакват дъждове, както през юли.    ", "date": "2018.08.22", "title": "Синоптикът Анастасия Стойчева: До края седмицата температурите остават високи"}
{"url": "http://epicenter.bg/article/Prof--Todor-Kantardzhiev--Detsata-tryabva-da-badat-vaksinirani-sreshtu-morbili/161823/2/0", "text": "Световната здравна организация отчита скок на дребната шарка в Европа. Броят на случаите на континента рязко е скочил през първите 6 месеца на годината, а загиналите са близо 40 за този период. От началото на годината в Европа са обявени 41 хиляди случаи на болестта, което е два пъти повече в сравнение със същия период на миналата година. Директорът на Националния център по заразни и паразитни болести проф. Тодор Кантарджиев обясни, че причината за това е липсата на имунизации и препоръча децата да бъдат ваксинирани.   \"Така през няколко години проблемът се увеличаваше в Европа. През 2013 година започна едно небивало разпространение в Германия. Засегнати през последните месеци и последната година най-много е Румъния, много случаи тази пролет имаше в Източна Сърбия и разбира се в Северна Гърция. От европейските държави много е засегната Италия\", обясни проф. Кантарджиев в ефира на Bulgaria ON AIR. По думите му проблемът е породен от многото неимунизирани, а у нас заразата може да дойде от гражданите от чужди страни, които идват да работят у нас или от българите, които са били в страни, където е разпространена шарката.   \"За всяка инфекциозна болест, която се разпространява по въздушно-капков път, за да сме сигурни, че няма да възникнат взривове и епидемии, трябва 95% от хората да бъдат ваксинирани\", подчерта проф. Тодор Кантарджиев. Той беше категоричен още, че не трябва деца под една година да бъдат водени в страните, където върлува заразата, защото първата ваксина се поставя на около годинка, а по думите му рискът от заразяване съществува, ако не сме имунизирани.    ", "date": "2018.08.22", "title": "Проф. Тодор Кантарджиев: Децата трябва да бъдат ваксинирани срещу морбили"}
{"url": "http://epicenter.bg/article/Glavniyat-sekretar-na-BLS--Ne-mozhe-lekar-da-skacha-po-korema-na-rodilka/161825/2/0", "text": "Запознах се с информацията от медиите. Не съм чел официалния доклад на медицински одит. Искам да изкажа съболезнования на близките на починалата. Това каза в студиото на БТВ д-р Стоян Борисов, главен секретар на Български лекарски съюз. Той коментира в предаването \"Тази сутрин\" случая с починалата родилка в Сливен и констатациите на Министерството на здравеопазването, както и резултатите за смъртта на друга родилка - в Плевен. \"Аз тълкувам доклада на одита като пропуск. Пропускът не е грешка. Допуснат е пропуск при анестизията. Има си съд и прокуратура, които ще кажат дали има лекарска грешка. Ние също ще проведем наше проучване. Този случай ще бъде отнесен към борда по анестизология и този по акушерство и гинекология\", каза още той.   \"Не бива да се обвиняват лекарите непрекъснато за липса на професионални качества. Аз искам да попитам - как си представяте лекар да скача върху корема на раждаща жена? Силен натиск е нещо друго. Вие медиите вменявате на хората тези неща. Таванът бил оплискан с кръв, някой скачал по корема. Това са неверни твърдения. Много моля, журналистите да внимават какво пишат и говорят. Методът \"Кристелер\" не е забранен в България. Той може да се извърши много плавно и леко. Когато има употреба на повече сила, тогава не съм съгласен. Не съм запознат в детайли с целия случай. Трябва да се запозная с абсолютно всички факти, за да мога да коментирам. Този случай ще се разглежда от борда по акушерство и гинекология към БЛС\", коментира д-р Борисов последния случай с починала родилка в Сливен.    ", "date": "2018.08.22", "title": "Главният секретар на БЛС: Как си представяте лекар да скача по корема на родилка?!"}
{"url": "http://epicenter.bg/article/Ralitsa-Agayn--/161826/2/0", "text": "\"Категорично стоя зад това. Всички правомощия на комисията и на зам.-председателя са изпълнявани такива каквито са, включително сме се консултирали допълнително за повече сигурност с правната служба на европейския орган по застраховане и пенсионно осигуряване\". Това заяви бившият зам.-председател на Комисията по финансов надзор Ралица Агайн в ефира на БТВ. В ефира на медията тя потвърди и информации, че има пробем и с втори застраховател, но го каза предпазливо.   \"Може би е пресилено да се говори за фалит на втора застрахователна компания, но има проблеми. Не мога да кажа повече. Има проверки на ДАНС. Има рискове в сектора\", посочи Ралица Агайн.    \"За мен това беше личен избор, силно емоционален. Не съм от хората, които биха се скрили. За мен беше важно да се изяснят фактите такива каквито са, да запазя личното си достойноство\", заяви тя .  \"Не мисля да търсим някакви виновни. Във всеки случай имаше хора, които пострадаха в тази ситуация\", каза Агайн.   Тя припомни, че ден по-рано е представила доклад с парламента, който показал, че правилата и процедурите, били ясни. Средната цена, предлагана от \"Олимпик\" е над средната за пазара, заяви Агайн. Същата теза тя застъпи и вчера в парламента.   \"Комисията е колективен орган, комисията има и председател. Правомощията на зам.-председателя не предвиждат по никакъв начин той да ходи сам пред другите органи\", обърнавнмание Агайн и посочи: „Още в първия момент, на 10 май, когато пристигна съответното писмо докладвах на комисията\".   Според нея били взети съответните решения в същия ден - реципрочните мерки, каквито кипърския регулатор е взел, както изисква еропейската директива. Това била забрана за сключване на нови договори, както и забрана за разпореждане с активите. За всичко това били информирани гаранционния фонд, имотния регистър, имало публикация в \"Държавен вестник\". \"Когато има настъпило събитие, човек има да получава обезщетения. Вероятно голямата сума, която ще трябва да се изплати, ще бъде за обезщетения. За причинени щети, хората ще получат обезщетения, тъй като има подписана международна Конвенция между гаранционните фондове на ЕС. Съгласно нея, краен платец е кипърският фонд, но междувременно българският ще обслужва хората тук. След плащането на всяка щета, ще се обръща към кипърския фонд да ги възстанови. Тези със застраховки до края на годината, които са прекратени на 17 август са 179 000 полици, загубата от невъзстановяване на премии, би била над 9,35 млн. лв. Тези суми трябва да бъдат възстановени от застрахователя\", каза Агайн. Тази процедура трябва да се случи след септември след като започне делото пред кипърския съд.      ", "date": "2018.08.22", "title": "Ралица Агайн намекна за предстоящ фалит на още една застрахователна компания. Проблемът е сериозен!"}
{"url": "http://epicenter.bg/article/Voenen-helikoptel-prekasna-dalekoprovod-kray-Stamboliyski--yato-ptitsi-mu-se-izprechili/161828/2/0", "text": "Военна полиция ще разследва причините за новия инцидент с военен хеликоптер от авиобазата в Крумово.   При тренировъчен полет вчера вечерта хеликоптер \"Кугър\" прекъсна електропровод и остави за няколко часа половината град Стамболийски без ток и вода. По време на полета се налага рязка маневра, за да се избегне ято птици, при която машината е закачила жици на електропровод, съобщиха от Министерството на отбраната, пише Новини БГ.   Тричленният екипаж на вертолета не е пострадал, няма и пострадали граждани. Машината е приземена в селскостопанско летище в Цалапица. Вчера е направен предварителен оглед и се очаква днес след ремонт тя да се върне в авиобазата в Крумово. По хеликоптера няма сериозни щети.   Според кмета на Стамболийски Георги Мараджиев населението на града трябва да е благодарно на пилотите, че са успели да овладеят машината.   До пожар и по-сериозни щети не се е стигнало благодарение на факта, че скъсаните жици от електропровода са паднали в реката, коментира пред камерата на БТВ Петър Костадинов, представител на EVN. Екипи на дружеството успяха вчера бързо да възстановят електроподаването за града.   Хора от Стамболийски се оплакват, че често над града хеликоптери летят твърде ниско.  ", "date": "2018.08.22", "title": "Военна полиция ще разследва причините за инцидента с хеликоптер „Кугър“"}
{"url": "http://epicenter.bg/article/Patriotite-ot-VMRO--G-n-Zaev--makedonsko-i-balgarsko-znachat-edno-i-sashto--/161834/2/0", "text": "Напоследък зачестиха изказвания на македонския премиер Зоран Заев, които третират общата за България и Македония история. Първо, господин Заев говори за Илинденско-Преображенското въстание като за македонско. И после, той направи нещо наистина добро: припомни, че въстанието е част от общата ни история. Това пише в позиция на ВМРО, разпространена до медиите.  И да, въстанието е македонско – неговите центрове са в областта на Македония. Но е и тракийско – защото другите му центрове са в Тракия. Въстанието е и мизийско – защото в неговата подготовка и протичане участват хора от Мизия. Въстанието е доказателство за единението на Мизия, Тракия и Македония. Пък нека в днешната Република Македония го тълкуват така, както искат. Науката отдавна е решила въпроса, но ние сме толерантни към съвременните поколения в Скопие - така са ги учили.  Сега пък господин Заев напомня, че с едно евентуално влизане на Македония в ЕС някой ден езикът, който в македонската конституция се нарича македонски, ще стане официален в ЕС. Да, господин Заев, но ние отново ще напомним, че този език също е част от общата ни история. Само допреди половин век никой не правеше разлика между македонската и българската норма на този език. А в родната на господин Заев Струмица, която е до самата ни граница, а до 1919 г. е в пределите на България, вероятно много пъти в младежките му години в бивша Югославия се е налагало да отговаря на въпроса защо говори български. Разликата половин век по-късно е, че същият този език е изкуствено натъпкан със сърбизми и чуждици. За да не прилича на езика на нашите общи предци. Но народът от двете страни на границата пак се разбира прекрасно.  Господин Заев наистина се намира в трудна ситуация в самата си страна, предстои референдум и той трябва да бъде спечелен. Затова той е принуден да отговаря на всички разнородни групи в Македония.  Ние, Патриотите от ВМРО, разбираме прекрасно, че г-н Заев е в изборна кампания за референдума, но напомняме, че никъде в Европа не спорят за подобни неща като език. Кипър - като стана член на ЕС, не тръгна да отстоява отелен кипърски език и кипърците прекрасно се разбират с хората в Атина. Безумието да се претендира за признаването на език е все едно австрийците да твърдят, че езикът им не е немски.  Ако Македония иска да става член на ЕС, то трябва да се занимае с много по-важни и съществени за вътрешната си политика работи, а не да допуска измислени поводи за обостряне на приятелските отношения с България.  Тъжното е, че у нас мнозина – водени от чужди интереси – ползват тези реплики на Заев като повод да ни скарат отново с Македония. Това е в услуга на някои столици на юг, запад или североизток, чиято цел винаги е била между София и Скопие да има раздор, граници и спорове.  Затова ВМРО се противопоставя на тези групи в България и разбира деликатното положение на Заев в Македония. Но напомняме на господин Зев, че той ще трябва да спечели и общественото мнение не само в Македония, но и в България. България е повече от приятел и българите подкрепят по пътя на Македония към НАТО и ЕС. Но българите трудно ще разберат тези ежедневни закачки с историята. А точно ние, българите, ще имаме последната дума, когато Македония е на прага на ЕС.  България винаги е била великодушна към името Македония. Винаги сме поощрявали употребата му, защото Македония е люлка на Българското възраждане и част от нашата история. И днес много от главните площади, паметници, булеварди у нас носят това име. Ние никога не се противопоставихме, когато освободителното движение в Македония използваше именно името Македония - защото това беше свидетелство, че освободителната кауза там е местна, истинска, естествена и затова справедлива. Нашите предци и ние никога не сме правили разлика между думите македонско и българско. Това са две имена за едно и също. Трите лъва в нашия герб днес символизират Мизия, Тракия и Македония. А както казваше великият Иван Михайлов от Ново село, Щипско, днешна Република Македония „Ако някой ми каже, че не съм македонец, ще му отрежа езика, ако ми каже, че не съм българин – ще му отрежа главата“.  Така че, господин Заев, ние Ви разбираме и подкрепяме и няма да пригласяме на враговете на общите ни интереси. Няма да пригласяме на онези, които искат да сме разделени. Но не им помагайте и Вие, моля. Оставете общата ни история на мира, за да можем заедно да изградим общото си бъдеще.", "date": "2018.08.22", "title": "Патриотите от ВМРО: Г-н Заев, македонско и българско значат едно и също! "}
{"url": "http://epicenter.bg/article/Liderat-na-BSP-Korneliya-Ninova-shte-se-sreshtne-s-rakovodstvoto-na-TsKS-v-stolitsata/161838/2/0", "text": "Лидерът на БСП Корнелия Нинова, зам.-председателите на ПГ на „БСП за България” Драгомир Стойнев, Крум Зарков, Георги Свиленски и председателят на Комисията по икономическа политика и туризъм в НС Петър Кънев ще се срещнат с ръководството на Централен кооперативен съюз /ЦКС/ в 14.30 в централата на Съюза в София на ул. „Г.С. Раковски” №99. Това съобщиха от пресцентъра на БСП.   Двете страни ще обсъдят проекта „Визия за България”, представен от БСП. В 15.30 ч. е предвиден брифинг в централата на ЦКС.", "date": "2018.08.22", "title": "Лидерът на БСП Корнелия Нинова ще се срещне с ръководството на ЦКС в столицата"}
{"url": "http://epicenter.bg/article/Prezidentat-shte-bade-gost-na-chestvaneto-na-70-godini-ot-sazdavaneto-na-Voennotransportnata-aviatsiya/161839/2/0", "text": "На 23 август 2018 г. от 10.30 часа президентът и върховен главнокомандващ Въоръжените сили Румен Радев ще бъде гост на честването на 70-ата годишнина от създаването на Българската военнотранспортна авиация и празника на 16-та транспортна авиационна група. Това съобщиха от прессекретариата на държавния глава.   Събитието ще се състои в района на авиобаза „Враждебна“ (кв. „Враждебна”, ул. „Осма”).  ", "date": "2018.08.22", "title": "Президентът ще бъде гост на честването на 70 години от създаването на Военнотранспортната авиация"}
{"url": "http://epicenter.bg/article/Borisov--Shefovete-na-BNR-i-SEM-da-si-poemat-otgovornostta-po-problema-s-Detskiya-radio-hor-/161842/2/0", "text": "Шефът на националното радио и СЕМ трябва да си поемат отговорността по проблема с Детския радио хор. Това каза министър-председателят Бойко Борисов преди днешното правителствено заседание във връзка с протеста на децата от Детския радио хор, които протестираха пред сградата на Министерски съвет с искане за връщане на предишния им ръководител, предаде репортер на Агенция „Фокус“.  Министърът на културата Боил Банов обясни, че смисълът на демокрацията е медиите да не бъдат под влияние на правителството и премиера и да имат възможност за самостоятелен живот и самостоятелно мнение. „Мисля, че нещата ще бъдат решени добре за всички“, каза още Банов.  „Да, ама са под нашия прозорец“, коментира премиера Бойко Борисов.  „Така че се надявам и шефът на националното радио, и СЕМ да си свършат работата. Не заради друго, а защото стоят пред Министерски съвет. Не мога да ги оставя децата да стоят отвън. Да си поемат отговорността“, каза още премиерът.  Правителството няма право да изразява мнение във връзка с проблема на Детския радио хор, коментира и министърът на културата Боил Банов по време на среща с децата от Детския радио хор на БНР в Министерски съвет.  „Законосъобразно е назначен нов ръководител на хора, избран с конкурс, който съвместно работи и с вашия дългогодишен предишен ръководител в рамките на партньорство. Аз в момента не мога да анализирам къде това партньорство се пропуква. Но вие се ползвате не просто с моето и с уважението на премиера Бойко Борисов и на целия Министерски съвет“, каза още Банов и посочи, че всички знаят за детския радио хор.  „Трябва да знаете, че радиото с оглед на това да има свобода на словото и да бъде независимо е една от медиите, които не са на подчинение на правителството. И това е направено нарочно, за да бъде в крак със съвременната демокрация и да има свободата да изразява свободно мнение, да критикува, да изразява своите позиции. Радиото представлява самостоятелен орган от гледна точка на правителството. Директорът му се избира чрез конкурс, както и диригента от Съвета за електронни медии (СЕМ). И когато има претенции от хора в радиото, въпросите трябва да се решават от председателя на СЕМ“, коментира министърът на културата.  Той предложи на хора да направи среща с председателя на СЕМ София Владимирова, за да може оперативно да отправи към нея своите искания.  „Тя е човекът, който може да реагира. Чул съм се с директора на БНР, който утре има среща с вас, в която да се обсъдят възможните варианти за продължаване работата на вашия дългогодишен ръководител. Но пак ще кажа, че ако в момента аз или премиерът изразим претенции за назначаването на хора, това ще представлява намеса, която не бива да бъде допускана в една демократична държава. Правителството в случая няма право да изявява своето мнение“, коментира председателят на СЕМ София Владимирова коментира, че никога не е стоял въпросът за закриване на Детския радио хор. „Защото неговата значимост е ясна. И ако след срещата утре нещата не се изяснят, ще поканя представители на радиото в петък в 11.00 ч. в СЕМ, за да може на място в регулатора да решим този проблем“, коментира Владимирова.  ", "date": "2018.08.22", "title": "Борисов бесен: Шефът на БНР и СЕМ да поемат отговорността за Детския радио хор. Децата стоят навън!"}
{"url": "http://epicenter.bg/article/Filip-Popov--Sluzhbite-v-Balgariya-i-izpalnitelnata-vlast-prospaha-piramidata--Olimpik-/161845/2/0", "text": "„Службите в България и изпълнителната власт проспаха пирамидата „Олимпик“. Получихме оставката на зам.-председателя на КФН, но това не е достатъчно. Искаме оставката на цялата Комисия за финансов надзор“. Това заяви секретарят на ПГ на „БСП за България“ Филип Попов в ефира на БНР.   Той подчерта, че КФН е имала възможност да въздействат, контролират и изискват информация по отношение на всеки един застраховател, който оперира на територията на България. Попов обясни, че „Олимпик“ е регистрирана още 2009 г. в България. „Собственикът й, който е регистрирал фирмата в Кипър, е някакъв испанец Диего, на когото е забранено в родината му Испания, да извършва каквато и да било финансова дейност. Но той от 2009 до 2018 г. безпроблемно работи в България и изкарва от българските граждани около 21 млн. евро. Това е фрапиращо“, коментира народният представител.   Според него още 2009 г. е трябвало да се обърне внимание кой е той и защо в Кипър няма нито една полица, нито едно евро от застраховки, а всичко е насочено към България. „КФН би трябвало да потърси отговори на тези въпроси, а не сега да се чудят какво да правят с тези над 200 000 български граждани“, каза още Попов. По неговите думи решението, което управляващите приеха в НС, е абсолютно бланкетно и се опитва да замете под килима всички проблеми. „В нашето предложение ясно се казваше - правителството да потърси обезщетение за възстановяване на сумите на тези 200 000 български граждани. Управляващите приеха решение, в което се казва – да се потърси възможност за оказване на помощ. Каква помощ – психологическа, финансова, правна?“, попита депутатът от левицата.   Филип Попов обясни, че гаранционният фонд е създаден от вноските на всички застраховани. „Има възможност хората да бъдат обезщетени от българския гаранционен фонд, а след това крайната сума да бъде възстановена от кипърския.   Вчера Ралица Агайн увери, че във фонда има достатъчно пари“, каза още той. Попов обърна внимание, че „Олимпик“ не е българска компания и по закон не е трябвало да внася в българския гаранционен фонд, но са събрани около 2 млн. лв. „А сега пък искат да ги връщат. Кашата е тотална“, коментира още той. Попов е категоричен, че тази тема не може да бъде затворена, докато не бъдат обезщетени тези 200 000 човека, които съвсем добросъвестно са си направили застраховки. „Комисията е тази, която трябва да защити интересите на българските граждани. А сега е ред на държавата да се погрижи за тези хора, но заради вчерашното решение на управляващите не мисля, че ще се случи“, допълни народният представител.   По повод Търговския регистър, Попов коментира, че става въпрос за много чувствителна информация и този проблем касае всеки български гражданин. „ГЕРБ управляват България вече 10 години. Не могат непрекъснато да прехвърлят вина и да връщат времето от преди 50, 100 години или времето на хан Аспарух. Трябва да си поемат отговорност“, категоричен е народният представител. По неговите думи вчера е станало ясно, че е имало доклад до министъра на правосъдието по отношение на компетентността на ръководителя на Търговския регистър, но не са били предприети адекватни действия и мерки.   „Стана ясно, че в този Търговски регистър не може да се съхрани надеждно информацията, а са дадени много пари. Никой не каза какви щети са нанесени върху българската икономика и бизнес“, каза още Филип Попов. ", "date": "2018.08.22", "title": "Филип Попов: Службите в България и изпълнителната власт проспаха пирамидата „Олимпик“"}
{"url": "http://epicenter.bg/article/Hamalite-sreshtu-obshtinski-savetnik-ot-BSP--koyto-iska-da-gi-izgoni-ot-bul---Hristo-Botev-/161849/2/0", "text": "Общинският съветник от БСП Николай Николов и председателят на район \"Красно Село\" от НФСБ Владимир Христов са инициатори на подписка за отстраняването на лицата, предлагащи хамалски услуги и проституиращи на столичния булевард \"Христо Ботев\". Вчера напрежението между тях и хората, които предлагат транспортни услуги беше доста високо, днес отново е така. Според служителите на Столичната община дори полицаите и от Центъра за градска мобилност са безпомощни, а вечер на мястото процъфтява проституцията. Владимир Христов беше категоричен, че няма против това хамалите да работят и да изкарват прехраната си. \"Аз съм за тези хора да имат работа, да им се намери място, да им се легализира цялата дейност и всичко да бъда наред\", обяви той в ефира телевизия „България он ер“. Общинският съветник от БСП Николай Николов пък добави още, че е повдигал темата на заседания на комисии в СОС, но темата не е разглеждана, а служители на СДВР пък са обяснявали, че няма проблем, защото хамалите не са там. Николов беше категоричен, че ще отправи питане и до кмета на столицата Йорданка Фандъкова защо не се обръща внимание на този проблем. \"На 13 септември като внесем подписката, която хората са ни подкрепили, ще потърсим тези отговори. Наистина не знам 10 години този проблем не се решава\", категоричен беше общинският съветник пред пред камерата на Bulgaria ON AIR. Според двамата трябва да се направи така, че работата на хамалите да бъде законна и дейността им да не пречи на преминаващите по булеварда или тротоара. Георги, който си изкарва прехраната на булевард \"Христо Ботев\" с предоставянето на хамалски услуги, беше категоричен, че той и колегите му са там, за да работят, а не да създават проблеми.  \"Нашите бащи също са работили тук и са изкарали хляба си с труд. Така и ние си поддържаме нашите семейства с нашия труд, работим и си имаме постоянни клиенти\", настоя Георги. Той беше категоричен, че е искал да работи друго, но липсата на средно образование му пречи да си намери друг начин на прехрана.", "date": "2018.08.22", "title": "Хамалите скочиха срещу общински съветник от БСП, който иска да ги изгони от бул. „Христо Ботев“"}
{"url": "http://epicenter.bg/article/Krasimir-Valchev--V-razgovorite-mezhdu-NIMH-i-BAN-shte-se-vklyuchi-i-pravitelstvoto/161858/2/0", "text": "Продължават разговорите между НИМХ и БАН, в тях ще се включи и правителството. Това каза министърът на образованието и науката Красимир Вълчев на брифинг в Министерски съвет, предаде агенция „Фокус“.   „Преди заседанието на Министерски съвет акад. Ревалски ми докладва за разговорите, които са водени с НИМХ, като искам да подчертая, че аз или правителството не сме участвали в тях. Това, което имаме като ситуация от предходната седмица, до голяма степен се е запазило. НИМХ иска напускане на БАН. А БАН предлага вариант за самостоятелност в рамките на Академията. Но имаме макар и минимален напредък дотолкова, доколкото по-добре е очертан периметърът на възможните решения, които ще търсим. През следващите дни аз като министър и ако е необходимо и други представители на правителството, ще участваме в тези разговори“, каза още Вълчев.   Той посочи, че в момента има два варианта. „Единият е разширена автономия в рамките на БАН, а вторият е извеждане на НИМХ извън БАН. И двата варианта обаче изискват компромиси от двете страни. Но нищо няма да правим насила. Дори да се премине към вариант за изваждане на НИМХ, той ще бъде при запазване на оперативната му дейност и на запазване на възможността в рамките на БАН да продължат изследванията в областта на климата и водите. Т.е. ако част от учените желаят да останат в рамките на БАН и да продължат с чисто научна дейност, те ще имат възможността да го направят. При модела за разширена автономия в БАН говори пак за споделена отговорност“, коментира министърът.   Той посочи, че е засегнат и въпросът с академичното самоуправление на БАН. „Факт е, че в момента решенията и във ВУЗ-овете и в БАН зависят от колективните органи на управление. Председателят на БАН до голяма степен е изпълнител на тези решения. Ние зависим от шанса да се намери колективно решение в общото събрание, за да бъде запазена тази държавна функция и да бъде отдадено необходимото й място. По наше мнение това трябва да зависи от индивидуален орган, какъвто е председателят на общото събрание. И това ще бъде един от въпросите, които ще обсъдим също“, каза още министър Вълчев.", "date": "2018.08.22", "title": "Красимир Вълчев: В разговорите между НИМХ и БАН ще се включи и правителството"}
{"url": "http://epicenter.bg/article/Otkriha-sakrovishte-v-krepostta-Kaliakra/161859/2/0", "text": "В крепостта Калиакра, под подовото покритие на помещение, опожарено в края на XIV в., археолози откриха малко глинено гърне, в което е трезорирано богато съкровище, съобщават от Националния исторически музей.   Съдът съдържа 957 предмета, от които 873 сребърни и 28 златни монети, 11 апликации и катарами, 28 сребърни  и бронзови копчета, 11 златни обеци, два пръстена, от които един златен и четири маниста от скъпоценни камъни и злато. От направения първоначален преглед на една малка част, се констатира, че съкровището не включва само сребърни османски монети, а и много български. Акчетата (сребърни монети от времето на Османската империя) заемат приблизително 60% от количеството. Основно принадлежат на султан Баязид Йелдъръм (1389-1402), и малка част на неговият предшественик Мурад I (1362- 1389).   Всички скъпоценности са били укрити в края на 14 век, по време на някое от драматичните нападения над столицата на Добруджанското деспотство. Едно от тези събития е описано в хроника от онова време, в която е отбелязано, че през 1399 г. татарите от ордата на Актав нападат Варна и други градове по Северното Черноморие.   През 1401 г. татарите на Актав, който е бил известен като Добруджанския татар, били разгромени и разселени в различни селища като Провадия, Русокастро и др. Възможно е някой от техните военачалници да е събрал откритото на Калиакра съкровище. Очевидно той ги е заграбил от различни хора и места и ги е скрил под пода на къщата си, малко преди тя да бъде опожарена.   Находката е открита на 17 август по време на редовни археологически разкопки, които се провеждат за 15-а поредна година в крепостта Калиакра.   В същата сграда, при проучванията през 2014 – 2017 г.,  бяха намерени част от сребърен обков от църковна книга, катарама за колан от бял нефрит, както и колективна находка от 26 медни мангъра (малка медна монета) на Баязид І Йълдъръм (1389 -1402).   Самата сграда е построена непосредствено върху руините на антични постройки и около нея се откриват богати погребения от 14 век. В един от гробовете, през 2014 г., бяха намерени три златни монети, хиперперон нумизма, от времето на Никейската династия при управлението на Йоан III Дука Ватаци (1222-1254).   В годините назад, през които полуостровът е проучван, изследователите са имали късмет да попаднат на още две значително по-малки съкровища, чиито състав кореспондира с откритото преди дни. Първото включва 60 акчета на Баязид открити разпилени върху пода на опожарено жилище. Второто се състои от 80 акчета също от времето на Баязид и един сръбски грош, но в малката каничка, в която е укрито, има два чифта златни и няколко единични обици и други дребни накити.", "date": "2018.08.22", "title": "Откриха съкровище в крепостта Калиакра"}
{"url": "http://epicenter.bg/article/Areta-Franklin-ne-e-ostavila-zaveshtanie/161844/10/100", "text": "Американската певица  , която почина миналата седмица на 76 години, не е оставила завещание, съобщи Контактмюзик.   Съгласно законите на щата  , където почина певицата, в такъв случай имуществото й се дели поравно между четирите ѝ деца. Кралицата на соула има четирима синове -  (63 години),  (61 години),  (54 години) и  (48 години). \r\n \r\n \r\n \r\n почина на 16 август в  от рак на панкреаса. Тя ще бъде погребана на 31 август в градското гробище, където почиват баща ѝ, двете ѝ сестри, брат ѝ и племенникът ѝ. На погребението са поканени само членове на семейството и близки приятели, предаде ТАСС, цитиран от Дарик.   През дългата си кариера  е спечелила 18 награди Грами. През 2005 г. тя получи  - най-високото американско гражданско отличие. \r\n \r\n \r\n \r\n През януари 2009 г.   пя на церемонията за встъпване в длъжност на президента  .   е първата жена, въведена в Залата на славата на рокендрола. През 2008 г. сп. \"Ролинг стоун\" я обяви за най-великата певица в историята.", "date": "2018.08.22", "title": "Арета Франклин не е оставила завещание"}
{"url": "http://epicenter.bg/article/Bivshiyat-saprug-na-Dzhuliana-Gani-otmakna-semeynata-kola-sled-razvoda/161852/10/100", "text": "Станимир Ташев - бившият мъж на сексимвола Джулиана Гани, отмъкнал колата на блондинката след раздялата им, разкриват техни общи приятели. Возилото се водило на името на Станимир, но всички вноски по лизинга били плащани от Джулиана, пише в. \"Телеграф\".  След края на брака им Станимир взел колата, без да му мигне окото, че през цялото време е изплащана от съпругата му, и се покрил. Откакто стана ясно, че Джулиана се развежда, Ташев изчезна от всякакви медийни изяви и дори си изтри профила в социалната мрежа Фейсбук. Остави само този в Instagram, където обаче се преименува. Там е запазил и две общи снимки с Джулиана.  Станимир е емигрирал в Лондон, за да избегне срама, че е зарязан и заменен с друг. Близки до Гани пък шушукат, че това е поредният му опит да осуети развода, който по техни думи Джулиана плаща изцяло.", "date": "2018.08.22", "title": "Бившият съпруг на Джулиана Гани отмъкна семейната кола след развода"}
{"url": "http://epicenter.bg/article/Nad-2500-pochitateli-na-roka-okupirat-Mindya-v-pochivnite-dni/161855/10/0", "text": "В края на седмицата великотърновското село Миндя ще бъде домакин на десетото юбилейно издание на “Миндя рок фест”.   Концертите са в петък и събота на площада в селото. Първата вечер на сцената ще забият групите “The Drivers”, “Delta Roosters”, Ния и Явор, Милена и “Blues Traffic”. Във втората фестивална вечер сцената ще превземат “Рестарт”, “Асамбленд”, “Магистри”, “Cottom Pickers”, Васко Кръпката и “Подуене Блус Бенд”, съобщи създателят на българския Уудсток проф. Евгений Дайнов, цитиран от „Янтра Днес“. По думите му между 2500 и 3000 почитатели на рока ще дойдат в Миндя, за да се насладят на любимата си музика. Голяма част от тях ще бъдат в двата палаткови лагера, които вече се изграждат в селото. Дворът на старата семейна къща на проф. Дайнов също ще се превърне в място за нощувка. Организаторите на “Миндя рок фест” изразиха съжалението си, че великотърновският бизнес се отдръпнал и не помага за провеждането на фестивала.   Финансовата помощ е единствено от Община Велико Търново. “Трудно е, но се справяме вече десет години. През 2009 г. на площада в селото ме спряха първите английски заселници в селото. Казаха ми, че са събрали средства и ме помолиха да поканя няколко групи, за да направим фестивал.   Следващата година си казахме, че англичаните ни платиха първото издание, но е добре да покажем, че и ние можем. Второто издание пак беше една вечер, спомням си, че дойде и Васко Кръпката. През цялата следваща зима групите и публиката, които дойдоха при нас, ни звъняха да не спираме. На третия път вече бяха десет групи, свириха два дена, дойдоха много хора и се видя, че фестивалът не може да бъде спрян”, припомни историята на фестивала политологът.", "date": "2018.08.22", "title": "Над 2500 почитатели на рока окупират Миндя в почивните дни"}
{"url": "http://epicenter.bg/article/Germanska-aktrisa-sadi-Harvi-Uaynstiyn-za-iznasilvane/161869/10/99", "text": "Германска актриса заведе дело срещу продуцента Харви Уайнстийн в Лос Анджелис, като го обвинява, че я е нападнал сексуално, съобщиха АФП и ДПА, цитирани от Дарик.    Жената се представя с псевдонима Ема Ломан. Тя срещнала Харви Уайнстийн през 2004 г. на кинофестивала във Венеция, а през 2006 г. той я поканил на кинофестивала в Кан, за да обсъдят кариерата ѝ.   В съдебните документи тя разказва, че първата им среща в Кан била наистина професионална. След това обаче той я поканил в хотелския си апартамент, за да обсъдят подходящи роли във филмите му.   Той бил много настоятелен, като негов служител я търсил до 30 пъти на ден. Макар и притеснена, актрисата приела. Когато влязла в апартамента му, Уайнстийн направо я нападнал.   Ема Ломан обвинява Харви Уайнстийн в нападение, отнемане на свободата, нарушаване на американските закони против трафик на хора с цел сексуална експлоатация. Тя иска да получи обезщетение.   Адвокатът на Уайнстийн - Филис Купферстайн, отхвърли обвиненията като \"неверни\" и с давност и заяви, че ще предприеме стъпки делото да бъде прекратено.   Ема Ломан обясни, че навремето не е казала нищо, защото Харви Уайнстийн я заплашил, че ще съсипе кариерата ѝ, ако проговори.   Тя се осмелила да заведе дело едва след множеството обвинения срещу холивудския магнат в края на миналата година.   Харви Уайнстийн не се признава за виновен по досегашните обвинения.   Ема Ломан живее предимно в Германия. Работи като модел, актриса и продуцент.", "date": "2018.08.22", "title": "И германска актриса съди Харви Уайнстийн за изнасилване"}
{"url": "http://epicenter.bg/article/Beatriche-Boromeo---kralskata-snaha--koyato-mozhe-da-zasenchi-Keyt-Midaltan-i-kralitsa-Letisiya--Snimki-/161872/10/84", "text": "Когато Беатриче Боромео се омъжи за Пиер Казираги Монакски през 2015 г., тя не просто носеше дизайнерска рокля, тя смени четири различни рокли - две на Valentino за сключването на гражданския брак в Монако и две на Armani Prive за църковната служба в Лаго Маджоре. 33-годишната кралска особа е дъщеря на Дон Карло Фердинандо от италианската аристократична фамилия Боромео. Тя е истиснка знаменитост в родината си Италия. Работила е като политически журналист и документалист, преди да се омъжи за Казираги - по-малкия син на Каролина - принцесата на Хановер и дъщеря на Грейс Кели.   Тя често избира Valentino, Armani Prive и Chanel. Беатриче успява да прикове погледите навсякъде, където се появи с елегантната си фигура и подбрани тоалети.   Беатриче и Пиер имат двама синове - Стефано и Франческо.   Източник: Дир.бг", "date": "2018.08.22", "title": "Беатриче Боромео - кралската снаха, която може да засенчи Кейт Мидълтън и кралица Летисия (Снимки)"}
{"url": "http://epicenter.bg/article/Mariya-Ignatova-i-Dimitar-Rachkov-vdignali-vtora-svatba--Snimki-/161874/10/100", "text": "Втора сватба вдигнаха тв водещите Димитър Рачков и Мария Игнатова. Тази сензационна новина бе разпространена от в. „Галерия“.   Това се е случило на тайното празненство в Тоскана, където актьорите събраха най-близките си приятели.    Според информацията кумове са били Магърдич Халваджиян и съпругата му Кремена.    Рачков и Мария най-сетне узакониха връзката си след дълга раздяла и няколко събирания. Двамата подписали в гражданското, след което се почерпили с роднини, без да се вдига много шум. Решението било спонтанно и актьорите не могли да поканят най-близките си приятели.   Затова решили, по примера на Маги Халваджиян и Кремена, да вдигнат втора сватба. Избрали именно Тоскана, защото градчето имало сантиментална стойност във връзката им.   Маги и Кремена пък били виновниците Рачков и Мария отново да се съберат и неслучайно ги поканили за кръстници. А покрай тях и цялата им фамилия. Освен Халваджиян, сред гостите били и водещата на „На кафе“ Гала заедно с мъжа си Стефан.    Празникът бил в малък и уютен италиански ресторант, в който младоженците оставили тлъста 4-цифрена сума. Сватбарите останали в Тоскана, където се отдали на плаж и винен туризъм.", "date": "2018.08.22", "title": "Мария Игнатова и Димитър Рачков узаконили връзката си с втора сватба (Снимки)"}
{"url": "http://epicenter.bg/article/Fenove-na-Grisho-pitat--Sharapova-i-Dimitrov-sabrali-li-sa-se-/161895/10/100", "text": "Спомени отпреди 4 години застигнаха Григор Димитров по време на подготовката му за US Open,пише Блиц.   Фенове на Гришо му припомниха времената, в които бе близък с Мария Шарапова и разхождаше кучето й, след като българинът пусна снимка с домашния любимец на актрисата Жил Зарин - Бо, специален гост на турнира в САЩ.   В социалните мрежи бързо разпространиха снимката, а някои дори го попитаха дали не се е събрал с Маша, бъркайки кучето на Зарин с Долче на рускинята.", "date": "2018.08.22", "title": "Фенове подозират, че Гришо и Маша са заедно отново заради любопитен кадър (Снимки)"}
{"url": "http://epicenter.bg/article/Edi-Marfi-shte-stava-bashta-za-10-i-pat/161902/10/100", "text": "Еди Мърфи има 9 деца от 5 различни жени, а сега 57-годишният актьор е на път да посрещне на бял свят бебе № 10. Приятелката му Пейдж Бъчър е бременна. \r\n \r\n 39-годишната австралийска манекенка беше заснета с видимо наедряло коремче в Лос Анджелис, съобщават от iWoman. Тя и Еди вече са родители на 2-годишната Изи Она. Двамата започнаха да излизат през 2012 година. Те избягват да афишират връзката си в социалните мрежи.   Мърфи има 5 деца от бившата си съпруга Никол Мичъл, по едно дете от Мел Би, Тамара Джонсън и Паулет Макнийли.", "date": "2018.08.22", "title": "Еди Мърфи ще става баща за 10-и път"}
{"url": "http://epicenter.bg/article/-quot-Deyli-meyl-quot--naredi-Stoichkov-i-Trifon-Ivanov-do-grubiyanite-Gatuzo-i-Materatsi-/161875/8/0", "text": "Две от легендите на българския футбол - Христо Стоичков и покойният Трифон Иванов, попаднаха в списъка на \"Дейли мейл\" за най-твърдите футболисти, предава бТВ.  В материала са още футболисти като Дженаро Гатузо, Пепе, Андони Гойкоечея и Марко Матераци.  В частта за Камата от таблоида пишат, \"че лесно можел да уплаши и зрителите пред екраните с едно-единствено намръщено изражение\". Те го описват като \"изключителен талант с всемогъщ дух в тяло на питбул.\"  Той попада в списъка с твърдите играчи заради настъпване на съдията на мача за Суперкупата на Испания срещу \"Реал\" от първия му сезон в \"Барселона\", както и с доживотната забрана да играе футбол, която получава през 1985 г. заради сбиване в двубоя за Купата на България между ЦСКА и \"Левски\".  Сърцатият бранител Трифон Иванов е част групата с твърдите футболисти заради закана срещу германците преди четвъртфинала на Мондиала в САЩ. Тогава той споделя пред треньора Димитър Пенев, че Руди Фьолер ще падне на тревата само от неговия дъх.  \"Дейли мейл\" описва покойния Иванов като \"Българския вълк\" заради външния му вид и пише, че всички винаги ще си го спомнят с добро.  Трифон Иванов почина на 50-годишна възраст от инфаркт през февруари 2016 г.  ", "date": "2018.08.22", "title": "\"Дейли мейл\" нареди Стоичков и Трифон Иванов до грубияните Гатузо и Матераци "}
{"url": "http://epicenter.bg/article/BFS-podkrepya-Cheferin-za-nov-mandat-nachelo-na-UEFA-/161880/8/0", "text": "С официално писмо до централата на УЕФА президентът на Българския футболен съюз Борислав Михайлов обяви подкрепата на България за кандидатурата на Александър Чеферин за втори мандат начело на европейския футбол.  Словенецът заема поста от 2016 година, а на конгреса в Рим през февруари 2019 г. футболните федерации на Стария континент ще гласуват в изборите за ръководство на УЕФА.  \"Скъпи г-н президент, драги приятелю,  За мен е чест формално да обявя подкрепата на Българския футболен съюз за Вашата кандидатура на конгреса на УЕФА през февруари. Единодушното мнение на ръководните фактори на БФС е, че Вашият мандат начело на централата бе белязан от изключително развитие от гледна точка на мащаба и успеха на националните и клубните състезания, както и от силната страст, която демонстрирате в опитите си да запазите играта честна и неопетнена.  Бих желал да ви поздравя за всичко, постигнато под Ваше ръководство - и, както от професионална, така и от лична гледна точка, отправям сърдечни благодарности и увереност за преизбирането Ви.  Особено доволен съм, че голяма част от националните асоциации споделят това мнение, затова и съм убеден, че Вие и Вашият екип ще продължите да давате пример за ефективното налагане на новата модерна и прогресивна философия за развитието на футбола.  Г-н президент, моля приемете искрените ми поздравления за официалната Ви номинация. Желая Ви успех в предстоящите избори\", се казва в обръщението на Михайлов.  Във вторник, 21 август, седем футболни федерации от Стария континент застанаха зад кандидатурата на Чеферин за челната позиция в европейския футбол, припомнят от БФС.  ", "date": "2018.08.22", "title": "БФС подкрепя Чеферин за нов мандат начело на УЕФА "}
{"url": "http://epicenter.bg/article/Ronaldo--Hubavets-sam-po-priroda--i-kato-malak-byah-nay-dobar/161888/8/16", "text": "  - Много добре, много съм щастлив. Отборът е много добър, изненада ме положително. Тренираме много здраво всеки ден, няма и един лек ден тук.   - Ами да, а и ми харесва как се трудят. Големи професионалисти са и затова и се чувствам много уютно тук.   - Има неща в живота, които се случват с причина, сега точно това и стана. Не очаквах да играя тук, ала някои неща се случват някак естествено. Както всички знаят, Юве е един от най-добрите отбори в света и решението беше лесно. Разбира се, стореното от мен в Мадрид бе невероятно, спечелих всичко и имам много приятели там, пък и семейството ми живее в града. При все това, решението да дойда в този изключителен клуб беше лесно. От Юве доказаха, че ме искат най-силно от всички. Дадоха ми шанс и сега съм щастлив. Искам и тук да напиша история.   - Някои казват, че да, други – че не. Мога да кажа само, че малките детайли правят разликата, тъй че… Да речем, че онова, което видях на този стадион улесни всичко, честно казано. Съжалявам, че вкарах срещу настоящия си отбор, ала това е в миналото. Това беше най-хубавият гол в моята кариера и когато видях, че хората го аплодират, останах безмълвен. Никога не бях изживявал нещо подобно.   - Естествено. Искам да спечеля тази купа с Юве. Ще дадем всичко, но няма да се вманиачаваме. Може да стане още тази година, ако ли не – след две или след три… Важното за този клуб е да печели Серия А и Купата на Италия, както и да стига същевременно далеч в Шампионската лига.   - Да, той ми е любимият. Говорих с клуба и с Хуан Куадрадо, който ми каза: „Няма проблем, отстъпвам ти го с голяма радост.” Всичко мина добре. Изненада ме готовността и на клуба, и на самия Куадрадо.   - Разбира се. Той беше свръхважен в началото на моята кариера. Когато пристигнах в Манчестър Юнайтед от Спортинг (Лисабон), още бях с португалски манталитет: прекалено много финтове, често вземах грешното решение на терена. Алекс ми помогна да се подобря. В Премиър Лийг играта е много твърда и той ме научи на всичко. Затова и го смятам за футболния си баща.   - Не е лесно, но понякога обичам да играя под напрежение, положително напрежение. Нагърбването с твърде много отговорности може да се окаже негативно, но е част от работата, част е от това да си CR7. Не е проблем, зная как да се оправям.   - Невероятно е. Всеки ден научавам нещо ново. Хубаво е да ги виждаш как растат – въпросите, които ти задават, начинът, по който те гледат и ти се усмихват… Прекарвам идеално, наслаждавам се на всеки миг не само с най-големия Кристиано, който е на осем годинки. Винаги ми казват „тате” и усещането е невероятно. Сега имам две малки момиченца и едно момченце, които започват да говорят, да прохождат – това е чудесно пътуване. Те са моята мотивация да ставам всеки ден и да бъда успешен. Чувствам се благословен.   - Е, той си е много състезателен характер. Както бях и аз като малък, не обича да губи. Ще бъде като мен, сигурен съм на 100%. Гледам да го уча на някои неща, но решението за бъдещето му ще си е негово и аз винаги ще го подкрепям. Естествено, бих искал да стане футболист, защото и той споделя моята страст към играта. Има сила, техника, добър удар… но сам ще си реши, още е малък. Не искам да го притискам, въпреки че за мен би било сбъдната мечта да го видя как се превръща във футболист.   - Не мисля (б.и. – разсмива се). Имаше много добри играчи, с голям талант, ала психическият аспект е най-важното нещо. За да стигнеш до успеха, трябва да се жертваш. Помня как на 11, 12, 13 години имах все същата мечта – да стана футболист, и я осъществих благодарение на своите усилия. Това е, което прави разликата.   - Може би. Както вече казах, не бях особено добър в училище, но за мен животът е най-важното училище. На 11 годинки напуснах родителите си и отидох в друг град, а това беше много трудна стъпка. Трябваше да пораствам сам. Разбира се, имах своите другарчета, но не и семейството си. Беше тежко, но ми помогна да стана силен. Винаги има време да се научиш на нещо ново – вземаш една книга и се учиш. Това не е проблем за мен. Подобрих се много, дори научих английски (б.и. – засмива се). Достигнах добро ниво на общуване, хората ме разбират и това е най-важното.   - Не особено. Не съм вманиачен по външността си, аз съм си хубавец по природа (б.и. – смее се). Това е шега, но всичко е важно: да имаш добър външен вид, добър аромат… Това не важи само за жените, а и за всички. Кой не обича да види някого добре облечен, без значение дали мъже, или жени!? Това е част от нашата култура. Тъй че един детайл прави разликата. - Да, обичам например битките в UFC, също така тениса и баскетбола. Тенисът на маса е вторият спорт, в който нещата ми се получават най-добре. Най-много обаче гледам битките в UFC.   Източник: Блиц", "date": "2018.08.22", "title": "Роналдо: Хубавец съм по природа, и като малък бях най-добър"}
{"url": "http://epicenter.bg/article/CNN--Srutvaneto-na-mosta-v-Genua-pokaza-nedostatatsite-na-savremenna-Italiya/161819/7/0", "text": "Срутването на моста в Генуа показа недостатъците на съвременна Италия, пише на своята страница телевизионният канал CNN. След катастрофата бе започнато разследване на убийство поради небрежност. Но моста, както и на повечето пътища и магистрали в Италия, спешно се нуждаеше от ремонт. И не защото е бил построен преди много десетилетия. Има мостове, които стоят от епохата на от древния Рим до днес. Мостът Моранди в Генуа никога не е бил напълно реновиран, въпреки факта, че очевидно спешно се е нуждаел ремонт. Матео Салвини италианският вицепремиер и голям критик на Европейския съюз, след трагедията на своя профил в социалната мрежа“Туитър“ обяви: \"Ако има препятствия в Европа, които ни пречат на изразходването на пари за сигурността на училищата, в които учат децата ни или магистралите, по които пътуват нашите работници, ние ще поставяме безопасността на италианците като приоритет над всичко и всички. \" Но истината е, че въпреки че са предоставени публични средства за модернизация и изграждане на нови пътища, те никога не са били използвани. Парите са тук, но не знаем какво да правим с тях. Италия е под средния показател за неусвояване на европейски средства, предназначени за подпомагане на инфраструктурни проекти \" Виновникът за такова развитие е до голяма степен политиката. Новоизбраното правителство може да промени ключовите инфраструктурни планове, одобрени от предишния кабинет, поради \"промяната на приоритетите\" или натиска на различни лобисти, пише CNN. Прекомерната бюрокрация е още една от пречките, които пречат на изпълнението на инфраструктурни проекти в Италия и мафията също . Корупцията в обществените услуги и участието на престъпни групи в публичните търгове забавят модернизирането на крехката италианска обществена инфраструктура. Ще отнеме много време, за да се установят виновните за трагедията в Генуа.    ", "date": "2018.08.22", "title": "CNN: Срутването на моста в Генуа показа недостатъците на съвременна Италия"}
{"url": "http://epicenter.bg/article/Bivshiyat-rakovoditel-na-kampaniyata-na-Tramp-beshe-priznat-za-vinoven-po-8-obvineniya-za-finansovi-izmam/161829/7/0", "text": "Бившият ръководител на кампанията на Тръмп - Пол Манафорт беше признат за виновен по 8 обвинения за финансови измами, съобщи БНР. Делото е първото от двете срещу Манафорт. Той ще се изправи пред съда отново по обвинения в конспирация срещу страната, заговор за изпиране на пари, подаване на неверни твърдения и за действия като нерегистриран чуждестранен агент в интерес на Украйна.   Пол Манафорт, който от дълги години е известен политически експерт и ръководител на кампании, а за няколко месеца води успешната президентска кампания и на Доналд Тръмп, беше признат за виновен по осем обвинения за финансови престъпления на първа инстанция.   “Съчувствам на Пол Манафорт\", каза Тръмп пред репортери. По думите му обаче присъдата няма нищо общо с обвиненията за тайно споразумение с Русия за изборите преди две години, с което делото беше свързвано. Тръмп отново нарече разследването за руска намеса \"лов на вещици\".   Съдебните заседатели обсъждаха обвиненията към Манафорт пет последователни дни. Прокурорите заявиха, че Манафорт е укрил доходи, получени от политическата си работа в чужбина и в същото време чрез измама е получил милиони от банкови заеми. 69-годишният Манафорт се е признал за виновен по всичките 8 обвинения за финансови измами.   Съдът обаче не успя да вземе решение по 10 други обвинения, за които заседателите не постигнаха съгласие. Прокурорите ще трябва да решат в срок до 29 август дали ще се откажат от тях.   Но и сега Манафорт е изправен пред максимална присъда от 80 години затвор. Неговият адвокат благодари на съдебните заседатели за \"дългата и упорита дискусия\" и заяви, че клиентът му е получил справедлив процес.   Присъдата обаче е част от зашеметяващ удар от две лоши новини за Белия дом, тъй като и Майкъл Коен, бившият адвокат на президента, се призна за виновен в Ню Йорк - също по обвинения за финансови измами, както и за нерегламентирани плащания на жени, които твърдят, че са имали сексуални връзки с Тръмп.  ", "date": "2018.08.22", "title": "Бившият ръководител на кампанията на Тръмп беше признат за виновен по 8 обвинения за финансови измам"}
{"url": "http://epicenter.bg/article/7-3-po-Rihter-raztarsi-Venetsuela/161830/7/0", "text": "Силно земетресение с магнитуд 7,3 разтърси североизточното крайбрежие на Венецуела, предаде Ройтерс, цитира БНР.   Трусът с епицентър в щата Сукре е бил усетен и в колумбийската столица Богота.   Венецуелските власти съобщиха, че няма данни за жертви и разрушения.   Въпреки това в столицата Каракас хора бяха евакуирани като предпазна мярка, а проправителствена демонстрация в подкрепа на спорната икономическа реформа в страната беше прекъсната.   Геофизичният институт на САЩ определи това заметресение като най-силното във Венецуела от 1900 г. насам.  ", "date": "2018.08.22", "title": "7,3 по Рихтер разтърси Венецуела"}
{"url": "http://epicenter.bg/article/Feysbuk-svali-stotitsi-akaunti--svarzani-s-Rusiya-i-Iran/161832/7/0", "text": " Социалната мрежа Фейсбук съобщи, че е изтрила над 650 страници, групи и акаунти, свързани с Русия и Иран, преди междинните избори в Съединените щати, предаде Асошиейтед прес ,  цитира БНР .   Компанията посочи, че не е установила връзки между активността от Иран и тази, идваща от Русия.   Според Фейсбук обаче се използват сходни тактики на създаване на мрежи от акаунти, които заблуждават други кои са потребителите и какво правят.", "date": "2018.08.22", "title": "Фейсбук свали стотици акаунти, свързани с Русия и Иран"}
{"url": "http://epicenter.bg/article/Novozelandskata-ministarka--koyato-otide-da-razhda-s-velosiped--veche-ima-momchentse-/161833/7/0", "text": "Новозеландска министърка роди момченце, след като стигна с колело до болницата, съобщиха ДПА и Ройтерс, цитирани от Дарик.   Джули Ан Джентър роди в най-голямата държавна болница в страната, където само преди няколко седмици премиерът Джасинда Ардърн роди дъщеря си Нийв. Името на 4,3-килограмовото бебе все още не е съобщено. 38-годишната Джентър заяви, че с партньора й Питър Нънс \"въртяхме педалите, защото нямаше достатъчно място в автомобила. Това ми осигури също много добро настроение\".   Двойката обяви бременността през февруари с рисунка на тях двамата на велосипеди и бебешко столче, монтирано на нейния. \"Ще се наложи да поставим допълнителна седалка на нашите колелета - очакваме първото си дете в началото на август\", написа тогава Джентър, която е страстна велосипедистка. Тя планира да си вземе шестседмична отпуска от задълженията си като министър по въпросите на жените и съминистър на здравеопазването и транспорта и три месеца почивка от парламентарните си дейности. След това Нънс ще поеме грижата за бебето, вземайки си отпуска по бащинство за шест до девет месеца и присъединявайки се към партньора на Ардърн, Кларк Гейфърд, в клуба от отговорните татковци. Почти едновременната бременност на двама членове на кабинета бе възприета от мнозина като символ на напредъка в лидерските роли. Ардърн стана първият избран държавен лидер, който роди по време на мандата си след пакистанската премиерка Беназир Бхуто през 1990 година.   Бебетата на новозеландските депутати вече могат да придружават родителите си в пленарната зала и дори да плуват в басейна на парламента. Подобни стъпки имат за цел да засилят разнообразието в законодателния орган, където едва 38 процента от депутатите са жени.", "date": "2018.08.22", "title": "Новозеландската министърка, която отиде да ражда с велосипед, вече има момченце "}
{"url": "http://epicenter.bg/article/Aktivistkata-ot--MeToo-Aziya-Ardzhento-otreche-za-seksualni-otnosheniya-s-nepalnoleten-tiyneydzhar/161835/7/0", "text": "Италианската актриса и режисьор Азия Ардженто, която е водеща фигура в движението \"Аз също\", отхвърли обвиненията, че е извършила сексуално посегателство над американския актьор и певец Джими Бенет, когато той е бил на 17 години. Актрисата и режисьор разпространи писмо чрез адвоката си. В него се казва, че тя  съобщи \"Кориере дела сера\".   , казва 42-годишната Ардженто. Тя допълва, че е обект на преследване.   , казва актрисата. , пише в изявлението Ардженто. \r\n \r\n \r\n \r\n , допълва тя.  , казва Азия Ардженто.   Тя завършва изявлението си с думите:  . Ардженто казва, че сега само може да се противопостави на това с всички възможни средства пред компетентните органи.   Вчера \"Ню Йорк таймс\" написа, че Ардженто, която в миналото се е снимала заедно с Бенет, му посегнала сексуално в хотелска стая на 9 май 2013 г. Тогава той бил на 17 години. Това посегателство му нанесло психологическа травма. Бенет мълчал години за него, но решил да го разкрие миналата есен, месец след като Ардженто обяви, че е станала жертва на сексуално посегателство от страна на продуцента Харви Уайнстийн. Той бил възмутен, че насилничката му се представяла за жертва. Зарекъл се да я съди за 3,5 милиона долара. Накрая се стигнало до приятелско уреждане на въпроса и той получил 380 000 долара на няколко вноски тази пролет. По това време Азия бе една от активистките на движението \"Аз също\", обединяващо жени, преживели сексуални посегателства. Тя изнесе много лекции по темата и произнесе пламенна реч на кинофестивала в Кан.   Нейният приятел Антъни Бурдейн, световно известен кулинарен експерт и автор на няколко книги, тачен от Барак Обама и от Доналд Тръмп, се самоуби през юни. Тогава Азия стана обект на тормоз от хора от неговото обкръжение, които твърдяха, че тя била причина за самоубийството и това наложи нейни близки и съратнички от движението \"Аз също\" да се обявят в нейна защита и да поискат тормозът срещу нея да спре.   Източник: Дир.бг", "date": "2018.08.22", "title": "Активистката от #MeToo Азия Ардженто отрече за сексуални отношения с непълнолетен тийнейджър"}
{"url": "http://epicenter.bg/article/Vlizat-v-sila-sanktsiite-na-SASht-sreshtu-Rusiya/161846/7/0", "text": "Влизат в сила санкциите на САЩ срещу Кремъл. Белият дом наказва Русия заради случая \"Скрипал\", отбелязва АП. За Русия няма да се изнасят стоки с двойно предназначение и технологии, така и на електроника, компоненти и технологии за петролната индустрия.   Освен това Белият дом си запазва правото след три месеца да преразгледа санкциите. Тогава може да се въведат нови рестриктивни мерки. След седмици на разследване американските власти намериха Русия за виновна в опита за отравяне с нервнопаралитичния агент \"Новичок\" на бившия руски двоен агент Сергей Скрипал и дъщеря му Юлия във Великобритания. Американските санкции идват на фона на призива на Великобритания за затягане на санкциите срещу Кремъл заради случая \"Скрипал\".   САЩ наложиха вчера нови санкции на Русия. Руски активи в САЩ за стотици милиони долара са замразени като част от санкциите срещу Москва. Министърът подчерта, че \"действията на финансовото министерство на САЩ носят значителни последици за финансовите интереси на лицата и фирмите, които са засегнати, включително блокиране на стотици милиони долара руски активи в САЩ\". Вашингтон добави в списъка с киберсанкции двама руснаци и една компания. Заради кибердействия са засегнати Антон Нагибин (роден през 1985 г.) и Марина Царева (родена през 1973 г.). Те са помогнали на компанията \"Дайвтехносервис\", която САЩ санкционираха през юни.   Освен това САЩ вкараха в списъка със санкционирани заради КНДР две руски компании и шест кораба. Под ограниченията попадат \"Гудзон Шипинг\" от Владивосток и \"Вела-Марин\" от Санкт Петербург, както и шест кораба под руски флаг. Министерството предупреждава, че САЩ ще продължат да въвеждат санкции срещу Русия, ако \"Москва не промени поведението си\".   Междувременно представител на Държавния департамент на САЩ съобщи, че санкциите са стрували на Русия между 8 и 10 милиарда долара неосъществени оръжейни сделки.   Руският заместник-външен министър Сергей Рябков заяви, че новите санкции на САЩ срещу Русия за предполагаеми хакерски атаки и незаконна доставка на петрол за Северна Корея са безпочвени и че Москва ще предприеме ответни мерки.    Преди това Вашингтон обяви наказателни мерки срещу руснаци и руски компании, този път за киберпрестъпления и нарушаване на петролното ембарго над Северна Корея. От Кремъл определиха като \"лов на вещици\" и твърдението на американската компания \"Майкрософт\", че е засякла нови руски хакерски атаки в Съединените щати. Днес влиза в сила първият пакет санкции, наложени на Русия заради случая \"Скрипал\".", "date": "2018.08.22", "title": "Влизат в сила санкциите на САЩ срещу Русия"}
{"url": "http://epicenter.bg/article/Bodigard-na-Zaev-stava-shef-na-Byuroto-za-obshtestvena-sigurnost-/161848/7/51", "text": "Директор на Бюрото за обществена сигурност ще бъде Сашо Тасевски, бодигардът на министър-председателя Зоран Заев, който в събитията от 27 април 2017 г. в парламента на Македония бе единственият, употребил огнестрелно оръжие. Това съобщава електронното издание на скопския вестник „Денешен“, цитирано от Агенция \"Фокус\".  Припомняме, че тогава в сградата нахлуха тълпи от протестиращи привърженици на ВМРО-ДПМНЕ, които се обявиха против избора на Талат Джафери за председател на парламента. При инцидентите пострада и самият Зоран Заев, чиято глава бе разбита.  Очаква се в рамките на деня решението за назначаването на Тасевски на ключовия пост да бъде утвърдено на заседание на правителството.  В обществото Тасевски е познат като полицейски служител от охраната на Заев. Той ще заеме мястото на Лазо Велковски, освободен от поста заради аферата със служебното му превозно средство.  Тасевски, който има магистърска степен по сигурност, е работил за бившия президент на Македония Бранко Цървенковски, в отдела за чуждестранни делегации, а след това с бившия министър на вътрешните работи Оливер Спасовски. В началото на кариерата си е член на специалната оперативна група „Тигър\". Обучавал се е в САЩ за гарантиране на сигурността на ВИП личности.  Съвсем случайно или не, на 22 август започва процесът срещу протестиралите против – съгласно думите им - незаконното и противоконституционното избиране на Талат Джафери за председател на парламента в Скопие. Те са обвинени в „тероризъм\", а единственият, който е използвал оръжия в размириците в парламента, ще бъде първият човек в обществената сигурност в Македония.  ", "date": "2018.08.22", "title": "Бодигард на Заев става шеф на Бюрото за обществена сигурност "}
{"url": "http://epicenter.bg/article/Dzhon-Boltan--Turskata-kriza-mozhe-da-svarshi-nezabavno--ako-pastor-Andryu-Bransan-bade-osvoboden-/161856/7/0", "text": "Турция може да прекрати „незабавно“ удрящата по лирата криза в отношенията със САЩ, като освободи задържания американски пастор Андрю Брънсън. Това заяви съветникът на президента на САЩ по националната сигурност Джон Болтън в интервю за Reuters, дадено по време на посещението му в Израел, предава Аген;ия \"Фокус\".  „Вижте, Турция направи голяма грешка, като не освободи пастор Брънсън“, подчерта Болтън в интервю за агенцията. „С всеки ден тази грешка продължава, тази криза може да свърши незабавно, ако те, като държава членка на НАТО и част от Запада, вземат правилното решение и освободят Брънсън без условия“, увери Болтън.  Запитан дали САЩ поставят под въпрос членството на Турция в НАТО, като се има предвид противопоставянето, Болтън отвърна: „В момента тази тема не стои на дневен ред. Фокусирали сме се върху пастор Брънсън и другите американски граждани, които турското правителство държи противозаконно и очакваме този проблем да бъде разрешен“.  Според съветника на президента на САЩ финансовата инжекция, която Катар даде на Анкара, няма да помогне на икономиката на Турция.  „Mисля, че това, което те обещаха, е напълно недостатъчно, за да окаже въздействие върху икономиката на Турция. Със сигурност няма да помогне, но всъщност ще видим какво се излезе от обещанието им\", коментира Болтън.  Джон Болтън, увери, че САЩ ще отговорят „много твърдо“, ако държавният глава на Сирия Башар Асад разпореди използването на химически оръжия в офанзивата за установяване на контрол в провинция Идлиб.  Говорейки в рамките на пресконференция, че чрез повторното въвеждане на санкции администрацията на Тръмп не се стреми към смяна на режима в Иран.  „Промяната на режима в Иран не е американска политика, но това, което искаме, е огромна промяна в поведението му\", отбеляза Болтън.  ", "date": "2018.08.22", "title": "Джон Болтън: Турската криза може да свърши незабавно, ако пастор Андрю Брънсън бъде освободен "}
{"url": "http://epicenter.bg/article/Opasno--Chechenets-e-arestuvan-v-Berlin--gotvel-karvav-atentat-/161886/7/0", "text": "Арестуваният във федералната германска столица Берлин за подготовка на терористичен атентат е руски гражданин от чеченски произход, разкрива водещото издание Der Spiegel, цитирано от Агенция \"Фокус\".  Съгласно разпространената информация, 31-годишният Магомед-Али С. е подготвял терористично нападение на територията на Германия заедно с ислямист, който се е намирал в затвор във Франция. Следователите обаче отказват да коментират доколко актуални са били плановете на чеченеца.  По-рано бе съобщено, че полицията във федералната германска столица Берлин е арестувала 31-годишен гражданин на Руската федерация, заподозрян в подготовката на терористично нападение с експлозив.  Съгласно разпространената информация, мъжът е арестуван с подкрепата на GSG 9 – специално полицейско звено за борба с тероризма, създадено след атаките в Париж от 13 ноември 2015 г.  Уточнява се, че следователите са претърсили жилището на заподозрения на основание заповед за задържане, издадена на 9 август.  ", "date": "2018.08.22", "title": "Опасно! Чеченец е арестуван в Берлин, готвел кървав атентат "}
{"url": "http://epicenter.bg/article/Moskva--Nad-63-000-ruski-voenni-poluchiha-boen-opit-v-Siriya--VIDEO-/161889/7/97", "text": "В резултат на въздушните удари на руската бойна авиация и крилатите ракети в Сирия са били унищожени над 86 000 ислямисти, сред които и 4500 терористи от Русия и страните от ОНД. Тези данни се разпространяват във видео, публикувано днес на официалния канал на руското министерство на отбраната в YouTube.  \"В резултат от ударите на авиацията и крилатите ракети са унищожени 121 466 обекта на терористите, включително 970 полеви лагера, 20 513 укрепени пункта, 9941 склада с боеприпаси и гориво-смазочни материали, 649 танка, 731 бойни машини на пехотата, 8927 автомобила със зенитни установки. Ликвидирани са 836 главатари на бандитски формирования, над 86 000 бойци, в това число 4500 пришълци от Русия и страните от ОНД\", се казва във видеото.  От военното ведомство съобщават още, че над 63 000 руски военнослужещи, сред които 25 738 офицери и 434 генерали, са получили боен опит в Сирия.    Над 80 бойни кораба и 14 подводници са изпълнявали задачи в общо 189 бойни похода край сирийските брегове, става ясно още от видеото.  \"На 15 ноември 2016 г се състоя първото руската история бойно кръщение на палубни изтребители от тежкия авионосен крайцер \"Адмирал Кузнецов\" с атаки срещу наземни обекти. За два месеца летците от крайцера изпълниха 420 бойни полета, включително 117 нощни. Унищожени са 1252 обекта на терористите\", отбелязват от министерството.    Над 90% от екипажите на армейската авиация, 87% от оперативно-тактическата и 60% от стратегическата и далечна авиация на РФ, както и 4349 специалисти от ракетните войски и артилерията са получили боен опит в Сирия.  На 13 август министърът на отбраната армейски генерал Сергей Шойгу съобщи, че по време на операцията в Сирия боен опит са получили две трети от летателния и техническия състав на руската военна авиация.  Операцията на Въоръжените сили на РФ в Сирия започна на 30 септември 2015 г. На 11 декември 2017 г., в базата Хмеймим, президентът на Русия Владимир Путин заяви за заявил успешния ѝ край и издаде заповед за съкращаване на руската група войски в Сирия.   ", "date": "2018.08.22", "title": "Москва: Над 63 000 руски военни получиха боен опит в Сирия (ВИДЕО)"}
{"url": "http://epicenter.bg/article/Kremal--Otnosheniyata-sas-SASht-degradirat-/161893/7/97", "text": "Руският президент Владимир Путин е обсъдил на съвещание с членовете на Съвета за сигурност на Руската федерация състоянието и основните дразнители в отношенията между Русия и САЩ, а също и ситуацията в Сирия, предадоха ТАСС и Агенция \"Фокус\", цитирайки прессекретаря на Кремъл Дмитрий Песков.  „Обсъждането е било във връзка с предстоящата утре среща на секретаря на Съвета Николай Патрушев и съветника на президента на САЩ Доналд Тръмп за националната сигурност Джон Болтън.  В Кремъл смятат, че \"продължава политическата деградация в двустранните отношения и е необходимо да се разбере има ли във Вашингтон политическо желание за сътрудничество с Русия, и да се потърсят и напипат възможните точки за взаимодействие между Русия и САЩ, отбеляза Песков.  Прессекретарят нарече некоректно изявлението на Болтън в интервю за Ройтерс, че Русия е \"затънала\" в Сирия. \"Нека не забравяме, че на сирийска земя има и американски военни\", отбеляза той.  Песков отхвърли обвиненията срещу Русия, че нейното разузнаване действа в социалните мрежи в интернет и се занимава с кибератаки. Той се спря на тази тема в отговор на изявлението на ръководството на Фейсбук, че е отстранило от мрежата редица акаунти, за които се смята, че били свързани с руското военно разузнаване, както и в отговор на твърденията на \"Майкрософт\" за руски кибератаки в навечерието на междинните избори в САЩ.  \"Те сякаш се надпреварват да излизат с такива изявления, които са написани като под индиго. В тях няма никаква аргументация и ние не разбираме на какво се основават\", подчерта Песков на пресбрифинг в Москва, цитиран от Ройтерс.  Той също изрази несъгласие с термина \"окупация\", използван за периода, в който трите балтийски страни са били в състава на СССР, и не смята за възможно да се говори за някакви компенсации. Песков се спря на този въпрос по повод намерението на Естония и Латвия да искат компенсации от Руската федерация за вреди, нанесени в периода на \"съветската окупация\".   ", "date": "2018.08.22", "title": "Кремъл: Отношенията със САЩ деградират "}
{"url": "http://epicenter.bg/article/Britanski-iztrebiteli-otnovo-se-vdignaha-sreshtu-ruski-Su-30-v-nebeto-nad-Rumaniya-/161896/7/0", "text": "Великобритания обяви днес, че изтребители „Тайфун“ са излетели от Румъния, за да проучат предполагаеми руски военни самолети, летящи в близост до въздушното пространство на НАТО над Черно море, предаде Ройтерс, цитирана от БНР.  Двата британски самолета излетели от румънската база „Михаил Когълничану“ близо до черноморския град Констанца, за да пресрещнат два самолета, за които се смята, че били Су-30.  Миналата седмица британски самолети „Тайфун“ бяха вдигнати в отговор на присъствието на шест бомбардировача Су-24, които летели в близост до въздушното пространство на НАТО над Черно море.  Подобно вдигане на британски изтребители имаше и на 26 юли, когато също руски Су-24 се приближи до въздушното пространство на НАТО.  През април в базата „Михаил Когълничану“ пристигнаха четири британски изтребителя, които имат задачата да патрулират въздушното пространство на източния фланг на НАТО.  ", "date": "2018.08.22", "title": "Британски изтребители отново се вдигнаха срещу руски Су-30 в небето над Румъния "}
{"url": "http://epicenter.bg/article/Vanshniyat-ministar-na-Germaniya--Nyama-da-pozvolim-na-Amerika-da-ni-se-kachi-na-glavata-/161898/7/0", "text": "Министърът на външните работи на Германия Хайко Маас публикува статия в авторитетния вестник Handelsblatt, озаглавена „Няма да позволим на САЩ да търгуват през главата ни“, съобщи БНР.  В статията той посочва, че отношенията между Европа и САЩ значително са се променили, като близостта от времето на Студената война вече е история.  „Целта на европейската политика е силна и суверенна Европа. Само в тясно сътрудничество с Франция и останалите европейци може да се постигне баланс със САЩ. Европейският съюз трябва да се превърне в опора на международния ред, партньор за всички, които го приемат“, пише Хайко Маас и казва, че САЩ и Европа вече не споделят общи ценности в такава степен, както е било в миналото.  Според германския външен министър Европа трябва да изгради независима от САЩ собствена платежна система SWIFT и Европейски валутен фонд.  Той допълва, че що се отнася до партньорството в НАТО и борбата с тероризма, европейците се нуждаят от САЩ, но ЕС трябва да укрепи европейския стълб на Атлантическия договор и да поеме повече отговорности, за да може да запази стратегическото си партньорство със САЩ.  В същото време Хайко Маас посочва, че европейците ясно са казали на американците, че смятат за грешка излизането на Вашингтон от ядреното споразумение с Иран и че ЕС ще предприеме мерки за защита на европейските компании от евентуални американски санкции.  В отговор на протекционистката политика на президента на САЩ Доналд Тръмп германският външен министър напомня, че европейските филиали на Apple, Google, Facebook реализират милиардни печалби всяка година, които репатрират в Америка, и предлага да бъде въведен специален данък върху дейността им в Европа.  Иронията е, че туитовете от Белия дом ще насърчат създаването на една суверенна Европа, търсеща баланс. И ние здраво работим за това, завършва статията си Хайко Маас.  ", "date": "2018.08.22", "title": "Външният министър на Германия: Няма да позволим на Америка да ни се качи на главата!"}
{"url": "http://epicenter.bg/article/Samolet-s-nad-200-dushi-na-borda-katsna-na-rusko-letishte-s-plamnal-dvigatel--VIDEO-/161900/7/0", "text": "Пътнически самолет Ту-204 кацна аварийно на летището в руския град Уфа, след като единият от двигателите му се подпали, предаде РИА Новости, цитира  bTV.   При аварията няма пострадали.   Инцидентът е станал в 5:06 ч. тази сутрин местно време. Машината на авиокомпания „Ред Уингс” набирала височина в началото на полета си към Сочи с 204 пътници, сред които 41 деца. Кадри, разпространени в социалните мрежи, показват как левият двигател избухва в пламъци.   Според „Ред Уингс” системата за предупреждение на екипажа при пожар не е сработила. След инструкция от земята пилотите ръчно включили противопожарната система и обърнали самолета за аварийно кацане. След бързата намеса на пожарникарите на летище в Уфа всички пътници са били изведени невредими.   Кадрите по-долу показват гасенето на двигателя с пяна:       Бил им е осигурен резервен самолет, но част от наплашените хора отказали да летят до курорта.   По случая се води разследване.  ", "date": "2018.08.22", "title": "Самолет с над 200 души на борда кацна на руско летище с пламнал двигател (ВИДЕО)"}
{"url": "http://epicenter.bg/article/Vladimir-Putin-pak-svatbar-/161904/7/0", "text": "Руският президент Владимир Путин е получил покана да присъства на поредната сватба на бившия германския канцлер Герхард Шрьодер на 5 октомври в Берлин.   Политикът от Федералната република, който наскоро се врече във вечна вярност на бившата си преводачка - южнокорейката Ким Со-йон на 2 май в Сеул, е отправил покани към поне двама държавни глави.   Предложения да станат гости на второто издание на неговата голяма корейска сватба са били изпратени на поне двама държавни глави. Единият от тях е стопанинът на Кремъл, а другият - сръбският президент Александър Вучич.   На този етап нито Москва, нито Белград не са заявили дали лидерите на двете страни ще бъдат сватбари, предаде сръбският таблоид Блиц.   В момента бившият германски канцлер е председател на Съвета на директорите на „Роснефт“   През изминалия уикенд Владимир Путин бе гост на сватбата на австрийския външен министър Карин Кнайсъл с бизнесмена Волфганг Майлингер.", "date": "2018.08.22", "title": "Владимир Путин пак сватбар?"}
{"url": "http://epicenter.bg/article/Gratski-ekspert--Pravitelstvoto-na-Tsipras-shte-se-zadarzhi-na-vlast-i-shte-pokazhe-lyavoto-si-litse-/161905/7/51", "text": "Избори в Гърция няма да има преди май 2019, много вероятно е те да се състоят през септември. Това прогнозира в предаването \"12+3\" по програма \"Хоризонт\" на БНР анализаторът Георгиос Мавракис.  Гърция излиза от осемгодишната криза и договори с кредитори, които са връзвали ръцете на гръцките правителства и те са действали под диктовка. Сега гръцкото правителство ще може да върши някои неща, без да пита кредиторите, подчерта Мавракис: \"Не че положението е розово. Колкото дължеше Гърция преди осем години, горе-долу толкова дължи и сега. Тези дългове, които са били опасност за европейските банки (най-вече за германските и френските), направиха така, че да спасят банките, а не точно гръцкия народ.\"  В момента е на власт партия, която се самонарече лява, а премиерът Ципрас вече ще има възможност да покаже лявото си лице, смята Мавракис. Той посочи, че управлението на СИРИЗА е донесло някои революционни промени, като даде пример със закон, който гарантира, че никой, включително неосигурен, няма да остане на улицата без здравна помощ и без да бъде лекуван:  \"Това е нещо, което би трябвало и управляващите в България да имат предвид. Защото и в България се случва това, което и в Америка - нямаш ли пари, можеш да умреш на улицата. В Гърция това не е така.\"  Въпреки вързаните ръце на Ципрас, нивото, стандартът в Гърция винаги е било и продължава да бъде по-високо от това в България, каза още Георгиос Мавракис. Той заяви, че от идването на СИРИЗА на власт атаките от всички страни са много големи, защото е започнал нов вид политика:  \"Срязана беше връзката между политиците и тези, които имат много пари - банките, големите богаташи, които преди са взимали много лесно кредити от банките или пък притежател на голям телевизионен канал и същевременно строител, който прави въртележки, изпразва държавната хазна и плаща за пропаганда за или против правителството. Ето тези игрички, които ги знаем и от България, са се случвали в Гърция в много големи мащаби. Тези игрички в момента са прекъснати. Те са изгубили властта и по всякакъв начин удрят правителството, за да могат пак да се върнат и да си продължават игричките.\"  Като пример Георгиос Мавракис посочи тиражираните внушения, че предстои ново падане на размера на пенсиите:  \"Говорят за някакви бъдещи неща, които не са много сигурни. Пропагандата не е само за настоящето и за миналото - какво не е свършила СИРИЗА или какво е свършила лошо, а какво ще свърши. По всичко личи, че това няма да стане. Няма да паднат пенсиите. Много скоро ще има и увеличение на минималната работна заплата и ред други неща, които, предполагам, ще задържат правителството на власт.\"  Според анализатора това, което евентуално може да разклати нещата, е, ако се стигне до гласуване на македонския въпрос в парламента, а партньорът на СИРИЗА в правителството е обявил, че няма да гласува за това.  ", "date": "2018.08.22", "title": "Гръцки експерт: Правителството на Ципрас ще се задържи на власт и ще покаже лявото си лице "}
{"url": "http://epicenter.bg/article/Rusiya--Otnosheniyata-ni-sas-SASht-degradirat/161909/7/0", "text": "Руският президент Владимир Путине обсъдил на съвещание с членовете на Съвета за сигурност на Руската федерация \"състоянието и основните дразнители в отношенията между Русия и САЩ, а също и ситуацията в Сирия\".    Това се казва в официално съобщение на прессекретариата на Кремъл. Обсъждането е било във връзка с предстоящата утре среща на секретаря на Съвета Николай Патрушев и съветника на президента на САЩ Доналд Тръмп за националната сигурност Джон Болтън.   В Кремъл смятат, че „продължава политическата деградация в двустранните отношения и е необходимо да се разбере има ли във Вашингтон политическо желание за сътрудничество с Русия, и да се потърсят и напипат възможните точки за взаимодействие между Русия и САЩ“, отбеляза прессекретарят на Кремъл Дмитрий Песков, цитиран от ТАСС.   Той нарече некоректно изявлението на Болтън в интервю за Ройтерс, че Русия е „затънала“ в Сирия. „Нека не забравяме, че на сирийска земя има и американски военни“, отбеляза той. Песков отхвърли обвиненията срещу Русия, че нейното разузнаване действа в социалните мрежи в интернет и се занимава с кибератаки. Той се спря на тази тема в отговор на изявлението на ръководството на Фейсбук, че е отстранило от мрежата редица акаунти, за които се смята, че били свързани с руското военно разузнаване, както и в отговор на твърденията на „Майкрософт“ за руски кибератаки в навечерието на междинните избори в САЩ.   Те сякаш се надпреварват да излизат с такива изявления, които са написани като под индиго. В тях няма никаква аргументация и ние не разбираме на какво се основават“, подчерта Песков на брифинг в Москва .", "date": "2018.08.22", "title": "Русия: Отношенията ни със САЩ деградират"}
{"url": "http://epicenter.bg/article/Prof--Iskra-Baeva--/161857/11/0", "text": "Интервенцията на войските на пет страни от Варшавския договор (Съветския съюз, Полша, ГДР, Унгария и България) в Чехословакия в нощта на 20 срещу 21 август 1968 г., разтърсва европейските социалистически страни, цяла Европа и света. Това е първата и за щастие си остава единствената военна операция на ръководената от Съветския съюз военно-политическа организация. А като се има предвид, че в нея участват 225 хиляди военни, тя минава почти безкръвно (загиват 108 граждани на Чехословакия и 24 военни от интервентите). Затова най-важни са не военните, а политическите й последици. Те са мащабни. Една от най-незначителните тогава, но превърнала се в огромен проблем за властите години по-късно е раждането на източноевропейското дисидентство. Действително, иманентно съществуващото обществено недоволство както в Чехословакия, така и при интервентите, се превръща в организирано движение, което отрича системата от позициите на собствените й идейни принципи. Дисидентството е точно това: открита борба със системата чрез нейните идеи, а не просто антикомунистически действия. Никак не е случайно, че произходът на думата идва от историята на църквата.  Но в България не е така. Не че няма протестни групички в столицата и в страната, не че няма интелектуално недоволство. Но те не се превръщат в огранизирано дисидентстско движение. И това ще стане, но две десетилетия по-късно.  Затова въпросът ми е защо българското дисидентство не се ражда тогава. Обществените нагласи в България се отличават преди всичко с народната русофилия, родена от ролята на Русия в Освобождението. Тя помага на комунистите да се утвърдят във властта по-лесно и отслабва съпротивата. Унгарската революция от 1956 г. за кратко събужда опозиционните нагласи, но те бързо са потиснати. Нещата започват да се променят едва през 60-те години, когато разведряването предизвиква либерализация, а икономическите трудности карат управляващите да помислят за промени. Такава е картината в цяла Източна Европа, довела до Пражката пролет в Чехословакия, а в България до новия икономически механизъм и интелигентското раздвижване. Пражката пролет събужда критичния дух на младите българи, израснали в системата и оценяващи я критично. Новата вълна свободомислие идва с IX Световен фестивал на младежда и студентите (28 юли – 6 август), за участие в който българските младежи с трепет очакват \"Бийтълс\". Е, това не става, но концерти правят унгарската рок-група „Сириус”, чешката „Фрамус Файв”, югославската „Елипсите”, \"Спайдърс\" (от ФРГ), предизвикали възторг сред младежта. Свободата прониква в облеклото, косите, брадите и външния вид.  Младежите реагират най-бурно на повратния 21 август. Най-ярка е акцията на трима студенти историци от Софийския университет – Едуард Генов, Александър Димитров и Валентин Радев. В началото на септември те изработват 200 позива с текст „Вън войските на марионетката Живков от ЧССР!”, които пускат в пощенски кутии в София и Пловдив. В средата на октомври се опитват да повторят операцията, като този път показват съпричастие със съветските дисиденти с текста на позивите: „Петима съветски комунисти направиха демонстрация на Червения площад, какво правиш ти?“ и „Тежки присъди получиха петима съветски граждани, изразили солидарност с ЧССР. Хора бдете!“. Тук всичко приключва, защото тримата са арестувани, а през 1969 г. са осъдени на затвор (от 3 години до година и два месеца). Отново в Историческия факултет на СУ през септември преподавателят по съвременна история доц. Христо Несторов заявява в лекции пред студенти-задочници, че интервенцията е недопустима за комунистически държави. Той е бивш партизанин и активен борец, което не пречи да го изключат от БКП, само че по-късно изключването е отменено заради намесата на Людмила Живкова, бивша студентка във факултета.  Малко по-различна е дейността на групата на Петър Бояджиев и Алфред Фосколо (с баща французин). Те подготвят позиви още през 1966 г. във връзка с IX конгрес на БКП, в които призовават за „свобода, равенство и национална независимост” и за излизане на България от Варшаския договор. Тогава това им се разминава, но на 15 август 1968 г. първо Бояджиев, а после Фосколо и техните приятели са арестувани и осъдени на различни срокове затвор, от които четиримата излежават общо 21 г. След което емигрират.  В крайдунавския град Русе протестна група създават синът на известен анархист Жерминал Чивиков и морякът Любомир Собаджиев. През 1969 г. и те са арестувани за разпространяване на позиви с „клеветнически твърдения срещу народната власт“. Зад тази формулировка се крие осъждането на окупацията на Чехословакия от социалистически страни, на „червената буржоазия”, привилегиите на активните борци и липсата на демократични свободи. И те са осъдени на от 3 до 5 години затвор.  Организирано недоволство през 1968 г. има и във Видин (Г. Малтезос), Казанлък (Методи Ташев), Разград (И. Марков), Димитровград (М. Челебиев), Лом (Е. Трайков). Общото между всички тях е, че недоволството е изразено от младежи, които критикуват т.нар. реален социализъм от леви позиции, защото българските реалности не отговарят на идеите за свобода и равенство, на които са ги учили. Тези прояви отговарят на принципите на дисиденството, но всички протестиращи са арестувани и осъдени, което не им позволява да създадат дисидентско движение.   Почти сигурна съм, че в архивите на Държавна сигурност могат да се открият още случаи на протест срещу потушаването на Пражката пролет. Защо тогава говорим за дидидентско движение в България едва през 1988 г.?  Според мен, защото в България има различна обществена атмосфера от тази в страните от Централна Европа. Достатъчно е да прочетем спомените на войниците от двата български полка, участвали в интервенцията в Чехословакия, да видим снимки от тържественото им посрещане в България след мисията, за да открием разликите. Нашите войници вярват, че отиват да спасяват социализма в Чехословакия, а посрещачите ги посрещат с цветя и усмивки като победители. Такива са настроенията на повечето българи.  Още по-важно е поведението на българската интелигенция, възприемана като съвестта на нацията. Характерни за това са реакциите на речта на зам.-председателя на Съюза на чехословашките писатели Петер Пуйман на 20 май по време на Първия конгрес на българските писатели. Когато Пуйман обявява, че в Чехословакия се борят не за капитализъм, а за демократизация на социализма, официалният президиум (ръководството на писателския съюз) мълчи, публиката ръкопляска, но нищо повече.  Не че редица български писатели не се вдъхновяват от Пражката пролет, но всичко остава в рамките на разговорите, плановете за заминаване за Прага (правят ги например Георги Марков–Джери и Стефан Цанев). След 21 август въодушевлението е заменено от възмущение, но осъдителните думи на Стефан Продев на събрание на Писателския съюз си остават там. По-късно той си спомня: „Не бях сам, през 1968 г. хиляди почтени хора заявиха тихо, полутихо или силно своето несъгласие с агресията срешу Дубчек и неговата пролет”. Само дето извън ограничения кръг на софийската интелигенция, не се чува нищо. Дори и поетичната реакция – Валери Петров със „Самоизгаряне”, ще си остане в чекмеджето до 1989 г.   Дисидентското движение навсякъде в Източна Европа е създадено от интелигенцията. И у нас много нейни представители мислят също като източноевропейските си събратя, но го правят скрито и на маса, а не пред обществото. Затова българското дисидентство не може да се роди след 21 август 1968 г.  ", "date": "2018.08.22", "title": "Проф. Искра Баева: Защо в България не се роди дисидентско движение след Пражките събития от 1968 г.?"}
{"url": "http://epicenter.bg/article/Samo-edin-chovek-mozhe-da-spasi-Turtsiya---samiyat-Erdogan-/161877/11/33", "text": "  Никой отвън не може да помогне на закъсалата Турция. Защото там в момента се опитват да подменят икономическата логика с вярата в Бога. Има само един човек, който може да спаси страната.  \"Икономиката, глупако!\" - Преди повече от четвърт век Бил Клинтън стана президент с този предизборен лозунг. Реджеп Тайип Ердоган също знае, че процъфтяващата икономика носи изборни победи. Та нали тъкмо той в началото на 21-ви век измъкна турското стопанство от дълбоката криза: с финансови инжекции от МВФ и с реформи. Операцията беше доста успешна, Турция стана привлекателна цел за инвеститорите, а новата икономическа политика понапълни джобовете на турците и тамошният пазар също се превърна в магнит за фирмите.  Оттогава насам многобройни германски фирми също се насочиха към Турция. И по-точно: над 7000, в които работят 120 000 души. Сред тях са такива гиганти като Бош, Фолксваген, МАН, Алианц и БАСФ. Но свой шанс в Турция видяха и редица средни и малки германски предприятия.    Това не е и чудно, защото икономическите връзки между двете страни всъщност имат доста стара история. Още през 1761 г. Фридрих Велики сключва търговски договор със султан Мустафа Трети. Сто години по-късно многобройни германски търговци и занаятчии също поемат към Турция: така наречените „босфорски германци\" имат значителен принос за разширяването на търговските отношения. След Втората световна война посоката на миграцията се промени. В Западна Германия пристигнаха стотици хиляди турски гастарбайтери, които имат сериозен дял в осъществяването на тъй нареченото „германско икономическо чудо\".  Така стигаме и до сегашната криза. Поради девалвацията на турската лира, тамошният пазар вече не е толкова привлекателен. А инвеститорите отдавна започнаха да изтеглят парите си от страни като Турция, включително и поради факта, че САЩ отново се превърнаха в атрактивна цел, след като тамошната емисионна банка започна да повишава лихвите. И все пак, за тоталния срив на лирата има една главна причина: самодържецът Ердоган и неговото автократично управление. Както и да ругае „злите пазари\" и „международното лихвено лоби\", колкото и да повтаря, че кризата е „американска кампания\", обективните икономически закони той не може да промени.  И както инвеститорите, така и спестителите едва ли ще се преизпълнят с упование от думите на Ердоган: „Те си имат долари, ние си имаме Бог\". Турция е силно зависима от международната търговия и най-малкото поради това не бива ругае долара и еврото. Такива възклицания звучат по-скоро отчаяно, отколкото окуражително.  Нито Германия, нито германската икономика могат да помогнат на Турция. Това може да стори единствено нейният собствен президент. Той трябва да създаде стабилни рамкови условия и да даде на предприемачите и инвеститорите сигурност – най-вече правна сигурност. Той трябва да уважава независимостта на Централната банка, а не да ѝ предписва снижаване на лихвите, за да овладее инфлацията. Защото тази работа така не става.  В момента германските предприемачи в Турция внимателно наблюдават случващото се и се чудят дали да останат в страната. Особено малките и средни предприятия са принудени много добре да си правят сметката, когато – примерно – машините и материалите поскъпват, защото се плащат в долари. Производителите на текстил и на спортни стоки може да се окажат принудени да се изнесат към Азия. За всичко това Ердоган трябва да има едно наум.  Ето така закъсват онези, които се обграждат само с угодници и предпочитат да вкарат критиците си в затвора. Такава е съдбата на онези, които се опияняват от собствената си идеология и заместват икономическия разум с вярата в Бога. Нищо лично срещу Бога. Но само това не стига.  ", "date": "2018.08.22", "title": "Само един човек може да спаси Турция - самият Ердоган "}
{"url": "http://epicenter.bg/article/El-Pais--Gubi-li-Zapadat-Velikata-bitka-za-demokratsiyata--/161884/11/33", "text": "В статия за испанския национален ежедневник El Pais Виктор Лапуенте твърди, че в света се води велика битка за демокрацията. И тя губи това сражение. Страните се различават по ситуациите, в които се намират. САЩ, например са най-старата демокрация на планетата, а Русия е авторитарна държава в епохата на постмодернизма, в която се провеждат избори. Но въпреки това демократичните принципи отслабват във всички общества.  „Във великите страни е в ход голяма битка за демокрацията. И демокрацията губи тази битка. В страните с най-голямо население като Индия, Бразилия, Русия, Турция и САЩ демократичните свободи се влошават.  Десетилетие назад те са намираха в коренно различно положение. САЩ, най-старата демокрация на планетата, и Русия, авторитарна страна от епохата на постмодернизма, в която се провеждат избори. Между тях има съществени разлики. САЩ все още са демокрация, Русия – не. Но във всички общества демократичните принципи отслабват.  Авторитарните владетели са се научили да управляват големи маси добре. Странното е, че колкото по-голямо е стадото на гласоподавателите, толкова по-лесно изглежда контролирането им от вездесъщ пастир.  Веднъж укрепени в регионалните сили, авторитарните тенденции започват да заразяват съседните страни. Европейски страни като Полша, Унгария, Литва и Словакия са загубили статуса си на либералните демокрации – в тях се наблюдава отдръпване от старите ценности.  Според доклад за демокрацията, изготвен от изследователски институт V-Дем, 2,5 милиарда души вече живеят в страни, където има отклонение от демократичните норми.  Ако внимателно анализираме това отклонение в глобален мащаб, ще видим, че то не засяга сърцевината на демократичните институции. Избирателните процеси, с редки изключения, са по-чисти от всякога. Целият проблем се крие в неприкосновените начала, на които се крепи демокрацията – в отсъствието на (авто)цензура в пресата, в свободата на словото, в независимостта на гражданските организации по отношение на политическата власт.  За разлика от фалшифицирането на резултатите от изборите е трудно да се открие загубата на независимост на обществото, способно иначе да поставя лидерите си в трудно положение. Страхът от изразяване на различно мнение постепенно се разпространява и това се улеснява от малки законодателни промени, за които работят мълчаливи сътрудници.  Тази тенденция не е заобиколила Испания. В сравнение с преди няколко години, днес има повече заплахи срещу журналисти, по-ангажирани медии и по-малко свободни политически дискусии.  Ние все още сме пълноценна демокрация. Но ако вярваме в нея сляпо, то тогава вече няма да бъдем такава.   ", "date": "2018.08.22", "title": "El Pais: Губи ли Западът Великата битка за демокрацията? "}
{"url": "http://epicenter.bg/article/Ugrizhen-Borisov--spokoen-Tsvetanov-i-boyka-Ninova/161887/11/0", "text": "Депутатите да заседават през август не е прецедент. Само през последните години народните представители са се връщали от морето и през 2009 г., и през 2013 г., а през 2005 г. новото правителство бе избрано тъкмо в средата на смятания за ваканционен месец.  Този път обаче има нещо различно. Когато почти година скандалите прииждат един след друг като морски вълни, една извънредна сбирка на главната власт в държавата (България е парламентарна република) не може да не предизвика много въпроси. Още повече, когато в пленарната зала бе и премиерът Бойко Борисов. А той не се вясва в законодателния храм дори когато се обсъжда искане на вот на недоверие към оглавяваното от него правителство. Какво видя публиката?  Не особено дисциплинираният парламент се събра в не особено пълен състав – официално бяха отчетени 131 души в пленарната зала, но от телевизионните кадри личеше, че са много повече. Депутатите от мнозинството бяха под строй, от левицата се явиха петнайсетина души повече от подписалите искането за извънредното заседание 61 народни представители, Патриотите бяха в залата, отсъстваха повечето депутати от ДПС. Но по уважителни причини – все пак е Курбан байрям.     Премиерът, който не обича да седи дълго на едно място, се застоя в залата  почти пет часа.  И изглеждаше угрижен. Така угрижен, както не го помним дори, когато пред прозорците му на „Дондуков“ 1 протестираха. Защо?  Социологическите изследвания показват, че в страната няма нагласа за нови избори, въпреки множеството скандали. Всеки един от тях би  бил достатъчен да обърне което и да е друго правителство след 1989 г. - ЧЕЗ едва не стана собственост на никому неизвестна фирма, болници фалират, всеки ден има социални и браншови протести, затворници бягат през централния вход на Софийския затвор, за капак накрая спря Търговският регистър, а застрахователят „Олимпик“ изправи повече от 200 000 души пред опасността втори път да сключват „гражданска отговорност“.  Народът обаче сякаш не забелязва това (ако вярваме на социолозите), икономиката върви - безработица няма и всеки, който иска да работи, има работа (ако вярваме на статистиката).  Такива новини би трябвало да галят ухото на всяка власт. Но Борисов не изглежда спокоен. И едва ли поредната доза размяна на удари между Волен Сидеров (лидер на „Атака“) и Валери Симеонов (лидер на НФСБ и вицепремиер) е причина за това. Там нещата отдавна са такива. А и, ако иска, лесно може да направи промяна в кабинета и да замени я „Атака“, я НФСБ с „Воля“.  Когато нещо в политическата обстановка силно го тревожи, Борисов обикновено плаши, че ще подаде оставка. И вчера, след като приключи заседанието на парламента, избухна пред медиите в кулоарите по повод на думите на лидера на БСП Корнелия Нинова, че „единственото решение на проблемите в държавата е Борисов да депозира оставката на кабинета“. „Аз много пъти им правих предсрочни парламентарни избори и знаете резултатите. Да им угаждаме на всеки шест месеца да правим предсрочни парламентарни избори – това ще е прецедент в Европа. Два пъти го правим. Така че повече този въпрос не ми го задавайте!“, сопна се на журналистите премиерът.  Почти същите думи Борисов изрече и на 27 юли, след като видя репортажите от събора на БСП на Бузлуджа, където също му поискаха оставката. 70 000 души! Историческа поляна кипеше... Комбинацията от нестихващи проблеми в държавата с мобилизация в основната опозиционна сила няма как да се харесва на министър-председателя. Политическият му нюх е пословичен. Сигурно хората около него го убеждават, че БСП е разбита, че е слаба и безпомощна, а Нинова само се ежи. Но той не е вчерашен – помни как изглеждаха съборите на Бузлуджа в края на 90-те, когато БСП наистина беше поставена на колене. Знае, че една немощна партия не може да събере 70 000 души на едно място!  Въпреки дъжда и десетките спрени от МВР автобуси към върха!Помни и, че във времената, когато всички очакваха смъртта на столетницата, тя взе, че спечели президентските избори през 2001 г.  Борисов явно вярва повече на очите и жизнения си опит, отколкото на данните на социолозите. И може би усеща, че се задава алтернатива на управлението му. И то когато вече няма външнополитически поводи за гордост - председателството свърши, хората го забравиха, фанфарите млъкнаха. Но целите – България в Шенген и в еврозоната не са изпълнени. Нещо повече – скандалите с неработещия Търговски регистър и фалиралата „Олимпик“ като нищо ще минират пътищата натам.   Бойко Борисов може би знае нещо, което ние, редовите граждани, няма как да знаем. Нещо, което е силен повод за безпокойство. Ако е прав Дядо Благоев, че голяма част от българската политика зависи от външни фактори, истинските \"камъчета в обувката\" на Борисов може да сложат само отвън.  За нашите партньори в ЕС, пред които заявяваме готовност да се присъединим към еврозоната и Шенген, спирането на Търговския реегистър е ярка червена лампичка. Каква еврозона, когато Търговският регистър не работи?! А там проблемът явно е много сериозен и затова председателят на парламента Цвета Караянчева насрочи извънредното заседание на минутата, щом БСП внесе подписката за това в деловодството. Разполагаше с една седмица. Но явно пожарът трябваше да се загаси на часа.  Управляващите действаха пожарникарски и в скандала с фалита на „Олимпик“, като поискаха (и получиха) оставката на зам.-председателката на Комисията за финансов контрол (КФН) Ралица Агайн, кадър на НДСВ, избрана по времето на Орешарски. Във въздуха обаче остана да виси въпросът къде е председателят на КФН Карина Караиванова, избрана по времето на ГЕРБ.  Правителството едва започна втората година от мандата си (парламентът го излъчи на 4 май м.г.), а усещането е, че е на финала – толкова изморени изглеждат управляващите. Само Цветан Цветанов, дясната ръка на Борисов, е бодър. Но това явно не успокоява премиера. В изказване от парламентарната трибуна вчера Цветанов съзря нещо, което никой друг не видя и никой не поде - червена нишка в скандала с регистъра. Фирма \"Лирекс\" била наложена през 2007 г. от Александър Петров, тогава шеф на кабинета на Румен Петков като министър на вътрешните работи, каза вторият човек в ГЕРБ и заговори за саботаж. Че от 2007-ма досега е изтекла много вода, а ГЕРБ управлява почти непрекъснато от 2009 г. не смущава логиката на Цветанов. Защото сигурно иска да каже друго. Например, ако някой някъде си мисли да направи псевдокоалиция БСП – ГЕРБ, това няма да стане – аз държа партията! Цветанов не е бил член на БКП (като Борисов), не е бил близък със силови групировки, нито с бизнес среди, произтекли от БКП и търсещи начин да „оженят“ двете най-големи партии. Все предпоставки да се мисли, че когато ерата на Борисов един ден свърши, това няма да е край и за ерата на Цветанов. Което на свой ред няма как да радва създателя на ГЕРБ.  И така едно извънредно заседание на парламента в края на закъснялото лято показа любопитна картинка - един угрижен Борисов  Не показа президента, защото в случая с регистъра и фалиралия застраховател той наистина няма работа в парламента. Но! Не така стои въпросът, ако правителството не издържи целия мандат и се стигне до съставяне на служебен кабинет. На „Дондуков“ 2 не е Росен Плевнелиев, чиито служебни кабинети не показваха опит за бунт срещу партията, която го излъчи. А Румен Радев вече натрупа опит като президент. И ако му се наложи да прави пак техническо правителство, като нищо ще покаже на практика, че критиките му към кабинета не са празни приказки. Те са свързани основно с борбата с корупцията, която пък е свързана с конкретни хора с власт. Тя пък, както стана дума, почти от десетилетие е в ръцете на ГЕРБ.  С други думи, Борисов няма как отново да приложи „номера“, с който успява да се задържи на власт от 2009 г. - предизвикване в подходящ момент на предсрочни избори и спечелването им.  С Радев като президент това е много рискован ход. Така че Борисов ще става все по-угрижен.    ", "date": "2018.08.22", "title": " Борисов изглежда угрижен. Може би знае нещо, което ние няма как да знаем?!"}
{"url": "http://epicenter.bg/article/Prof--Dimitar-Ivanov--Evrika--Zaradi-slabo-liderstvo-darzhavnostta-e-v-upadak-/161906/11/0", "text": "Едно изявление на министър-председателя Бойко Борисов пред извънредното заседание на парламента отключи разбирането за тежките сривове в различни системи на управление на обществения живот и на държавността като цяло: „За мене Влади Горанов е капацитет и аз слушам каквото каже”. А разбирането относно причините за разпадащата се българска държавност се корени в професионалната некомпетентност и личната неморалност на държавниците. През последните години в обществената лексика широко навлязоха думи с английско звучене и невинаги с ясно съдържание: лидер, мениджър, оператор и пр. Но когато те се отнасят към сферата на управлението на държавата и обществото, съдържанието им, а не звученето има значение. „Leader” – означава в превод на български език водач, вожд, предводител, „Manager” се превежда като управител, директор, операторът обаче си е обикновен изпълнител, експерт. Експертната компетентност се отнася до справяне със задачи в определена област: производство, продажби, счетоводство, транспорт, логистика, маркетинг, PR и пр. Без достатъчно висока експертна (изпълнителска) компетентност не е възможно да се притежава мениджърска и лидерска компетентност. Удобен пример за това е злощастната съдба на поредица министри на външните работи, на здравеопазването, на вътрешните работи и пр., които от неусвоено изпълнителско ниво „скачат” направо на лидерска позиция и управляват сложни системи.  Мениджърската компетентност е второто необходимо условие за лидерска компетентност. За да достигне състояние, в което може компетентно да влияе върху други хора, т. е. да упражнява компетентно лидерство, министърът трябва да е достатъчно добър като мениджър в определена функционална област. Тук удобен пример са финансовите министри на Борисов Симеон Дянков и Владислав Горанов, които вероятно притежават функционална, но очевидно нямат мениджърска компетентност. Лидерската компетентност, т. е. възможността да се влияе върху големи групи хора и върху обществото като единен социален организъм, е постижима едва след като другите две нива на компетентност – експертна и мениджърска, са изпълнени с достатъчно съдържание. Може би заради това министрите изглеждат неавторитетно, а човекът в сянка на ГЕРБ Цветан Цветанов, който има силна воля, висока работоспособност и мениджърска компетентност в партийното строителство, стърчи като Родоския колос между тях. В определени исторически периоди процесите, които протичат в политическия живот, са личностно доминирани до такава степен, че социологията и политологията, които имат за обект и предмет на изследване социалните процеси и групи, не могат да прилагат инструментариума си.   Очевидно в нашия случай – поради личностното доминиране на националния лидер Бойко Борисов в политическия процес – се налага необходимостта от включването на психологията и дори на патопсихологията, за да си обясним какво се случва с България и защо обществото се дезинтегрира катастрофално. Основна причина това да изглежда скандално е обстоятелството, че прилагането на психологически подходи при обяснението на лидерството на Борисов и ГЕРБ в днешния политически живот е базирано върху психоанализата, която според Зигмунд Фройд, Ерих Фром и пр. разглежда стремежа към вечно властване като „универсален принцип на компенсация”. В теорията за неврозите понятието „компенсация” се използва в смисъл, че хора, които усещат, че са недостатъчно способни в определени области, се стремят към свръхкомпенсация в други области. И когато не могат да я постигнат, в тях се поражда и трайно насажда усещане за непълноценност и малоценност под формата на комплекс.  . Фрустрацията не е нещо друго, освен общо чувство за неудовлетвореност. Именно в зоната на „компенсаторния механизъм - комплекса – фрустрацията” психолозите на лидерството търсят вътрешната мотивация за добиване на власт като източник на екзистенциално удовлетворение. И това се отнася не само до Борисов, а и до Станишев, Иван Костов, както и до тези, които се стремят да седнат на техния трон. От тази деструктивна последователност на състояния се извежда логическият извод, че ако стремежът към властта е основната психическа черта на такива лидери, тя е по-скоро тяхна психопатологическа черта.  Разбира се, могат да се различават определени степени в болезненото властолюбие (зависи от личните ценности и дълбочината на травмиране), но коренът му си остава психопатологичен, т. е. налудничав, макар и не в клиничния смисъл, при повечето негови проявления. Очевидно е при тази трактовка, че стремежът към властта при днешния политически елит - министри, депутати и партийни лидери - е средство за компенсация на липсващата им компетентност на експертно и мениджърско равнище и е използван от тези индивиди за преодоляване на реални психически и интелектуални недостатъци и дефицити.  Често се казва, но трудно се разбира, че лидерството е преди всичко формиране и управление на ефективна ценностна система, че е процес, а не свойство на един или друг човек.  Още Русо прави разграничение между „обща воля” и „воля на всички”. Да се удовлетворяват и двете, е невъзможно, даването на такива обещания е популизъм, който е противопоказен за лидерската ценностна система.   Изследователи структурират екзистенциално-ценностната система на нормалния човек на три социално-психически нива: индивид, личност и лидер. На всяко от тях поставят определени ценности, като тези от по-горното ниво включват в себе си тези от по-ниското равнище.  Изводът е, че е невъзможно (както при „пирамидата на компетентността”) да се формира и управлява лидерска система от ценности и добродетели, ако не е завършено развитието на равнище „индивид” и „личност”. За да прикрива тези празноти, псевдолидерът ще се опитва, по описания по-горе механизъм, да компенсира липсата на базисни общочовешки ценности; неуспешната компенсация ще поражда комплекс, а той от своя страна – фрустрация.   А оттам разстоянието до отблъскването и потискането на компетентните и моралните личности и обграждането на „вожда” с техни антиподи е една крачка. Път, който досегашните демократични „лидери” леко и бързо изминаваха.  Дано Бойко Борисов, който е поредният министър-председател с претенция за всепризнат национален лидер за 30-годишния период на демократичен преход, е в състояние да си даде, макар и закъсняла, сметка за този процес и да направи усилия ако не да спре, поне да забави разпада на държавността. Докато на неговото и на екипа му място дойдат по-компетентни и по-морални лидери. Ако въобще българското общество все още е в състояние да ги излъчи.  ", "date": "2018.08.22", "title": "Проф. Димитър Иванов: Еврика!? Заради слабо лидерство държавността е в упадък!"}
{"url": "http://epicenter.bg/article/NKIZ-shte-si-partnira-s-Obshtina-Stara-Zagora-v-proekta--Industrialna-zona-Zagore-/161841/4/0", "text": "„Национална компания индустриални зони“ ЕАД ще бъде партньор на Община Стара Загора по реализацията на проекта „Индустриална зона Загоре“ ЕАД.   Преди около месец Община Стара Загора регистрира общинско дружество и покани НКИЗ да стане акционер в него. В момента националната компания се очаква да получи съгласие от принципала си, Министерството на икономиката, да се включи в проекта.   Целта на партньорството на НКИЗ с Община Стара Загора са съвместните действия за привличане на инвеститори и развитие на зона „Загоре“. „Индустриална зона Загоре“ ЕАД, в което са апортирани три имота, ще има капитал в размер на близо 10 милиона лева.   Общината е отредила за развитие на индустриална зона терен от 115 дка, разположен в кв. „Зора“ на Стара Загора. Имотите се намират в близост до пътя Стара Загора – Бургас, на 10 километра от магистрала „Тракия“.   Теренът е равнинен, разположен е в урбанизирана територия и е подходящ за изграждане на индустриален парк. В близост до него минават линии на градския транспорт, а до границата на парцела има ток, вода, газ, канализация.   Причина за старта на новия проект на НКИЗ в Стара Загора за реализирането на индустриална зона съвместно с общината е засиленият инвестиционен интерес към града. Решението за създаване на акционерно дружество за изграждане на модерен индустриален парк беше подкрепено единодушно от Общинския съвет в Стара Загора.", "date": "2018.08.22", "title": "НКИЗ ще си партнира с Община Стара Загора в проекта „Индустриална зона Загоре“"}
{"url": "http://epicenter.bg/article/50-mln--evro-mozhe-da-plati--Olimpik--na-uzhilenite-/161850/4/0", "text": "На ужилените клиенти на „Олимпик” в България, които ще трябва да подадат искове за възстановяване на суми за предсрочно прекратените си застрахователни договори, ще бъдат осигурени условия за адекватно съдебно представяне в Никозия, увери временният ликвидатор на компанията Павлос Накузи, съобщи БНР.    Това включва частта от застрахователните премии, които трябва да бъдат възстановени, както и покриване на искове за злополуки, настъпили преди прекратяването на договорите от 18 август.   , увери временният ликвидатор на компанията Павлос Накузи.   \"Като част от ликвидационната процедура, когато тя започне,   Тъй като нормално той ще бъде на гръцки език, ние ще намерим начин той да бъде и на български език също\", разясни Павлос Накузи.    Трансгранични споразумения регламентират задълженията на Гаранционния фонд към притежателите на полици в други страни и кипърската структура е подписала такова споразумение със своя български партньор, посочиха от фонда.", "date": "2018.08.22", "title": "50 млн. евро може да плати „Олимпик“ на ужилените?"}
{"url": "http://epicenter.bg/article/Yurist--Krizata-na-doverie-kam-Targovskiya-registar-e-ogromna-/161851/4/0", "text": "Кризата на доверие към Търговския регистър е огромна. Това обясни в интервю за предаването \"Преди всички\" по програма \"Хоризонт\" на БНР авторът на проекта за Търговския регистър юристът Николай Янев:  \"Вредите от нефункционирането на Търговския регистър са неизмерими. Всяка фирма, която има свой профил в Търговския регистър в момента търпи вреди, които са конкретни и различни за всяка една компания. Това са кредитори, които не могат да предявят вземанията си от търговци, обявени в несъстоятелност. Това са търговци, които не могат да тръгнат към ликвидация. Това са бизнес партньори, които не могат да разберат с кого да преговарят и с кого да сключват договори. Това са дружества, които имат единствен вписан управител, който е починал или когото искат да освободят от тази длъжност, но не могат да впишат тази промяна в Търговския регистър.  Още когато започна реформата в Търговския регистър беше ясно, че политиците, с много малко изключения, имат бегла представа какво представлява Търговския регистър. Функцията на Търговския регистър е да даде публичност 24 часа в седмицата на всички участници в пазара за обстоятелства и документи, които са от ключово значение за функционирането на пазарната икономика. Самата идея Търговският регистър да не функционира дни или седмици наред, както е в момента, е немислима в нито една пазарна икономика\".  ", "date": "2018.08.22", "title": "Юрист: Кризата на доверие към Търговския регистър е огромна "}
{"url": "http://epicenter.bg/article/KFN--Agayn-ne-ni-predupredi-za--Olimpik--vze-si-otpuska-v-razgara-na-krizata/161861/4/0", "text": "Комисията за финансов надзор  (КФН) излезе  с безпрецедентно остро становище по повод на изявленията на досегашния си зам.-председател Ралица Агайн, че тя е предупредила ведомството за рисковете от фалит на  застрахователя „ Олимпик“.   От регулатора обвиняват Агайн, че решила да излезе в отпуска точно в разгара на кризата с Олимпик - от 1 до 15 август. От КФН твърдят също така и че до този момент въобще не разполагат с доклада, който Ралица Агайн-Гури представи вчера в Народното събрание. „Голяма част от изнесените пред народните представители факти бяха абсолютно нови и непознати до този момент и за нас, твърдят от ведомството“, управлявано от Карина Караиванова – Ганозова.       Изненадани сме от изявленията на г-жа Ралица Агайн-Гури пред медиите днес, 22.8.2018 г., в които се отправят внушения спрямо председателя и членовете на Комисията за финансов надзор /КФН/. В тази връзка КФН заявява следното: Не са били внасяни каквито и да е писмени сигнали, представляващи анализ и предупреждения за възможните рискове, свързани със ситуацията около ЗК „Олимпик“ - Кипър. Като заместник-председател на КФН, ръководещ управление „Застрахователен надзор“, Ралица Агайн-Гури никога и по никакъв начин не е предупреждавала останалите членове на КФН и/или председателя на комисията за евентуални рискове относно фалита на ЗК „Олимпик“ - Кипър. Не беше предоставен анализ и оценка за възможните неблагоприятни последствия от фалита на кипърската компания. Вариант с фактология относно ЗК „Олимпик“ - Кипър беше качен в деловодната система на КФН едва в петък, 17.8.2018 г. КФН до този момент въобще не разполага с доклада, който Ралица Агайн-Гури представи в Народното събрание. Голяма част от изнесените пред народните представители факти бяха абсолютно нови и непознати до този момент и за нас.   Съгласно поправките в Закона за КФН, които са в сила от началото на годината, заместник-председателите на комисията имат пълна независимост в ресорите, за които носят отговорност, а решенията се взимат колективно, като председателят е „пръв между равни“. Недоумяваме за каква липса на комуникационна стратегия и грижа за потребителите говори г-жа Агайн, след като в разгара на кризата от 1-ви до 15-ти август 2018 година тя беше в платен годишен отпуск и практически доста далеч от обстановката, в която работеше КФН.   Правим това изявление с цел да се запази репутацията на Комисията за финансов надзор като институция. Отговор на въпроса за отговорността или липсата на такава относно предприети действия или допуснати бездействия по повод прекратяване на дейността на клона на ЗК „Олимпик“ в България очакваме да бъде получен от назначената от прокуратурата проверка на заместник-председателя, ръководещ управление Застрахователен надзор на КФН, и на самото управление.   На управление Застрахователен надзор е възложено да извърши детайлен анализ на рисковете в сектора, за който отговаря.   Комисията за финансов надзор уверява засегнатите клиенти на ЗК „Олимпик“, че ще положи всички усилия в рамките на предоставените й от закона правомощия да защити техните интереси и да ги информира своевременно относно правата им и процедурите за защита на тези права.“", "date": "2018.08.22", "title": "КФН: Агайн не ни предупреди за „Олимпик“, взе си отпуска в разгара на кризата"}
{"url": "http://epicenter.bg/article/Kitay-prekrati-vnosa-na-neft-ot-SASht--orientira-se-kam-Iran-/161862/4/0", "text": "Китайските компании прекратиха през август вноса на нефт от САЩ в очакване на новите 25-процентни мита, съобщава Eadaily. Освен това онези компании, които купуват ирански нефт, вече използват танкерите на иранската National Iranian Tanker Co (NITC). По този начин китайците се опитват да осигурят безпроблемни доставки на нефт на фона на въведените американски санкции срещу Техеран.  По-рано Пекин обеща на Вашингтон да не увеличава количествата закупен нефт от Иран, но отказа да ги прекрати напълно. През ноември пък влиза в сила забраната в САЩ да се купува нефт от Иран и много страни, например Южна Корея, започнаха да съкращават значително доставките на \"черно злато\" от ислямската република.  Както съобщават източници на Ройтерс, китайската компания Zhuhai Zhenrong Corp and Sinopec Group вече използва танкерите на Националната иранска нефтена корпорация по дългосрочен договор. Zhuhai Zhenrong Corp and Sinopec Group е най-големият в Азия преработвател на петрол. Иран ще покрива всички загуби и рискове по доставките на нефт до Китай.  През юли всичките 17 танкера, доставили нефт в Китай, са били управлявани от иранската NITC. Те са доставили в Китай 23,8 млн барела нефт — с 4 млн барела повече от юни. Това означава, че на ден са доставяни 767 000 барела. През миналата година Китай е внасял от Иран средно по 623 000 барела на ден.  В същото време китайските компании през август са прекратили доставките на нефт от САЩ, като през юни вносът е бил около 300 000 барела дневно. И макар че Пекин засега отлага въвеждането на 25-процентно мито върху вноса на нефт от Америка, търговците се боят, че това е временна отсрочка. А прекратяването на доставките позволява на компаниите да избегнат ситуацията, когато митата бъдат наложени, а танкерите вече са на път.  Както отбелязва Ройтерс, китайските компании заместват вноса на нефт от САЩ с внос от Близкия изток, Западна Африка и Латинска Америка. При това най-големият доставчик на \"черно злато\" си остава Русия. По данни на митническата статистика през 2017 г Русия е внесла в Китай почти 60 млн тона нефт — малко повече от 14% от общия внос.  Експерти смятат, че налагането на мита върху вноса на американски нефт е напълно реално, тъй като Китай няма да пострада от прекратяване на доставките. Те са достатъчно диверсифицирани и голям дял от вноса се пада на стради като Саудитска Арабия, Ирак, Ангола и др.    ", "date": "2018.08.22", "title": "Китай прекрати вноса на нефт от САЩ, ориентира се към Иран "}
{"url": "http://epicenter.bg/article/API-iska-da-remontira-viaduktite-na-vseki-8-10-godini-/161871/4/0", "text": "В нормите за пътно поддържане трябва да бъдат извършвани ремонти на около 8 и 10 години на съоръжения като това на \"Витиня\". Това заяви председателят на Управителния съвет на Агенция \"Пътна инфраструктура\" (АПИ) инж. Светослав Глосов пред журналисти по време на инспекция на ремонта на тунел \"Витиня\", предаде Агенция \"Фокус\".  Той изтъкна, че от създаването на Пътната агенция секторът винаги е бил недофинансиран.  \"Надявам се, че през следващите години това ще бъде отрегулирано с въвеждането на тол системата\", добави Глосов.  По думите му средствата от винетките са недостатъчни за пътно поддържане и за ново строителство.  \"Намираме се на виадукта пред тунел \"Витиня\", ляво платно в посока София. Това е съоръжение, което е построено преди 40 години\", каза той и уточни, че гредите на съоръжението са от 1981 г. - 1982 г.  \"Това е по надписите на монтираните греди. От тези години до момента на този виадукт не са правени никакви ремотни дейности. Правено е преди малко повече от година обследване на виадукта и миналата година е ремонтирано дясно платно. В момента се работи по укрепването на греда от съоръжението на \"Витиня\", за да бъде демонтирана\", каза инж. Глосов. Той уточни, че ако не бъде укрепена, тя не може да бъде демонтирана. \"Произвежда се нова греда\", заяви още инж. Глосов.  Той уточни, че ще започнат ремонти на три съоръжения на автомагистрала \"Тракия\" и на две на \"Хемус\". Глосов добави, че има план за действие за ремонта на 17 моста, които са в лошо състояние.  \"На магистрала \"Хемус\" се ремонтират три мостови съоръжения, предстои ремонт на още две през следващите месеци. По автомагистрала \"Тракия\" предстои да започне започне ремонтът на две от съоръженията. Две се ремонтират. Може би малко по-късно и още едно\", каза инж. Глосов.  Той уточни, че мостовите съоръжения на територията на цялата страна са над 200.  \"За всеки един мост има изготвена спецификация на база на обследване какво трябва да бъде направено\", каза той и уточни, че АПИ работи повече от година по ремонта на мостовите съоръжения. Според него в следващите две-три години трябва да бъдат ремонтирани съоръженията по автомагистралите и второкласните пътища.  По думите му за ремонта на тези съоръжения само по автомагистралите са необходими над 130 млн. лв.  На въпрос къде са пробойните на виадуктите, инж. Глосов поясни, че става въпрос за пропуски още от самото изпълнение преди повече от 30 години и липсата на поддръжка.  ", "date": "2018.08.22", "title": "АПИ иска да ремонтира виадуктите на всеки 8-10 години "}
{"url": "http://epicenter.bg/article/Pravitelstvoto-prie-plan-za-deystvie-za-chakalnyata-kam-evrozonata/161876/4/0", "text": "Правителството одобри план за действие за присъединяване на България към чакалнята на еврозоната и банковия съюз.    Европейската комисия наблюдава как България се справя със съдебната реформа, с борбата с корупцията, качеството на работата на институциите и финансовия сектор.   На 29 юни 2018 г. министърът на финансите и управителят на БНБ изпратиха официалното писмо за намеренията на страната ни да се присъедини към Валутния механизъм II (ERM II) и към Банковия съюз до юли 2019 г.  , припомня Нова телевизия.    засилване на рамката на надзора в банковия сектор чрез тясно сътрудничество с Европейската централна банка и предприемане на необходимата подготовка в съответствие със съществуващите процедури, чрез извършване на редица промени в националното законодателство, въвеждане до края на 2018 г. на по-строги изисквания към получателите на кредити от банки, а също и засилване на надзора над пенсионните фондове и застрахователните дружества.   Сред ангажиментите, които България е поела, са подобряване на рамката за несъстоятелността, засилване на борбата срещу изпирането на пари, модернизиране на управлението на държавните предприятия и др.   Целта е плавен преход към ERM II и към банковия съюз до юли 2019 г. и въвеждане на еврото.  ", "date": "2018.08.22", "title": "Правителството прие план за действие за чакалнята към еврозоната"}
{"url": "http://epicenter.bg/article/Prof--Hristina-Vucheva--Tryabva-da-uvelichim-finansovata-si-gramotnost/161897/4/0", "text": "\"Народното събрание можеше да задължи някоя структура, дори това да не е конкретно Комисията за финансов надзор, да организира общо юридическо представителство пред кипърските власти на ощетените от фалита на застрахователната компания „Олимпик“. Това мнение изрази в предаването „12+3“ на БНР икономистът проф. Христина Вучева, като визира сключилите застраховки „Гражданска отговорност“, които сега остават без такава и трябва поотделно да търсят правата си в Кипър. За онези, които вече имат настъпило застрахователно събитие тя припомни, че обезщетенията ще дойдат от българския Гаранционен фонд, който впоследствие ще урежда отношенията си с кипърския.   \"Тази дейност - застраховането, е твърде специфична, твърде сложна, наистина пазарна и там се въртят много пари, много интереси. Както разбрахме вчера за първи път (бяха казани две думи в експозето на г-жа Агайн), Комисията (КФН) и конкретно нейното управление е било разследвано от специалните ни служби и в случаите, в които то е взело мерки срещу някои застрахователи. Не се каза кои са, няма и да ни кажат сигурно, но това, за мен поне, обяснява много неща\", коментира Вучева.   Според Христина Вучева трябва да се работи за увеличаване на финансовата грамотност на хората, включително от ученическа възраст:   \"Всяка наша стъпка е свързана с пари и трябва да мислим. Да не говорим за тези неща, които чуваме - хвърляне на пари през балкони - чудесна хранителна среда за ниско интелигентни разбойници, които живеят чудесно в нашите условия. Трябва най-после да си стъпим на краката и да разберем, че живеем в много труден свят\".", "date": "2018.08.22", "title": "Проф. Христина Вучева: В застраховането се въртят много пари и интереси"}
{"url": "http://epicenter.bg/article/Autopsiyata--Zahvarlenoto-na-smetishte-bebe-e-pochinalo-zaradi-lipsa-na-grizha/161853/3/0", "text": "  Мъртвото бебе, което бе намерено на сметището край хасковското село Гарваново е живяло само 6 часа. Това е установила аутопсията. Резултатът бе съобщен от съдебния лекар Христо Еленски, предаде  Dariknews.   Медикът е заключил, че смъртта на детето е вследствие на необгрижване.   Към този момент все още не може да се каже категорично дали раждането е извършено в домашни условия, както бе лансирано неофициално вчера.   Според експертизата, пъпната връв на бебето е прекъсната, но не се знае дали е прерязана, защото трупчето е започнало да се разлага.   Полицейски източници на Дарик заявиха, че до момента няма заподозрени. Няма постъпили и сигнали.   От полицията отново апелират, ако някой може да помогне на разследващите с информация да сигнализира на тел. 112.  ", "date": "2018.08.22", "title": "Аутопсията: Захвърленото на сметище бебе е живяло само 6 часа"}
{"url": "http://epicenter.bg/article/Zaplashiha-s-bomba-ruskoto-posolstvo-v-Sofiya/161865/3/0", "text": "Получен е сигнал за бомба до посолството на Русия. Това съобщиха от СДВР, предаде агенция „Фокус“.   Сигналът е подаден малко след 11.00 часа. Към момента са предприети действия за претърсване на мястото.   Проверката вътре се извършва от служители на посолството, а районът около него се обхожда от служители на СДВР.  ", "date": "2018.08.22", "title": "Заплашиха с бомба руското посолство в София"}
{"url": "http://epicenter.bg/article/Vnuk-prebi-baba-si-smart/161882/3/0", "text": "Полицията в Русе разследва сигнал за убийство. Задържан е внукът на жертвата. В ОДМВР - Русе е подаден сигнал от УМБАЛ \"Канев\", че в болницата е починала 82-годишна жена от с. Голямо Враново, като при извършена аутопсия е установено, че са й нанесени удари върху лицето и тялото, има травми в областта на главата и други наранявания.   За изясняване на случая са предприети незабавни действия от полицията в града. В хода на провежданите оперативно-издирвателни мероприятия криминалистите са изяснили, че травмите са били причинени на 17-18 август от 34-годишен мъж, внук на жертвата. На 18 август той сам е подал сигнал на тел. 112 за влошеното здравословно състояние на баба си. Тогава с линейка тя е била транспортирана до спешното отделение на русенската болница, но същия ден е починала в медицинското заведение.   На адреса в с. Голямо Враново е извършен оглед от полицията. По случая е образувано досъдебно производство. Мъжът е задържан от криминалистите, повдигнато му е обвинение от разследващ полицай, а с постановление на прокуратурата е задържан в следствения арест до 72 часа. Работата по случая продължава.", "date": "2018.08.22", "title": "Внук преби баба си до смърт"}
{"url": "http://epicenter.bg/article/Ne-e-namerena-bomba-na-teritoriyata-na-ruskoto-posolstvoto/161883/3/0", "text": "Не е установено наличие на бомба на територията на посолството на Русия в София. Това каза пресаташето на руското посолство в София Анастасия Кабанова, предаде агенция „Фокус“.   „Проверките приключиха. Вече резултатите и по-нататъшната работа са в ръцете на полицията. Самата работа в посолството не се е прекъсвала и продължава и към момента. В посолството не беше открито нищо съмнително и като цяло се смята, че съобщението беше фалшиво“, допълни тя.", "date": "2018.08.22", "title": "Не е намерена бомба на територията на руското посолството"}
{"url": "http://epicenter.bg/article/Pri-spetsaktsiya-razkriha-kanal-za-trafik-na-migranti-v-Iskarskoto-defile/161890/3/0", "text": "Канал за незаконен трафик на нелегални мигранти е неутрализиран при операция на Главната дирекция „Национална полиция“ и РУ-Своге при ОДМВР-София, проведено под наблюдението на прокуратурата. В хода й са установени 26 незаконни мигранти. Това съобщиха от пресцентъра на МВР.   Задържани са трима мъже – двама българи и чужденец с хуманитарен статут- по първоначални данни съпричастни към престъпната дейност.   Операцията е проведена на 20 август на територията на РУ-Своге, след получени данни за планиран незаконен трафик на нелегално влезли в страната ни мигранти и транспортирането им от адрес в Искърското дефиле до западната ни граница.   След проведеното разследване е изяснено, че намерението е превозването да се извършва с микробус, а лек автомобил да служи за отцепка.    В резултата на планираните действия чужденците и тримата каналджии са задържани в момент на тръгването им. В буса са установени 8 мигранти - по техни данни иракчани от кюрдски произход.   В хода на операцията във вила, която е служила за настаняване и престой на мигранти, преди последващото им отвеждане към граничните райони, са установени още 18 иракчани от кюрдски произход, сред които е имало и две семейства с 5 малолетни деца.   По случая е образувано досъдебно производство по чл. 281 от НК. Тримата каналджии – на 48 г., 34 и 26 г. за задържани и с прокурорско постановление им е наложена временна мярка за задържане за срок до 72 часа. Предстои внасянето на искане в съда те да бъдат задържани за постоянно в ареста.", "date": "2018.08.22", "title": "При спецакция разкриха канал за трафик на мигранти в Искърското дефиле"}
{"url": "http://epicenter.bg/article/Prokuraturata-vnese-obvinitelen-akt-sreshtu-Desislava-Ivancheva--Bilyana-Hristova-i-Petko-Dyulgerov-/161901/3/0", "text": "Днес в Специализирания наказателен съд е внесен обвинителен акт с подсъдими Десислава Иванчева, Биляна Христова и Петко Дюлгеров за престъпление по чл.302а, вр. чл.302, т.1 и т.2, вр. чл.301, ал.1, пр. І и ІІ от НК. Това съобщиха от пресцентъра на Специализирания наказателен съд.  Делото е разпределено на ХІV състав с председател съдия Иво Хинов, пояснява Агенция \"Фокус\".   ", "date": "2018.08.22", "title": "Прокуратурата внесе обвинителен акт срещу Десислава Иванчева, Биляна Христова и Петко Дюлгеров "}
{"url": "http://epicenter.bg/article/Ot-chetvartak--KAT-otnema-knizhki-za-grazhdanska-samo-v--Olimpik-/161911/3/0", "text": "МВР преустановява гратисния период за налагане на глоби на водачи, без валидна задължителна застраховка „Гражданска отговорност“, съобщиха от пресцентъра на силовото ведомство.   Министерството даде толеранс на водачите с „Гражданска отговорност” във фалиралата компания „Олимпик”, като през това време те трябваше да сключат нови полици с други застрахователи. Не беше ясно обаче колко време ще продължи гратисният период.   Граждани протестираха срещу изненадалото ги отнемане на лиценза на „Олимпик”, което направи 200 000 коли нередовни насред туристическия сезон и точно след рязко поскъпване на гражданската отговорност при останалите играчи на пазара. Според недоволните надзорът не е реагирал навреме и сега държавата трябва да поеме отговорност за останалите без застраховка.   Някои даже обявиха, че именно заради това ще продължат да карат с гражданската от „Олимпик”, макар официално вече тя да е невалидна, уточнява БТВ.   Според Закона за движение по пътищата при подобно нарушение книжката се отнема, а колата се спира от движение до плащането на застраховка.", "date": "2018.08.22", "title": "От четвъртък: КАТ отнема книжки за гражданска само в „Олимпик”"}
{"url": "http://epicenter.bg/article/Balgariya-otpuska-539-060-leva-za-mezhdunarodna-pomosht-/161870/2/0", "text": "България предоставя 539 060 лева по линия на официалната помощ за развитие към международни организации. Това решиха министрите на заседанието си днес, съобщи правителствената информационна служба.  Средствата ще бъдат разпределени на следните организации:  - 24 077 лева на Върховния комисариат на Организацията на обединените нации (ООН) за бежанците.  - 136 908 лева на Агенцията на ООН за подпомагане на палестинските бежанци.  - 42 375 лева на Службата на Върховния комисар по правата на човека.  - 32 102 лева на Централния фонд на ООН за реакции при спешни ситуации.  - 80 255 лева на Доверителния фонд, подпомагащ посредническата дейност на Департамента на ООН по политически въпроси.  - 3371 лева на Доброволния доверителен фонд за изпълнение на Договора за търговия с оръжие.  - 3371 лева на Звеното за подпомагане на изпълнението на Отавската конвенция за противопехотни мини.  - 1460 лева на Звеното за подпомагане на изпълнението на Конвенцията за касетъчни боеприпаси.  - 195 583 лева на Европейския фонд за демокрация.  - 19 558 лева на Плана за действие на Съвета на Европа за Република Молдова.  От началото на годината България е предоставила официална помощ за развитие в общ размер на 4,1 млн. лв.  ", "date": "2018.08.22", "title": "България отпуска 539 060 лева за международна помощ "}
{"url": "http://epicenter.bg/article/Atanas-Zapryanov--Ekipazhat-na-voenniya--Kugar--e-reagiral-pravilno/161878/2/0", "text": "„Екипажът е изпълнявал тренировъчна задача по авиомедицинска евакуация, която изисква да се лети на пределно ниски височини. Ятото птици е внезапно явление и събитие. Според мен те са реагирали правилно, за да избегнат по-лошото – птиците да засегнат двигателите, което би довело до по-тежка ситуация”.   Това обяви пред bTV зам.-министърът на отбраната Атанас Запрянов по повод инцидента с военния хеликоптер, който вчера скъса електропровод край Стамболийски и остави част от града за няколко часа без ток и вода.   По думите на Запрянов правилно е било и решението на екипажа след удара в електропровода веднага да се предприеме кацане, за да се види състоянието на машината.   „Вероятно е можело да долетят до базата, но професионално са решили да извършат аварийно кацане, което позволява машанита да бъде сертифицирана и огледана, и вертолета да се прибере в база Крумово. Мисля че са действали професионално и мерките, които се предприемат са правилни”, коментира зам.-министърът.   На въпрос налага ли се преосмисляне на задачите с оглед на трудността и недостатъчния нальот, който имат Запрянов отговори: „Поставил съм задача на командира на ВВС ген. Стойков да преценят точно учебните планове, да се прегледа подготовката и да се надгражда подготовката на летците, да се степенуват задачите в учебните планове, които изпълняваме и да повишаваме летателните часове”.   Той обяви, че в момента 12 вертолета „Кугър” са основната транспортна единица с мирновременни и военновременни задачи.  ", "date": "2018.08.22", "title": "Атанас Запрянов: Екипажът на военния „Кугър” е реагирал правилно"}
{"url": "http://epicenter.bg/article/Prezidentat-shte-udostoi-poslanika-na-Republika-Sudan-s-orden--Madarski-konnik-quot--parva-stepen/161881/2/0", "text": "На 23 август от 15.30 часа на церемония в Гербовата зала на „Дондуков“ 2 президентът Румен Радев ще удостои с орден \"Мадарски конник\" първа степен посланика на Република Судан Илхам Ахмед. Това съобщиха от прессекретариата на държавния глава.   Дипломатът ще получи висшето държавно отличие за нейните заслуги за развитието на двустранните отношения между България и Република Судан.", "date": "2018.08.22", "title": "Президентът ще удостои посланика на Република Судан с орден „Мадарски конник\" първа степен"}
{"url": "http://epicenter.bg/article/Fandakova--Ochakvam-do-5-septemvri-da-pusnem-krastovishteto-na-bul-Rakovski--i-ul---Graf-Ignatiev-/161885/2/0", "text": "Очаквам най-късно до 5 септември да бъде отворено за движение кръстовището на бул. „Раковски“ и ул. „Граф Игнатиев“. Това каза по време на проверката си на строителния обект столичният кмет Йорданка Фандъкова, съобщиха от пресцентъра на Столична община.   В проверката взе участие и зам.-кметът Евгени Крусев. Кметът Фандъкова отново подчерта, че държи да се работи качествено и да се спазват сроковете.   Техническият ръководител Гигов увери столичния кмет, че  Ежедневно се работи по цялата дължина на обекта, като общо 110 човека изпълняват различни задачи по реконструкцията на „Граф Игнатиев“ с площадите „Славейков“ и „Гарибалди“, ул. „Солунска“ и градината пред „Свети Седмочисленици“, каза Гигов.     В момента се полага асфалт на кръстовището на ул. „Раковски“ и ул. „Граф Игнатиев“.  , като се изграждат нови инженерни връзки, а бронзовата чаша на фонтана е предадена в специализирано ателие за реставрация .   „При подходящи атмосферни условия очаквам към края на октомври да бъде напълно изградено трамвайното трасе и да се възстанови движението на трамваите“, каза кметът Фандъкова. След това ще продължи работата по изграждането на пешеходната зона. До 15 септември трябва да бъде напълно завършена ул. „Солунска“, а до края на октомври да бъдат завършени строителните дейности в градината на „Свети седмочисленици“.   Кметът Фандъкова се срещна на обекта и със студенти трети курс от Университета по архитектура, строителство и геодезия, които са на стаж във фирмата изпълнител.  ", "date": "2018.08.22", "title": "Фандъкова: До 5 септември ще пуснем кръстовището на бул.„Раковски“ и ул. „Граф Игнатиев“"}
{"url": "http://epicenter.bg/article/BSP-v-Gotse-Delchev--Garmen-i-Hadzhidimovo-sa-kategorichno-protiv-priemaneto-na-bokluk-ot-Blagoevgrad/161891/2/0", "text": "Общинските съвети на БСП в Гоце Делчев, Гърмен и Хаджидимово се обявяват категорично против част от боклука на Благоевград да бъде депониран на Регионалното депо за неопасни отпадъци, което обслужва три общини. „За нас е напълно непонятно, как е възможно подобни решения да се взимат еднолично, без да се иска мнението на засегнатите страни, без да се чуе становището на местната общност. Не разбираме и какви са мотивите за подобно предложение – защо е избрано точно депото в Гоце Делчев, което обслужва район с близо 60 000 души население?“ Това попитаха в декларация социалистите. Те заявяват, че е непълно необосновано да се намери някакво временно решение за боклука на Благоевград, като за сметка на това се създаде огромен проблем на три други общини – при това с много по-малки финансови възможности и бюджети.   „Всеки човек може да си даде сметка, какво означава, ако в Регионалното депо в Гоце Делчев, което и без това е с почти изчерпан капацитет, се депонират допълнителни количества отпадъци. Животът му ще бъде съкратен най-малко със седем месеца и много скоро нашите три общини могат да се окажат в подобна позиция – да търсят къде да депонират своите отпадъци“, подчертават от БСП. Според тях най-големият проблем ще бъде огромната финансова тежест за местното население - извозването на отпадъците до друго депо - най-близкото възможно, ще доведе до поскъпване на таксата за битови отпадъци поне 3 пъти. „За хората в тези бедни общини с висока безработица – особено Гърмен и Хаджидимово, подобно финансово бреме ще бъде непосилно“, категорични са социалистите. Те не разбират и коментара на кмета на община Благоевград, който смята, че решението на местните парламенти не е солидарно. „Солидарно с какво и с кого? За нас не са ясни мотивите, поради които се предлага точно в Гоцеделчевското депо да бъде извозван боклука на Благоевград. Защо това да не се прави в София – разстоянието е много по-близо, а освен това има и завод за преработка на отпадъците? Можем само да предполагаме, че има други мотиви за това – финансови и политически“, посочват още в декларацията.  „Категорични сме, че няма да допуснем в никакъв случай депонирането на част от отпадъка на Благоевград на Регионалното депо в Гоце Делчев. Призоваваме управляващите да проявят здрав разум, да се вслушат в мнението на местната власт и на населението в тези три общини и да не допускат създаването на допълнително напрежение, което може да ескалира в масови протести“, заявяват от БСП. „В случай, че волята на общинските ръководства и на хората не бъде зачетена, заявяваме категоричното си мнение, че ще отстояваме нашата позиция и правата ни с всички възможни законови средства“, категорични са социалистите. ", "date": "2018.08.22", "title": "БСП в Гоце Делчев, Гърмен и Хаджидимово са категорично против приемането на боклук от Благоевград"}
{"url": "http://epicenter.bg/article/Ralitsa-Agayn-pred-Epitsentar-bg--Oshte-na-10-may-informirah-Karaivanova-za-falita-na--Olimpik-/161892/2/0", "text": "„Няма да влизам в спор с бившите си колеги от Комисията за финансов надзор“. Така бившият вече зам.-председател на КФН Ралица Агайн коментира пред Епицентър.бг  , с което цялата вина за скандала с фалиралата застрахователна компания „Олимпик“ е прехвърлена върху нея.   „Не ми се иска да влизам в противоречия или спорове с бившите си колеги, които аз много ценя като професионалисти. Намирам тона в днешното прессъобщение на КФН за неподходящ“, каза още Ралица Агайн.   Тя опроверга настоящия председател на КФН Карина Караиванова, която твърди, че е научила за фалита на „Олимпик“ едва ли не на 17 август. „Кризата със застрахователната компания стана факт на 10 май. Още същия ден аз докладвах пред цялото ръкодоство на КФН включително и на Карина Караиванова“, категорична бе бившата зам.-шефка на регулатора.   Същият ден КФН обяви, че е била информирана за решението на Министерството на финансите на Кипър, с което е отнет лицензът на компанията и на същата е предоставен т.нар. \"специален лиценз\". От този момент на „Олимпик“ беше забранено да сключва нови застрахователни договори или да удължава срока или разширява покритието на съществуващите договори. На същата дата КФН издаде също принудителна административна мярка по отношение на клона на застрахователната компания в България да сключва нови договори, да разширява покритието или да удължава срока по действащите договори, както и да се разпорежда свободно с активите си у нас. Започналата процедура беше обжалвана по административен ред от страна на застрахователната компания, но очевидно неуспешно, за да се стигне до обявеното на 10 август назначаване на предварителен ликвидатор до назначаването на постоянен такъв от съда. Това решение беше официално обявено на 17 август, с което започналата през май процедура беше окончателно финализирана.   Ралица Агайн не чувства вина за скандала с „Олимпик“, тъй като през цялото време е информирала шефката си за случващото се. Тя все пак призна, че действително е била в отпуск през първата половина на месец август. „През цялото време следих за „Олимпик“. Във всеки момент съм била на разположение на Комисията“, каза тя.   За Ралица Агайн са несериозни писанията в определени медии, че не е имала достъп до класифицирана информация, както и че това е причината да не „прави проверки на застрахователни компании“.   На въпрос с какво ще се занимава оттук нататък, Агайн отговори: \"Още не съм мислила по този въпрос\".   Днес стана ясно, че ръководителят на финансовия надзор Карина Караиванова, която е един от най-скъпо платените служители на държавна служба, е била силно неинформирана за проблема с фалита на кипърския застраховател \"Олимпик\". До момента тя не е поела никаква отговорност по случая, за който отговаря органът, който тя ръководи. На  фона на политическия скандал, довел и до извънредно заседание на НС във вторник, пресцентърът на КФН излезе с изключително остро изявление, с което хвърля цялата отговорност по случая на Агайн, която единствена до момента пое отговорност като подаде оставка пред парламента.   От изявлението на КФН става ясно, че Караиванова и другите членове на комисията изобщо не са били информирани от Агайн за \"рисковете\" и \"възможните неблагоприятни последици\" от фалита на \"Олимпик\". Чак в петък, на 17 август, тоест около 3 м. след фалита на компанията комисарите били информирани за рисковете.   По подобен начин преди няколко години управителят на БНБ Иван Искров си \"изми ръцете\" и отказа да поеме отговорност за фалита на КТБ, като прехвърли вината изцяло върху подуправителя Цветан Гунев.   \"Не са били внасяни каквито и да е писмени сигнали, представляващи анализ и предупреждения за възможните рискове, свързани със ситуацията около ЗК \"Олимпик\" - Кипър. Като заместник-председател на КФН, ръководещ управление \"Застрахователен надзор\", Ралица Агайн-Гури никога и по никакъв начин не е предупреждавала останалите членове на КФН и/или председателя на комисията за евентуални рискове относно фалита на ЗК \"Олимпик\" - Кипър. Не беше предоставен анализ и оценка за възможните неблагоприятни последствия от фалита на кипърската компания\", се посочва още в изявлението си КФН.   От прессъобщението става ясно, че едва ли не в петък Караиванова е получила подробности по случая. \"Вариант с фактология относно ЗК \"Олимпик\" - Кипър беше качен в деловодната система на КФН едва в петък, 17.8.2018 г. КФН до този момент въобще не разполага с доклада, който Ралица Агайн-Гури представи в Народното събрание. Голяма част от изнесените пред народните представители факти бяха абсолютно нови и непознати до този момент и за нас\", твърди един от двата най-скъпо платени регулатора в държавата, на който се разчита да пази националната сигурност на България в сферата на небанковия финансов сектор.", "date": "2018.08.22", "title": "Ралица Агайн пред Епицентър.бг: Още на 10 май информирах Караиванова за фалита на „Олимпик“"}
{"url": "http://epicenter.bg/article/Kaloyan-Metodiev--Balgariya-ne-e-v-krak-s-vremeto-i-ne-se-pozitsionira-dobre-v-globalnata-kartina/161894/2/0", "text": "Либералният модел, който господстваше досега, отстъпва място на нова политическа динамика в световен мащаб. Това каза политологът доц. Калоян Методиев в предаването \"12+3\" на БНР. Динамиката в политическия живот е свързана с пренебрегване на идеологическите съображения в името на по-прагматична цел. Така например отношенията на САЩ с Германия са в една от най-ниските си точки, а между Германия и Русия се наблюдава известно сближаване, поясни Методиев.   \"Поне засега светът свърши с този либерален демократичен интервенционализъм, където водещото беше налагането на определени ценности, които да маскират прагматизма. Сега вече имаме чист прагматизъм, което според мен е по-доброто, защото е по-изчистеното, по-ясното и няма това политически коректно говорене, което замъгляваше съзнанието на масите\" - смята още политологът.     Според Методиев, България не успява добре да се позиционира в глобалната картина. Срещата на премиера Бойко Борисов с руския президент Владимир Путин според Методиев \"свърши с хладнина\", а между Борисов и американския държавен глава Доналд Тръмп не се очакват скорошни срещи, което показва, че България не само не е сред значимите фактори на международната сцена, но и отсъства от масата на преговорите:   \"Нашето управление не дава сигнали, че може да заведе страната или я води в определена посока. Тук се занимаваме с поредния скандал на седмицата... България в момента е извън това европейско развитие, което наблюдаваме във Вишеград, в Австрия, в Бавария. България не е в крак с времето.\"   Австрия, която пое председателството на Съвета на ЕС след България, има много по-сериозни икономически и социални показатели. Тя традиционно има място на държава свързваща Изтока със Запада още от времето, когато е била империя. Австрия е показателна за този прагматичен подход при взимането на решения, защото има милиардни инвестиции в страната, които не само от държави като Германия, но и от Китай и Русия, смята още Методиев. Според него причината е, че \"Австрия има политически елити, политическа класа, която води страната в определена посока, формулира политики, докато в България това нещо е в абсолютна криза. Имаме едно кризисно управление, криза на идеите, криза на посоката, криза на визията. Занимаваме се със злободневни проблеми.\"     Методиев не смята, че България е адекватна на ситуацията в Европа. Според него спорът в чуждестранните медии е кой да не бъде на предпоследно място по положителни показатели в ЕС, защото на последното е България.   Инициативата за създаването на организации, която да обедини крайно десните и популистки партии на бившия идеолог на Доналд Тръмп - Стив Банън е показателна за новата динамична ситуация в Европа, допълни политологът. Методиев смята, че е напълно вероятно след европейските избори през май догодина, \"да се озовем в изцяло нова ситуация с нови играчи, с нова посока на ЕС и нова развитие. И Стив Банън е част от този процес. Накъде ще тръгне той, още не е ясно. Очевидно ще се търси консервативна работническа революция, цитирам Тръмп. Виждате ляво и дясно как се смесват. Ще се търси подобна революция, която вече започна и в Европа.\"  ", "date": "2018.08.22", "title": "Калоян Методиев: България не е в крак с времето и не се позиционира добре в глобалната картина"}
{"url": "http://epicenter.bg/article/Korneliya-Ninova--Izmiha-si-ratsete-s-Ralitsa-Agayn--Karaivanova-se-opitva-da-si-spasi-kozhata-/161903/2/0", "text": "„Спуснат е отнякъде човек, непрозрачно, необсъждано, не чухме да е имало конкурс или някаква процедура за избор. Посочен човек. Обществото не е информирано и то за един изключително важен сектор, където виждате какви проблеми могат да се случат и какъв професионализъм се изисква там.” Това коментира лидерът на БСП Корнелия Нинова на въпрос за новоназначения директор на Агенцията по вписванията Габриела Козарева.   „Не просто да дойдеш от Агенция за малки предприятия и да си въобразяваш, че може да управляваш система като Търговския регистър”, каза още лидерът на БСП. По думите й е нормално да има състезателно начало, да се явят професионалисти. „Дано не се окаже поредната калинка, която при следващ проблем ще изгори като бушон просто, за да да не поеме никой политическата отговорност”, коментира още Нинова.   По повод задочния спор от между отстранената зам.-председател на Комисията за финансов надзор Ралица Агайн и ръководството на КФН, Корнелия Нинова коментира, че Карина Караиванова „опитва да си спаси кожата”. Тя припомни, че БСП искат оставката на цялото ръководство на регулатора. Според тях отговорни за проблемите около фалиралото застрахователно дружество „Олимпик” са всички комисари в КФН. „Измиха си ръцете с Ралица Агайн, приехме оставката. И ние гласувахме за това, но сега се опитват да прехвърлят отговорност единствено и само върху нея, а не да поемат и своята, която е на цялата комисия”, заключи по темата Нинова.   По повод предложението на лидера на Атака Волен Сидеров да има анекс към договора за добросъседство между България и Македония, чрез който Скопие да се задължи да се въздържа от всякакви спекулации и опити да присвоява исторически личности или събития, Нинова отправи въпрос към него, къде е бил той и Обединени патриоти, когато Зоран Заев заяви, че Илинденско-Преображенското въстание е македонско? „Мълчаха, докато БСП не реагира. И тичаха след събитията. Сидеров преди да го прави това изказване, да си го внесе в правителството, в което участва, или поне в Обединение патриоти. Това мнение негово ли е, на Обединени патриоти ли е или на правителството на България”, попита още Нинова.   „Тези самосиндикални акции в опит да си върне загубеното доверие и рейтинг не изглеждат сериозни, поставени по този начин, иначе въпросите са много сериозни, но нека се стиковат помежду си и да видят дали правителството ще внася такъв анекс, защото ако парламентът трябва да гледа такъв анекс, то трябва да го внесе правителството”, отсече лидерът на БСП.   Тя припомни, че позицията на левицата е ясна. „Първи заявихме, че добросъсдските взаимоотношения на Балканите, мира който искаме на Балканите, развитието, което искаме в посока интеграция в Европа и европейско бъдеще за Македония, нашите приятелски отношения със Зоран Заев и моите лични приятелски с него, всичко това не може по никакъв начин да бъде за сметка на българската идентичност, българския национален интерес, на авторитета и името на България”, заключи Корнелия Нинова.", "date": "2018.08.22", "title": "Корнелия Нинова: Измиха си ръцете с Ралица Агайн, Караиванова се опитва да си спаси кожата!"}
{"url": "http://epicenter.bg/article/Korneliya-Ninova--Opredelen-protsent-balgarski-stoki-da-se-prodavat-v-golemite-targovski-verigi-/161907/2/0", "text": "„От няколко години провеждаме последователна политика за защита на българското производство. Това започна преди три години с промяна на Закона за търговските вериги. Уви, още стоят проблемите пред българските производители и неравностойното им положение на пазара, тяхната неконкурентноспособност спрямо големите, които налагат условия и им извиват ръцете. Обсъдихме мерките в защита на българското производство. В нашия законопроект предвиждаме определен процент български стоки да се продават в големите търговски вериги.” Това заяви лидерът на БСП Корнелия Нинова, след среща на ръководството на партията и парламентарната група с ръководството на Централния кооперативен съюз в София, съобщиха от пресцентъра на партията.  На нея те обсъдиха проекта на БСП „Визия за България”. Тя добави, че са обсъдени още проблемите свързани със сивата икономика.  „Кооперациите са изрядни. Те си плащат данъците, задължшенията и осигуровките. Обсъдихме и очаквания да влезе през септември Закон за социална и солидарна икономика. От ЦКС имат конкретни предложения за подобряване на закона”, каза Нинова и добави, че с тяхната експертиза ще бъдат направени промени между първо и второ четене на нормативния акт.  „Формата на кооперативна собственост, на търговия и социалните функции на кооперациите са модерната форма залегнала в Европа и света. За съжаление у нас тя не се развива и среща трудности. Готови сме да помогнем и да помолим за експертизата от ЦКС, за да ни помогнат в допълването на „Визия за България” в няколко направления – икономика, земеделие, социалната политика и др. Правим два работни екипа с тях, които ще работят по проекта. Поставили сме си срок до края на годината да проведем широки разговори с цялото общество”, каза още Корнелия Нинова.    „Един основните проблеми, който коментирахме днес, е подкрепата за българското производство. Това което е разработено във „Визия за България” мисля, че е добър подход, който ще начертае добрия път за развитие на българския бизнес за следващите няколко години.” Това заяви проф. Петър Стефанов председател на Централния кооперативен съюз. Той добави, че българският кооперативен бизнес модел не отстъпва по нищо на световния.  „Той е преодолял всичките сътресения във всичките икономически и политически форми.  ", "date": "2018.08.22", "title": "Корнелия Нинова: Определен процент български стоки да се продават в големите търговски вериги "}
{"url": "http://epicenter.bg/article/Krum-Zarkov--Kooperatsiite-tryabva-da-badat-podkrepyani-i-zakonodatelno/161908/2/0", "text": "„ Кооперациите са единствените, които стигат до места, където никой друг търговец не може да отиде. Те практически доставят хляба на хората там, където никой друг търговец не иска да отиде, защото просто не му излиза сметката. Те трябва да бъдат подкрепени в това начинание, ако трябва и законодателно.”    Това заяви на среща между ръководствата на БСП с Централния кооперативен съюз в София, зам.-председателят на ПГ на „БСП за България” Крум Зарков. Той бе помолен да коментира желанието на левицата да допринесе по-голям процент български стоки да се продават в големите търговски вериги.   „ Ние сме в непрекъснат диалогов режим с производителите, за да определим това, което е възможно и ще допринесе за стимулиране на повече пласиране на българската продукция на пазара, т.е. на по - добри условия, при които българските производители да участват на пазара.”      Зарков добави, че БСП се стреми да изработи решенията заедно с хората, които са на терен, които работят, които произвеждат. „В Кооперативния съюз членуват хора, които произвеждат блага и продукти, които се сблъскват с всички нередности на нашата система в момента - от сивата икономика, през злоупотребата с господстващо положение на конкуренти, до обезлюдяването на цели региони”, заключи той. ", "date": "2018.08.22", "title": "Крум Зарков: Кооперациите трябва да бъдат подкрепяни и законодателно"}
