{"url": "http://epicenter.bg/article/Pochina-Bozhidar-Danev/155434/2/0", "text": "Починал е изпълнителният председател на Българската стопанска камара Божидар Данев, съобщиха от организацията.   \"Българска стопанска камара – съюз на българския бизнес изгуби своя символ, човекът, който отдаде целия си живот, цялата си енергия, интелектуална и емоционална сила за изграждането на едно по-добро и по-справедливо общество. Страната ни изгуби един непримирим дух, мислещ, търсещ, виждащ напред, в бъдещето\", пишат от БСК.   Роден през 1939 г. в София, Данев е с образование от Техническия университет и специализация в Хановер в областта на кибернетиката и информационните технологии. Бил е част от управлението на ЦКС, Софийската фондова борса, Управителния съвет на БАН, \"Интерлийз\" и др.   Стажът му в БСК е почти 40 г., 25 от които - на ръководна позиция.", "date": "2018.05.28", "title": "Почина Божидар Данев"}
{"url": "http://epicenter.bg/article/Vezhdi-Rashidov-za-Svetlin-Rusev--Beshe-do-men-v-tezhkite-mi-momenti-kato-ministar/155362/2/0", "text": "Беше до мен в тежките ми моменти като министър, сподели в ефира на Нова телевизия председателят на парламентарната комисия по култура Вежди Рашидов за художника Светлин Русев, който почина преди дни. Рашидов разказа, че без експертизата на Светлин Русев не би могъл да отвори галерията Квадрат 500. Той е от тежката кавалерия в нашето изкуство, заяви председателят на комисията по култура.   Бившият министър на културата Вежди Рашидов разказа в ефира на Нова телевизия, че покойният велик български художник Светлин Русев е бил повече от приятел за него. \"Контактът ми със Светлин Русев бе много по-сложен, отколкото с други. Когато се запознахме аз бях много млад, а той беше председател на Съюза на художниците. Бях много вироглав, минах през много перипетии\", каза Рашидов.   Академик Светлин Русев почина на 84-годишна възраст. Русев е издъхнал на 26 май в 09:00 часа сутринта вследствие на масиран инфаркт.  Поклонението пред акад. Светлин Русев ще се състои на 30 май от 12 ч. в централното фоайе на Националната галерия - \"Квадрат 500\".   Бившият културен министър подчерта успехите на Русев при откриването на престижната галерия Квадрат 500. \"През последните 15 години той беше неотлъчно до мен, дори и по време на министерския пост. Той с опита си и познанията си беше много полезен. България, освен Ружа Маринска и Светлин Русев, нямаше кой да познава цялостната култура в периодика, автори, течения. Подреждането на Квадрат 500 легна изцяло върху гърба на Светлин Русев. Страхотна енергия, неуморим. Благодарение на него днес музеят е прекрасен и работи\", каза Рашидов.    По думите му, Русев е бил \"чудовищен човек\". \"Самият Русев в българската пластична култура - той е българският Еверест\", добави Рашидов.    Не бива да приемаме големият творец като опозиция на властта. За мнозина това е единственият начин да бъдат забелявани. Големият творец е опозиция на самия себе си. Какво означава да си опозиция на властта?! Сега е модерно да се плюе властта, не е модерно да се каже какво добро е направила мластта, посочи творецът.   \"За мен като че ли няма как да почине твореца. Изкуството е вечно. Той остави огромна дилема. Той е един от последните мохикани на тежката ни култура при цялата тази жълтения. Един от малкото, като тежката кавалерия, като двигател, си отиде. Чухме се два дни преди да почине. Бях Москва с българката опера. Последната му изложба бе в Международната академия на Русия. Помоли ме да съдействам да върна произведението му. Вчера щях да се обаждам да му кажа, че съм пристигнал, но лошата вест ни сполетя\", разкри още Рашидов.    Европредседателството бе успех, отбеляза още Рашидов. \"Безспорният успех, личен успех на Бойко Борисов, са Западните Балкани. Влизал съм четири пъти при папите. Ние тогава се дебнехме, кой ще влезе първи на гроба на Свети Кирил в Сент Клементе. С македонците имаше пълна непоносимост. Разминавали сме се в Рим с омраза. Това се промени. Това е личен успех на Бойко Борисов. Сега македонците и българите влизат заедно. Бойко Борисов дълго работеше за това\", каза Рашидов.  ", "date": "2018.05.28", "title": "Вежди Рашидов за Светлин Русев: Беше до мен в тежките ми моменти като министър"}
{"url": "http://epicenter.bg/article/Tsvetanovposeti-Doma-za-mediko-sotsialni-grizhi-v-Debelets/155396/2/0", "text": "Председателят на парламентарната група на ГЕРБ Цветан Цветанов посети Дома за медико-социални грижи в Дебелец. Той бе придружаван от великотърновския кмет инж. Даниел Панов и зам.-министъра на труда и социалната политика Росица Димитрова, съобщиха пресцентъра на ГЕРБ.   Преди дни във Велико Търново, по време на своя приемна за граждани, Цветан Цветанов пое ангажимент да съдейства на ръководството на Дома за медико-социални грижи, който предстои да бъде закрит в настоящия му вид. Това е планирано в изпълнение на националния план за превенция на институционализацията на децата с увреждания. Пред директора на Дома д-р Анелия Георгиева председателят на ПГ на ГЕРБ бе категоричен, че е намерен вариант, за да се използва капацитета на изградената и оборудвана материална база и способностите на квалифицирания персонал.   „Дойдохме тук за да ви окуражим и да ви благодарим за изключителните грижи и за всичко това, което правите за децата. Много се радвам, че само няколко дни, след като вие поставихте този проблем, благодарение на добрата координация между ведомствата, той вече намира своето решение. Убедих се, че базата е в отлично състояние. Поздравявам ръководството за начина, по който тя се поддържа и ви уверявам, че ние ще надграждаме това. След разговор с родителите на децата имах възможността да се убедя, че тази институция носи спокойствие и за тях”, каза Цветан Цветанов.   По време на посещението стана ясно, че самият дом ще бъде преобразуван в Център за комплексно обслужване на деца с увреждания и хронични заболявания. Той ще е връзката между здравната и социална система, без да крие риск от институционализация на децата. В него ще се осъществява лечение, рехабилитация, специализирани здравни услуги, психо-социална рехабилитация, социална подкрепа и др. За разлика от Дома за медико-социални грижи, максималният срок за престой на подрастващите ще е до 6 месеца. С цел запазване на връзката със семейството ще се осигури възможност родители да престояват с децата. Иновативните Центрове ще осигуряват и подкрепа за родителите чрез обучения и предлагане на дневни и почасови услуги.   Целта е да се увеличава шансът на децата с увреждания и хронични заболявания да водят самостоятелен и независим живот, като се подобри здравният им статус и се гарантира достъп до всички необходими медицински грижи и социални услуги. Ще се работи за минимизиране на увреждането и последствията от него още в ранна детска възраст.   „Предвижда се такива Центрове да бъдат разкрити във всички области, като в зависимост от конкретните потребности във всеки регион, те ще имат различен обем на дейност“, съобщи зам.-министър Росица Димитрова.   „При разработване на визията за новия тип лечебно заведение са били взети предвид всички предимства и добри практики от системата за медико-социални грижи за деца, както и опита на неправителствения сектор при предоставянето на иновативни социални услуги“, информира още зам.-министърът на труда и социалната политика.", "date": "2018.05.28", "title": "Цветанов посети Дома за медико-социални грижи в Дебелец (снимки)"}
{"url": "http://epicenter.bg/article/Premierat-Boyko-Borisov-inspektira-i-patya-Plovdiv-Asenovgrad/155397/2/0", "text": "  Премиерът Бойко Борисов инспектира и пътя Пловдив-Асеновград. На въпрос дали е доволен, той каза, че действително всичко става хубаво. „Но сега пък ни искат и пари за осветление, искат и локали“, обясни той, предаде Novini.bg. На въпрос колко допълнително пари са нужни, министър – председателят отговори: „Те ми говорят малко като трънски майстори. Искат по 15, 20, 30 хиляди лева. Ей така ми приказват. Но действително, ако не сложим осветление, ще е опасно за движението“.   Относно това какво ще обсъжда с Владимир Путин , Бойко Борисов заяви на журналистите: „Нали не си мислите, че ще ви се обяснявам сега. Кога съм казал нещо предварително?! Питайте ме за Украйна. Сряда е далеч. Вижте сега какво БСП са ни причинили и как блокираха строителството в страната, а не ме питайте кога ще завали първият сняг. Идвайте малко по – подготвени“.   На въпрос как би коментирал решението на Светия Синод да не изпрати поздравителен адрес по повод 1000 години Охридска епархия, Борисов отговори: „Църквата е отделно от държавата като устройство, така че няма да коментирам. Има неща, които не ги разбирам“.  ", "date": "2018.05.28", "title": "Премиерът Бойко Борисов инспектира и пътя Пловдив-Асеновград (Видео)"}
{"url": "http://epicenter.bg/article/Maya-Manolova-i-roditeli-zapochvat-kampaniya-za-otpadane-na-taksite-v-detskite-gradini/155399/2/0", "text": "Кампания за отпадане на таксите в детските градини започва на 1 юни, Деня на детето. Зад инициативата стоят националният омбудсман Мая Манолова, родители и неправителствени организации, съобщи БНР.   На конференция в Софийския университет, посветена на правата на детето, Манолова посочи, че таксите са препятствие за включване в образователната система:   \"Смятам, че е несправедливо и незаконно да се плащат такси за посещение на детска забавачка. Общинските съвети, които определят подобни такси за родителите, са в противоречие със закона за предучилищното образование. Освен това, ако искаме всички деца да бъдат обхванати в училище, да не отпадат, най-сигурният начин е преди това да са посещавали предучилищни форми\".   В научната конференция участие взе и омбудсманът по правата на детето в Полша Марек Михалак.  ", "date": "2018.05.28", "title": "Мая Манолова и родители започват кампания за отпадане на таксите в детските градини"}
{"url": "http://epicenter.bg/article/Nay-mrasniyat-vazduh-v-Sofiya-e-na--Tsarigradsko-shose-/155401/2/0", "text": "Най-силно замърсеният въздух в София е в района на бул.\"Цариградско шосе\", около \"Орлов мост\" и Софийския университет. Това съобщи проф. Иван Недков от Института по електроника към БАН пред БНР. Изводът беше представен на 17-ата национална среща в областта на здравеопазването. Той предупреди също, че София е заплашена от европейски санкции, ако не се предприемат мерки срещу замърсяването на въздуха. \"София е един многомилионен град и той носи всички нормални замърсявания, които са характерни за такива големи градове... През 2016 г. Столична община реши да се възползва от нашите възможности и направихме пилотно изследване за замърсяване на атмосферата в района на квартал \"Младост\". Течеше ремонт на \"Цариградско шосе\" и на други улици. Видя се, че във времето, в което работят, облаците от прах над квартал \"Младост\" се увеличават. Единият от големите източници е трафикът, но при него частиците са в ниските слоеве на атмосферата и ако се мият редовно улиците, такова замърсяване би могло да бъде силно ограничено. Проблемите идват от фините частици. Те могат да се появят от горенето на твърди горива – на въглища, на дърва, да не говорим за горенето на гуми във \"Филиповци\". Това са вече опасни замърсявания“, обясни още проф. Иван Недков. Той подчерта също, че разположението на София е такова, че тя е дъното на една чаша, оградена е от планини и това предполага, че там би могло да става натрупване на замърсявания, но това е свързано и с движението на въздуха. Ученият обясни, че бул.\"Цариградско шосе\" има много сериозни замърсявания в старото колело към летището. При \"Орлов мост\" и СУ също има натрупване на замърсявания. Опасно е в края на зимния период, към 15.30-16.00 ч., когато интензивността на движението е много голяма“. От 2018 г. София-град е под много сериозно наблюдение на европейски органи за замърсяването на въздуха. Има замърсявания, които са над нормите – фините прахови частици под 2 и половина микрона до 10 микрона. Невинаги обаче причините за това надвишаване на нормите са локалните замърсявания. Има фини прахови частици, които идват от други дестинации, каза още Недков пред БНР.", "date": "2018.05.28", "title": "Най-мръсният въздух в София е на „Цариградско шосе“"}
{"url": "http://epicenter.bg/article/Tsvetanov-garantira--Modelat-na-Tsenko-Chokov-v-Galiche-nyama-da-se-povtori/155403/2/0", "text": "„Моделът на Ценко Чоков в Галиче няма да се повтори повече. Гаранция е целият този фокус от страна на медии, граждани и политици. Ние редовно провеждаме срещи с хората и получаваме от тях обратна връзка за събитията в техния регион. Вслушвайки се в техния глас, ние можем да определим най-подходящия кандидат и така да защитим интереса им“.   Това коментира във Велико Търново зам.-председателят на ГЕРБ Цветан Цветанов. Кандидатът на ГЕРБ Страхил Стоянов, който бе подкрепен от ДПС, спечели кметския пост с минимална преднина. От БСП пък заявиха, че ще поискат касиране на вота заради нарушения.   „Проведоха се частични местни избори в 9 населени места, като в 4 от тях ГЕРБ е победител. В смесените региони за победа се бориха единствено ГЕРБ и ДПС. БСП и ДОСТ напълно отсъстваха. Нека всеки сам си направи равносметката“, категоричен бе Цветанов.   Той призова всички партии след изборите да обединят усилията си, за да решат проблемите на хората и да не създават допълнително противопоставяне.", "date": "2018.05.28", "title": "Цветанов гарантира: Моделът на Ценко Чоков в Галиче няма да се повтори"}
{"url": "http://epicenter.bg/article/Tsvetomir-Paunov/155406/2/0", "text": "    От ГЕРБ категорично отхвърлиха обвиненията на БСП за опорочване на изборите в село Галиче. Това стана на извънредна пресконференция в централата на партията в НДК.   „Резултатът от изборите е логичен резултат от активната предизборна кампания в областта. О тази причина било учудваща изненадата на БСП, след като от 10 г. само губят избори“, подчертаха от ГЕРБ.   Местни избори се проведоха в общо 10 населени места във Враца, в които БСП регистрираха кандидати само в пет. Т. нар. смесени региони единствената конкуренция беше между кандидати, издигнати от ГЕРБ и ДПС. Всички членове на секционните избирателни комисии са разпределени с определена квота, всяка една има и застъпници. Така че обвиненията и внушенията, които се отправят от БСП, не отговарят на истината. Изборите в село Галиче предизвикаха широк обществен интерес. Това бе предпоставка засилено да се следи изборният процес“, каза областният координатор Цветомир Паунов.   От ГЕРБ са категорични, че в изборните списъци в село Галиче не е имало дописване на избиратели, освен единични случаи на хора, които са длъжностни лица и това е позволено в Изборния кодекс.   Депутатът Тома Биков заяви, че тези резултати не са изненада. ГЕРБ полага усилия за спечелване на изборите, както в големите градове, така и в малките населени места. Изборните резултати не са представителна извадка, но са в унисон със социологическите проучвания. ГЕРБ има преднина пред БСП и това е от години. Не виждам на какво се дължи техният шок. През последните 10 г. те основно губят избори, но не се научиха да анализират резултатите си. Заявявайки, че изборите са опорочени, те отричат демократичните процеси в страната и заявяват, че не може да дойдат на власт по морален път, отбеляза той.   По отношение на морала, ние не приемаме това, че БСП и г-н Добрев могат да са стожери на морала. През арести и носене на пари от една държава в друга, още не е дал отговор какво е правил при Цветан Василев преди КТБ да фалира. Призоваваме властите да проверят дали Ценко Чоков е звънял от затвора. Ние считаме, че кръстът на морален стожер на обществото е много тежък, а не както си мислят от БСП.   Тома Биков благодари на колегите си от ГЕРБ за постигнатите добри резултати. По думите му БСП са превърнали изборите в Галиче в битката при Сталинград. Той допусна, че загубата се дължи на проблем с тяхното лидерство.   Кандидатът на ГЕРБ Страхил Стоянов спечели балотажа на кметските избори в село Галиче. Стоянов е получил 27 гласа повече от представителя на БСП Веселин Тушинов. От Общинската избирателна комисия в Бяла Слатина съобщиха, че избирателната активност е била 66 на сто - по-висока от първия тур, когато беше 61 на сто. По-рано днес от БСП обявиха, че ще искат касиране на вота.", "date": "2018.05.28", "title": "ГЕРБ: Социалистите превърнаха Галиче в битката за Сталинград (видео)"}
{"url": "http://epicenter.bg/article/Vissheto-voennomorsko-uchilishte--N--Y--Vaptsarov--e-domakin-na-kurs-po-morska-sigurnost/155411/2/0", "text": "Курс по морска сигурност под наслов „Предизвикателства пред сигурността в морските зони на ЕС“ започна днес във Висшето военноморско училище „Н. Й. Вапцаров“, съобщиха от пресцентъра на Министерство на отбраната.   Форумът е част от официалния календар на Българското председателство на Съвета на Европейския съюз и ще се проведе в рамките на 4 дни - до 1 юни 2018 г. Целта на курса е военнослужещи и цивилни служители от държавите-членки на ЕС да повишат познанията си по морската стратегия за сигурност на ЕС.   В откриването на международния форум участваха началникът на Висшето военноморско училище флотилен адмирал проф. д.в.н. Боян Медникаров и заместник-началникът по учебната и научната дейност – капитан  I  ранг проф. д-р Калин Калинов. Те представиха пред участниците част от географските особености на България и културно-историческото наследство на страната.", "date": "2018.05.28", "title": "Висшето военноморско училище „Н. Й. Вапцаров“ е домакин на курс по морска сигурност"}
{"url": "http://epicenter.bg/article/katastrofa--vratsa--avtobus--postradali--stop-/155365/3/0", "text": "Автобус, който е пътувал от село Лиляче към Враца, е катастрофирал на обходния път към града, предаде репортер на bTV. В него са се возили седем деца.   Съобщава се за осем пострадали, като състоянието им не е ясно към момента. Най-тежко е пострадало момиче, което има рана на главата.   По първоначални данни автобусът не е спрял на знак „Стоп”, което е довело до инцидента.   Той е бил ударен странично от друг автомобил, в следствие на което автобусът се обръща върху леката кола.   При обръщането вратите на превозното средство са останали блокирани и пътниците се е наложило да излизат през прозорците.   Според шофьора на автобуса в превозното средство е имало 12-13 души, но не е ясно точно колко деца са пътували в него.  По данни на bTV са пострадали девет души – четирима от автобуса и петима от автомобила, които са по-сериозно пострадали. 19-годишно момиче е с комоцио в болницата.  Пред bTV наемателят на превозното средство уточни, че този модел автобуси се произвеждат без предпазни колани. По думите му той пътува по къс маршрут, който не изисква поставянето на предпазни средства.   Шофьорът е тестван за алкохол – пробата му е отрицателна. Той работи във фирмата от 3 март тази година.     Няма загинали и тежко пострадали в катастрофата между лек автомобил и автобус на пътя Враца- Лиляче. Това съобщиха от пресцентъра на Община  Враца , предаде агенция „Фокус“ .  Автобусът е на фирма „Тролейбусен транспорт“ ЕООД -Враца. Информацията е предоставена на кмета Калин Каменов от д-р Надя Илиева, дежурен лекар в Спешно-приемно отделение на МБАЛ „Христо Ботев“.   Кметът на града на място разговаря с лекаря и с близките на пострадалите.   Общият брой на приетите лица е 9. След като са прегледани от медиците, 8 от тях са освободени. За наблюдение е прието 19-годишно момиче с комоцио.   В автобуса са пътували 12 пътници, а в лекия автомобил – 5-ма.  ", "date": "2018.05.28", "title": "Автобус с деца катастрофира край Враца, има пострадали"}
{"url": "http://epicenter.bg/article/Naredbata-kam-Zakona-za-kontsesiite---poredniyat-proval-na-Pravitelstvoto/155384/4/0", "text": "  На 16.05.2018 г. Министерският съвет прие Наредбата за за изискванията за определяне на финансово-икономическите елементи на концесията в съответствие с чл. 35 от Закона за концесията. С нея се потвърди политиката на Правителството да неглижира директивите на ЕС и други да ги транспонира чрез модифициране в корпоративен интерес. Елементарно обяснение би било некомпетентност на служителите, но по-вярно би било политически натиск върху експертите, които са изработили Закона за концесиите и Наредбата. Това обаче означава законно въвеждане на корупцията и саботаж срещу установяване на прозрачни и честни взаимоотношения между публичната власт и частния капитал в интерес на обществото. Аргументите за това са следните:     На страницата на Министерството на финансите в раздела Публично-частно партньорство (http://www.minfin.bg/en/536) са публикувани много материали на Европейския експертен център за публично-частно партньорство (European PPP Expertise Centre – EPEC) при Европейската инвестиционна банка ( ЕИБ). Всички документи третират именно публично-частно партньорство, а именно публично-частните договори, в т.ч. и създаване на специално смесено дружество между публичния и частния партньор, познато в международната практика като – SPV (special purpose vehicle) като алтернатива на концесиите. Това личи и от анализа на пазара за 2017 г.( , а именно той е направен като са обхванати „транзакции, структуирани като проектирай-изгради, финансирай и експлоатирай (DBFO) или като проектирай-изгради-финансирай-поддържай (DBFM) или концесионни договори, при които строителството е предназначено за предоставянето на обществени услуги при споделяне на рисковете между публичния и частния сектор.“ Това разграничаване между концесиите и публично-частните договори личи и от публикуваните документи на Европейската комисия, а именно   - Зелен документ за публично-частните партньорство и общностното право за публичните договори и концесиите, 2004 г. ( Green paper on public-private partnerships and community law on public contracts and concessions)]   - Доклад за общественото допитване относно Зеления документ за публични-частни партньорства, и общностното право за публичните договори и концесиите, 2005 г. (Report on the public consultation on the Green paper on public-private partnerships and community law on public contracts and concessions);   - Във всички тези документи се прави разлика между частен партньор, публичен партньор, концесионер и концедент(но не и в Наредбата и Закона за концесиите). Въпреки всичко това Правителството и Парламента отмениха Закона за публично-частно партньорство.     В препоръките на ЕК (Recommendation for a council recommendation on the 2018 National Reform Programme of Bulgaria and delivering a Council opinion on the 2018 Convergence Programme of Bulgaria) от 23.05.2018 г. се констатира, че:   - публично-частното партньорство при научните изследвания е слабо развито;   - много ниско е технологичното ниво при производството и иновациите;   - секторът на изследвания страда от структурни недостатъци. Това пречи на възможността да се помага на производителността и растежа;   Това е звучен шамар за управляващото мнозинство за приетия Закон за концесиите и Наредбата към него, както и отмяната на Закона за публично-частно партньроство, защото:   - чрез концесии не могат да се финансират научни изследвания, с изключения чл. 25 от директива 2014/23, когато държавата е възложител и ползвател на резултатите.   - с отричането ролята на държавата като инвеститор при изграждане на съвременна промишлена база, респ. нежеланието за съдействие` на всички правителства след прехода да се реализират ефективни родни научни разработки, няма да се създаде национална високотехнологична икономика. Ще се разчита на чужди инвестиции, но при липса на квалифицирана работна ръка, те ще потвърдят констатациите на ЕК. Перспективите за промяна на тази тендеция са отчайващи, защото съгласно доклада на ЕК за България от 7.03.2018 г. се констатира, че “процентът на децата с нискоквалифицирани родители, изложени на риск от бедност, е критично висок —78,4 % през 2016 г;“. Този контингент е загубен за интелектуалното развитие на странтата, защото той мисли ежедневно за прехраната, а не за културно и духовно израстване.   Следва, че изоставането на България в научно-технологичното развитие ще продължи устойчиво.     1. Европейският фонд за стратегически инвестиции ( EFSI), известен още като „план Юнкер“ инвестира именно във публично-частни партньорства ( SPV ), т.е трябва да участва публичен партньор, а не концесия, тъй като концесионерът е ненадежден партньор и е невъзможно да бъде контролиран и отговорен за изразходване на предоставения финансов ресурс. Примери има достатъчно в цитирания по-горе анализ на пазара за ПЧП проекти през 2017 г., направен от EPEC.   С отмяната на Закона за публично-частно партньорство Правителството и Парламента ограничиха възможността за оптимално използване на този ресурс за инвестиции в България. България изостава драстично в по използването на тази възможност, а същевременно управляващи ронят „крокодилски“ сълзи за тях. Наредбата също така не предоставя такива възможности.   С отмяната на Закона за публично-частно партньорство практически се нарушават заложените принципи в Регламент 1303/2013 за привличане на частен ресурс при инвестиционни проекти, които генерират приходи. Впоследствие излезе и още един делегиран Регламент (ЕС) 2015/1076 от 28.04.2015 г., който също фигурира в публикуваните материали на страницата на Министерството на финансите и третира привличането на частен финансов ресурс, а именно:   - Член 63, параграф 1 от Регламент (ЕС) № 1303/2013 предвижда, че по отношение на публично-частно партньорство (ПЧП) операция бенефициент може да бъде орган, регулиран от частното право на държава-членка (\"частен партньор\"). В съответствие с член 63, параграф 3 от Регламент (ЕС) № 1303/2013, частен партньор, избрани за изпълнение на Операцията може да бъде заменен като бенефициент по време на изпълнение там, където това се налага съгласно реда и условията на ПЧП или на споразумение за финансиране между частния партньор и на финансова институция съфинансиране.   - „За ПЧП операция, при която публичният партньор е бенефициент на безвъзмездната помощ, то съгласно член 64, параграф 1 от Регламент (ЕС) № 1303/2013 определя условията, при които могат да се считат разходите направени и платени от частен партньор на бенефициента. Член 64, параграф 2 от посочения регламент изисква плащането по отношение на тези разходи да бъдат направени в ескроу сметка в името на бенефициента.   Съгласно тези регламенти ( които се прилагат без транспониране) частен партньор може да стане бенефициент на грантовото финансиране и да изработи цялата документация за кандидатстване. По Закона за концесиите е невъзможно да се избере такъв частен партньор, защото:   - категория „частен партньор“ не съществува, а концесионер;   - изборът на концесионер става при строго дефинирано задание с конкретни параметри на база прединвестиционно проучване и оценка на финансовите параметри на концесията;   - концесиите са строго профилирани – за строителство, за услуги и за ползване. Няма концесия за съвместна дейност/производство;   - не може да се дефинира заданието, респ. не може да се дефинира: прогнозната стойност, която да бъде обект на тръжната процедура: видовете дейности, които са базови за конкретния проект по съответната Оперативна програма и тези, които допълнително би могъл да реализира частния партньор, за да има допълнителни приходи;   - няма документация за проекта и Управляващият орган не може да предоставя права и да поема ангажименти за неговата реализация;   - не може да се спази параграф 2 от чл. 64 на Регламент 13033/2013 за превеждане на финансовите ангажименти на частния партньор в специална ескроу сметка при ЕИБ, тъй като Европейската комисия не вярва на обещания и изисква съответна сума да бъде преведена преди стартиране на проекта, а частният партньор няма да предоставя ресурс, без да е наясно какъв бюджет ще бъде одобрен за конкретния проект и дали той ще може да си я възстанови с печалба;   Следва, че с отмяната на Закона за публично-частното партньорство и с настоящата Наредба се ограничава правото и възможността частният бизнес да участва активно в усвояването на средства от фондовете на ЕС и особено при общини, които не разполагат с финансов ресурс за изработване на документацията за съответните инвестиционни проекти.     Останаха 100% „несамофинансиращите се“ концесии, което противоречи на международно приетите дефиниции за концесия, при които се допуска се само доплащане от държавата/концедента за направени от концесионера разходи – напр. при социални домове, болници, затвори. Това се закрепости и в Наредбата в чл. 28. т.7:“ при отрицателна финансова нетна настоящата стойност на концесията, концесията може да се възложи с плащания от концедента при условие, че икономическата нетна настояща стойност на концесията е положителна.   4. Какво по-лесно от това да се постигне такъв резултат след като се работи само с прогнозни стойности при установяване на финансово-икономическите елементи на концесията. Експертите, които ще определят прогнозните стойности, ще трябва да са ясновидци, защото те не познават възможностите на бъдещия концесионер, а ще трябва да изпълнят изискването по ал.4 на чл. 4 от Наредбата: „Прогнозните приходи на концесионера се включват в пълен размер ( в т.ч. и такива от допълнителни стопански дейности ). Ал. 4 на наредбата гласи: „Предложение за определяне на икономическия баланс на концесията, въз основа на ефективността на концесията с цел справедливо разпределение на ползите от концесията в зависимост от степента на поемане на риска“. Същевременно няма изискване за прилагане на ръководството за Анализ по разходи и ползи, което е изискване за инвестиционните проекти, финансиране по оперативните програми. Т.е няма указание как ще се определят стойносттите /квантифицират ползите за концедента и концесионера. По този начин се запази възможности да се източва държавния или общинския бюджет към „привилигировани“, „наши“ фирми. Как може да не вирее корупцията при тази възможност.     И в Закона и в Наредбата не се заложиха критерии за оценка ефективността за предоставения публичен финансов ресурс за реализиране на инвестиционен проект от обществен интерес, независимо с кой инструмент ще бъде реализиран той – обществена поръчка, концесия или публично-частно партньорство ( SPV). Не беше взет под внимание доклада на Европейската сметна палата от 20 март 2018 г.. В него се констатирани недостатъци при използването на публично-частните партньорства при усвояване на средствата от Европейските фондове. Някои от причините са:   - използването инструмента на концесиите: “Освен това в Гърция цената на километър за трите проверени автомагистрали се е увеличила рязко с до 69 %, докато в същото време обхватът на проектите е бил намален значително с до 55 %. Основните причини за тези неефективни разходи са, че финансовите разлики, причинени от предоговарянето на договори за ПЧП, е трябвало да бъдат покрити, някои проекти са били лошо подготвени от публичните партньори и най-важното — договорите с частните концесионери са били подписани преди разрешаването на съответните проблеми..... Одиторите отправят редица препоръки към Комисията и към държавите членки. По специално, те следва:   - да вземат мерки за намаляване на финансовото отражение на закъсненията и предоговарянето на разходите за ПЧП, които се понасят от партньорите от публичния сектор; да осигурят необходимия административен капацитет и да установят ясни политики и стратегии за ПЧП, за да прилагат успешно подпомаганите от ЕС проекти за ПЧП;   - В анализираните 12 проекта в 4 страни – Франция, Гърция, Испания и Ирландия се отбелязва, че използваният сравнителен показател на публичния сектор ( известен като PSC – Public sector comparator) не е изиграл съществена роля, поради използването на приблизителни данни, което е и слабост на този показател:“ Въпреки че са били използвани сравнителни показатели на публичния сектор за трите одитирани френски ПЧП, основани на наличността, те са били възпрепятствани от липсата на надеждни данни за разходите и от систематични очаквания за прекалено оптимистични нива на приходи, които в повечето случаи не са отговаряли на действителното потребление на клиентите, което е довело до по-слаба от планираната ефективност.“   Тези констатации ще се възпроизведат при прилагането на Закона за концесии и Наредбата към него, поради:   - липса на показатели за оценка ефективността от използването на публичен ресурс. В практиката – напр. в Холандия се използват 2 такива показатели - и РРС ( public private comparator) – сравнителен показател при публично-частно партньорство, който е много по-прецизен, и по-сложен за използване спрямо PSC. При РРС може да се отчете изискване за допълнителни инвестиции за технологичното модернизиране при поява на нововъдения или при приключване на жизнения цикъл на предлагания продукт;   - няма тълкуване на понятия като „икономически баланс“, социалноприемлива цена“, „икономическа изгода“, което ще позволи по всяко време да се правят промени в договорите, което констатира и Европейската сметна палата. Несъмнено това ще бъде за сметка на държавния бюджет или ще се прави опит за отклоняване на средства от европейските фондове;   Ето защо Европейската сметна палата препоръчва:“ да се избират ПЧП въз основа на солиден сравнителен анализ на най-добрите възможности за възлагане на обществени поръчки“. За българската бюрокрация това е ерест и логично е да се очаква критика към Правителството от Европейската сметна палата.     При оценка влиянието на възможните рискове се въвежда в Наредбата изискването да се извършва „анализ на чувствителността, чрез който се определят „критичните” променливи или параметри. Това са променливите, чиито колебания, положителни или отрицателни, оказват най-голямо въздействие върху финансовото и/или икономическото изпълнение на концесията. Анализът се извършва чрез промяна на един елемент в даден момент и определяне на ефекта от промяната за крайните резултати относно вътрешната норма на възвращаемост или нетната настояща стойност.“ По този начин се допуска изкривяване на резултата, тъй като:   - рисковете могат да действат едновременно и взаимно да си влияят;   - нетната сегашна стойност и вътрешната норма на възвращаемост са статични показатели, поради което те не отчитат динамиката по време на реализацията на проекта – строителство и експлоатация.   Тези анализи са лесно манипулируеми след като беше изключено от Закона за концесиите изискването финансово-икономическия модел ( за който също така няма тълкуване какво включва) да не бъде задължително приложение към договора с концесионера. Логично следва, че това е вратичка към корупция и облагодетелстване на „заслужили“ концесионери.     Със Закона за концесиите и Наредбата към него се създава умишлено и целенасочено възможност за „източване“ на държавния или общинския бюджет в полза на избрани икономически структури при ограничена прозрачност и публичност и процъфтяване на корупцията;   Използва се предлога за транспониране на директива 2014/23, за да се отмени Закона за публично-частно партньорство, като по този начин   - се ограничи възможността за по-активно участие на частния капитал при решаване на проблеми от обществен интерес, с което:   - се игнорира целенасочено изискването на Регламент 1303/2013 относно привличане на частен капитал за ефективно използване на европейските фондове за периода 2014-2020 г.;   - ограничи се възможността за по-ефективно използване на европейските фондове, в т.ч. и този за стратегически инвестиции за разширяване и модернизиране на производствената база в страната, което ще повлие негативно върху икономическия растеж на страната;   Горният извод се потвържда и от факта, че многобройните становища, бележки, мнения не бяха взети предвид от екипа на Министерския съвет, от парламентарните комисии и от Парламента. Т.е цялото управление на държавата носи вина за негативните последици от прилагането на Закона за концесиите и Наредбата към него;   Европейската комисия много плахо и забавено реагира, независимо от търсената помощ от нея от страна на гражданското общество. Това поражда безнадеждност в българското общество в благородните й намерения за съдействие за повишаване на неговото благосъстояние.   С некачествени закони не може да се може да се гарантира икономически просперитет и респектиращ авторитет на държавата. С такива закони се цели да осигури устойчивост на управляващото мнозинство, което се изражда в демократична диктатура.   Демократичната диктатура обаче не гарантира социален мир, а без мир следват постоянни вълнения, несигурност, а възстановяването му ще изисква жертви. Остава изборът кой да бъде жертвата.        ", "date": "2018.05.28", "title": "Наредбата към Закона за концесиите – поредният провал на правителството"}
{"url": "http://epicenter.bg/article/Rusiya-tretira-Germaniya-i-Frantsiya-s-respekt--a-Balgariya---s-prezrenie/155360/11/0", "text": "\r\n \r\n   \r\n Проблемът е, че Русия третира Германия и Франция с респект, а България – с презрение. От 1989 г. насам Русия неизменно третира България като невярна бивша съпруга, която трябва да страда вечно за своята измяна. Тази мачистка политика може и да се харесва на някои в Кремъл, но е глупава. В действителност, има разлика между Радев и Борисов. Радев е подкрепен от истинските русофили в България, а те са измежду най-бедните, докато Борисов разчита на платените русофили, изключително влиятелни в българския бизнес и определено най-богатите. \r\n \r\n \r\n   \r\n \r\n   \r\n Анализаторите се чудят как да интерпретират визитите в Русия на българските Президент и Премиер-министър. Радев беше там на 21 май, а Борисов отива на 30 май. \r\n   \r\n Ди Велт написа, че България се обръща към Русия в знак на недоволство от препятствията, които ЕС поставя пред нейното приемане в Еврозоната и Шенген. Руският Независимая газета отива още по-далеч, той вижда про-руски уклон, след като Борисов каза не на румънската инициатива за създаване на Черноморски флот под егидата на НАТО (историята е от юни 2016). \r\n   \r\n Официално България остава лоялен член на ЕС и НАТО. И разбира се, че е. Още повече, че България е наред в ротационното председателство на ЕС. Освен това България не е единствената страна от ЕС, която изпраща в Русия най-високопоставените си лица тези дни – Ангела Меркел беше там, също и Еманюел Макрон. И двамата опитват да придвижат амбициозните си икономически планове, същото се опитва да направи и България, на по-скромно ниво. \r\n   \r\n Тогава, какво не е наред? \r\n   \r\n Проблемът е, че Русия третира Германия и Франция с респект, а България – с презрение. От 1989 г. насам Русия неизменно третира България като невярна бивша съпруга, която трябва да страда вечно за своята измяна. Тази мачистка политика може и да се харесва на някои в Кремъл, но е глупава. Както каза бившият външен министър Соломон Паси, ако това продължи, Русия ще отблъсне и последния останал български русофил. \r\n   \r\n Българската преса, която като цяло се подчинява на различни поляризирани издателски линии, описва визитата на Президента Радев като опит да се съботира Премиера Бойко Борисов. Вторият човек в управляващата партия ГЕРБ Цветан Цветанов, обвини Радев, че подкопава ЕС и НАТО, отивайки в Русия „посред евро-председателството на България“. Очевидно не е имал представа, че и Борисов отива в Русия. \r\n   \r\n Нито Борисов е имал представа, че отива. Той е поискал такава визита в телефонен разговор с Путин на 3 март (Националния празник на България), но е получил отговора на 21 май, по време на разговорите на Радев в Русия. \r\n   \r\n По правило, доминираните от Пеевски издания търсят да очернят Радев и да възхвалят Борисов. Това, което те обаче отказват да признаят, е че по отношение на външната политика разликите между двамата са почти нищожни. (Това не беше така с бившия Президент Росен Плевнелиев, който беше винаги готов да излезе на война с Русия). \r\n   \r\n Борисов и Радев са идеологически близки, не защото говорят помежду си (всъщност те не говорят). Това е така, понеже четат еднакви дипломатически и разузнавателни доклади, и ги интерпретират по еднакъв начин. И двамата идват от системата – Радев от армията, Борисов от вътрешните сили. За Радев, както и за Борисов, случаят Скрипал, химическите атаки в Сирия или натискът за MH17 звучат подобно на обвиненията срещу България за атентата срещу папа Йоан Павел II. Между другото, България никога не получи извинения от ЦРУ за тези фалшиви обвинения. \r\n   \r\n В действителност, има разлика между Радев и Борисов. Радев е подкрепен от истинските русофили в България, а те са измежду най-бедните, докато Борисов разчита на платените русофили, изключително влиятелни в българския бизнес и определено най-богатите. \r\n   \r\n Защо Русия покани и Радев, и Борисов? Една от причините е, че напоследък Кремъл се опитва да създаде впечатление за трескава дипломатическа дейност, а втората е, че руските дипломати знаят как да експлоатират българските разногласия, за да подготвят брифовете си преди Путин и Борисов да седнат заедно. \r\n   \r\n Какво ще излезе от визитата, ще бъде нашият следващ коментар. \r\n   \r\n Превод от английски език и заглавие: \"Гласове\" \r\n Източник:  \r\n   \r\n \r\n", "date": "2018.05.28", "title": "Георги Готев: Русия третира Германия и Франция с респект, а България – с презрение"}
{"url": "http://epicenter.bg/article/-Tupti--sartse--na-Yohanes-Hinrih-fon-ni-povezhda-kam-taynite-na-nay-vazhniya-organ/155416/6/0", "text": "На достъпен език, с хумор, съчетавайки научната материя с епизоди от практиката си, Йоханес Хинрих фон Борстел ни повежда към тайните на нашия най-важен и предан орган. „Тупти, сърце” излезе на български в превод на Лазарина Чернокожева.   (296 стр., цена: 16 лв.) ни повежда на път към най-важния орган на нашето тяло. Как е устроено сърцето и как функционират пътните му артерии? Какво трябва да знаем за сърдечния инфаркт, исхемичната болест, атеросклерозата и сърдечната недостатъчност? Как се отразяват на сърцето (не)здравословният сън, прекомерният стрес, сексът, любовната мъка? Каква е връзката между храненето и сърдечното здраве? Кои са най-често срещаните вродени дефекти на сърцето? Що е то синдром на празничното сърце? Авторът предлага безценни отговори на тези и още много въпроси, които ще ви уверят, че сърцето е отборен играч. Здравото сърце се нуждае от здраво тяло и здрава психика, само в тази среда то може да работи идеално. В резултат на разнообразната подкрепа от другите органи то изпълнява много по-важна роля: на главна движеща сила в един комплексен механизъм.   „Нашето сърце е много повече от обикновен мотор. С огромно усърдие учените по света разгадават една след друга тайните на този силен и мистериозен апарат, стараят се да разберат все по-добре неговите механизми, най-вече на молекулярно равнище”, пише авторът.   Роден през 1988 г. в Германия,   работи като санитар и парамедик в редица центрове за спешна медицинска помощ още като гимназист. Следва медицина в Марбург. Докторската му дисертация е в областта на молекулярната кардиология. През 2013 г. печели първа награда в западногерманското издание на   (състезание за популярно излагане на научни идеи). Следват първо място в германско-руския   и второ място в   за Германия.   Книгата му „Тупти, сърце“ (2015) се превръща в бестселър и е преведена на над 20 езика.       В театъра обикновено първо действие започва с представянето на персонажите. Разрешете ми да ви го представя: ембрионалния сърдечен апарат. Нищо повече от клетки на буци. Малко след оплождането на яйцеклетката, от която започва доста сложното развитие на ембриона, се полага основата и на едно нормално работещо сърце. Впрочем това, което може да се види след малко по-малко от три седмици, няма много общо с функциониращото сърце. Вижда се не повече от едва забележимо струпване на клетки: така наречената кардиогенна плоча. Тя образува две нишки, които се доразвиват в тръбички. В същото време вече се оформя и сърдечната обвивка, перикардът, в която продължава да се развива сърдечният апарат. По-късно перикардът обгръща и порасналото сърце. В неговата вътрешност успоредните една на друга тръбички се срастват в едно цяло и образуват голяма сърдечна тръба. Тя се удължава и в крайна сметка се нагъва. И макар че нещото, което се оформя при този процес, изглежда съвсем различно от това, с което си служат ловците, самият процес се нарича „образуване на примка“.   С това обаче развитието на сърцето изобщо не е приключило. Тъй като впоследствие нашият сърдечен орган се сдобива с уши, с които той, разбира се, не може да чува. Сполучлива имитация от рода на плюшените заешки уши, които са толкова популярни на предсватбените момински партита. Точната функция на тези сърдечни уши, които не са нищо повече от торбоподобни изпъкналости на предсърдието на сърцето, не е изяснена. Това, което се знае, е, че те отговарят за отделянето на хормон, който по-късно стимулира отделянето на урина. Така че нашето сърце не само помпи кръв, но ни помага и при пишкането. Междувременно от оплождането е минал почти месец и сърдечният апарат вече може да бъде разделен на предсърдна и камерна област. Образуват се предходниците на сърдечните клапи и на преградата, която разделя дясната и лявата сърдечна половина. При ембриона обаче до няколко дни след раждането преградата не е напълно затворена. Всъщност между дясното и лявото предсърдие има овален отвор, или  . През този отвор протича кръв от дясното в лявото предсърдие и по-нататък – в тялото на ембриона. Защо се случва това ли? Причината е проста: ембрионът все още не може да диша самостоятелно. Следователно не би имало смисъл кръвта бавно да преминава през белия дроб. Прекият път ѝ е напълно достатъчен. Резултатът, който се получава в края на описаното развитие, е: отвън опаковано с мускули, а отвътре  – кухо (така че някак си прилича на един бивш губернатор на Калифорния).   Сърцето на новороденото дете видимо се различава от сърцето на възрастния. По големина то е горе-долу колкото орехче и работи доста по-бързо. Бие до 150 пъти в минута, и то без участието на никакъв спорт, просто така. Това е около два пъти по-бързо, отколкото при възрастните. Причината: сърцето е все още много малко и при всяко свиване изтласква съвсем малко кръв. И тъй като междувременно то е започнало да функционира напълно самостоятелно, в дните след раждането   се затваря. Последиците: дясната сърдечна половина помпи кръвта в белодробния (малкия) кръг на кръвообращението, а лявата – в тялото на новороденото (в големия кръг на кръвообращението).   Обикновено в театралната драма на този етап вече се откроява първият конфликт. Така е и при сърцето. Понеже, ако в неговото развитие нещо много жестоко се е объркало, то се проявява сега. Наистина предродилната диагностика по нашите географски ширини е много добра, но за жалост, не е съвършена. Когато преслушва болно детско сърце, понякога лекарят доловя звуци, които подсказват за сърдечен дефект.   Най-често срещаният е така нареченият дефект на сърдечната преграда, при който в преградата между двете камери има отвор. В най-лошия случай животът на детето започва направо със сърдечна операция. Но това зависи от големината на отвора. По-малките дефекти може да зараснат изцяло без терапия и ако новороденото е жизнено, обикновено не съществува екстремна опасност за живота му. Решаващо в такива случаи е дали детските органи получават достатъчно кислород. Ако случаят е такъв, то родителите и най-вече малкото дребосъче могат за момента донякъде успокоено да си отдъхнат.     Здравото сърце на един пораснал двайсетгодишен човек се свива средно между 60 и 80 пъти в минута. Ако е добре тренирано, в състояние на покой то може да бие и значително по-бавно. При това този сноп мускули просто пращи от енергия. Най-добре бихме разбрали как изглежда вътрешността на сърцето, ако го разрежем и погледнем в него. Опит, който за мен в семинарните занятия по анатомия беше изключително интересен, но със сигурност не е за всеки.   Нека разгледаме устройството и действието на сърцето от гледната точка на едно червено кръвно телце. В медицинския жаргон то се нарича еритроцит и принадлежи към множеството еднородни клетки на кръвта, които съдържат червения пигмент хемоглобин. Неговата главна задача е да транспортира кислород от белите дробове в тялото ни и обратно – въглероден диоксид в белите дробове.   А сега си представете, че сте едно ери (така на шега лекарите наричат тези частици). И че в момента превозвате въглероден диоксид (свързан с хемоглобина) от някакъв орган в тялото (например от мозъка), по един от кръвоносните съдове в посока към сърцето.   В този случай се намирате във вена, тъй като всички кръвоносни съдове, които транспортират кръв към сърцето, се наричат вени, а всички, които извършват същото, само че обратно: от сърцето към останалата част на тялото – артерии. След няколко разклонения вече сте пристигнали в горната куха (празна) вена, кръвоносен съд, който директно се влива в сърцето. Там, както сте си натоварен с въглеродния диоксид, ви подема потокът и скоро се оказвате в дясното предсърдие. Оттам продължавате към дясната сърдечна камера. Не се туткайте, това не е разходка из града, имаме мисия! Между дясното предсърдие и дясната камера минавате през една сърдечна клапа, по-точно казано, атриовентрикуларната клапа, която лекарите наричат трикуспидална клапа, защото се състои от три платна (латинската дума cuspis означава „връх“ или „платно“). Ако сте напуснали дясното предсърдие през тази клапа, то при здравото сърце няма връщане назад, тъй като всички сърдечни клапи работят като вентил, което означава, че се отварят само в една посока. Така те предотвратяват връщането на кръвния поток от дясната камера обратно в предсърдието. Следователно кръвта в едно здраво сърце тече само в една посока и не се плиска напред-назад между камерата и предсърдието.   След това напускате дясната камера през следваща сърдечна клапа, пулмоналната клапа, в посока към белите дробове. Когато преминете през тази клапа, вече се намирате в пулмоналната, или белодробната артерия. Така става ясно, че често чуваното изречение: „Артериите транспортират богата на кислород кръв, а вените – бедна на кислород“, е пълна глупост, тъй като в себе си вие все още си имате своя въглероден диоксид, следователно сте „беден на кислород“. И все пак вие плувате направо към някоя артерия. Затова още веднъж: артериите транспортират кръв от сърцето, а вените към сърцето (все пак има и малки изключения от това правило, например в областта на черния дроб).   Когато пристигнете в белия дроб, изпълнявате своята първа мисия в ролята си на ери – отдавате въглероден диоксид и в замяна се зареждате с кислород, за да можете, натоварен с него, да поемете по обратния път – през белодробната (пулмоналната) вена (!) към сърцето. Там заедно със своите събратя се вливате в лявото предсърдие, а по-нататък, през трета сърдечна клапа – в лявата (и последна) сърдечна камера на пътешествието. Клапата между лявото предсърдие и лявата камера се нарича бикуспидална или митрална клапа, тъй като формата ѝ напомня на епископската корона, митрата.   Лявата сърдечна камера е бодибилдърът в света на сърдечните кухини, нейната мускулна стена е със значителна преднина най-дебела. В крайна сметка тя трябва да осъществи много голям натиск, за да може да поддържа кръвта в постоянно движение и да я помпи и до най-далечното ъгълче на тялото ни. Продължавате и през последната клапа, аортната клапа, влизате в главния артериален съд, аортата. Тя прави около сърцето елегантна дъга, от която се отделят разклонения за главата и ръцете. След това продължава в коремното пространство, където се дели на все по-малки и по-малки разклонения и снабдява всички органи и тъкани, чак до пръстите на краката, със свежа кръв.   Вече се намираме в кулминационната точка на сърдечната драма. Всичко работи както трябва, сърцето и кръвоносните съдове изглеждат като нерушима система. Но трагичният обрат, изглежда, вече се опитва да си пробие път.     Още след двайсет и пет годишна възраст започват да се отлагат и първите „втвърдявания“ по стените на коронарните артерии (артериите, които снабдяват сърдечния мускул с кръв). На този етап това не е драматично, но тук се полагат основите на заболяване с тежки последици – атеросклероза, – при което се натрупват мастни отлагания в съдовете с краен ефект калциноза на съдовете. Тя е причина номер едно за двата най-чести смъртни случая по целия свят: сърдечния инфаркт и инсулта. С времето отлаганията по стените на съдовете стават все по-дебели и започват да запушват артериите – първоначално частично, а в най-лошия случай и изцяло (като затлачена с варовик водопроводна тръба).   В случая с коронарните артерии по-големи или средно големи части на сърдечните мускули не се снабдяват с достатъчно храна и кислород и следователно се променят. Това е печално известният сърдечен инфаркт. Най-малко снабдените области се превръщат в един вид съединителна тъкан, която вече не участва активно в биенето на сърцето. А както знаем, един отбор е толкова добър, колкото добър е неговият най-слаб играч. Последицата: сърцето губи сила и издръжливост.   На този етап в театъра говорим за ретардация, тоест за момента на забавяне преди големия финал. В случая със сърдечния инфаркт ролята на забавянето поема медицината. За да се забави неизбежната катастрофа или още по-добре – да се предотврати, може например да се предпишат лекарства, да се извърши сърдечна катетеризация (посредством тънка тръба, директно поставена в коронарната артерия), а също и да се направи опит условията на живот на засегнатия човек да се променят така, че сърцето да бъде облекчено и рискът от бъдещ инфаркт максимално да се намали.     Болки в гърдите. Сърцето е излязло от ритъм. Преслуша ли се гръдният кош със стетоскоп, вече не се чува ту-туп, ту-туп, ту-туп. По-скоро звучи като ту-...туп, ту-ту-туп, туп, ту-туп. Появяват се задух и усещане за слабост. След близо един век непрекъснато биене сърцето е станало забележимо по-слабо и е преминало през немалко неща. Точно в този момент то преживява третия си инфаркт. Помпи все по-слабо, с последно възроптаване се опитва още един път да изцеди всичко от себе си, като работи по-бързо. Но накрая усилието му се оказва напразно. Сърцето вече не функционира както трябва, свива се конвулсивно за кратко, некоординирано и в крайна сметка спира. Това беше всичко. Неизбежният край на драмата. Предвидимо, но трагично. И все пак – макар че всички ние все някога ще изживеем спирането на сърцето, времето, докато този момент настъпи, не трябва да е драматично. Точно обратното: един добър, сърдечно здрав живот прилича по-скоро на комедия. Накрая помпата също спира, но преди това поне сме се посмели от сърце и сме прекарали времето си пълноценно.   И ето кое е хубавото: всеки от нас може да вземе предпазни мерки, за да изживее спирането на сърцето си колкото се може по-късно. И в най-добрия случай това може да стане без сърдечни и съдови проблеми, които да развалят удоволствието от съществуването ни. Първата крачка в правилната посока е хуморът. От време на време животът е неприятно горчив, но с усмивка на уста всичко се преживява по-лесно. Опитайте със смехова йога. Или напишете в Ютюб: „Quadruplet Babies Laughing“, и се посмейте с четиризнаците.   Не само хипохондриците са склонни да тълкуват и най-незначителните симптоми като смъртоносни болести. От тази парализираща привичка никой – нито вие, нито аз, нито който и да е, не е предпазен. Хубавото все пак е – по правило човекът е изначално здрав. Което, за щастие, важи и за сърцето. Защото: ако усещаме, че нещо в тялото ни не е съвсем наред, в повечето случаи това не е рядката болест, която само след няколко часа ще ни повали, а нещо съвсем, съвсем безобидно. Както казва любимата ми сентенция: „Ако през прозореца чуеш тропане на копита, най-често това не е зебра“. Не са много нещата, които стоят на пътя на личното щастие и телесната ненакърнимост. Въпреки това от време на време ми доставя удоволствие да се вслушвам в собственото си сърце.        ", "date": "2018.05.28", "title": "„Тупти, сърце“ на Йоханес Хинрих фон ни повежда към тайните на най-важния човешки орган"}
{"url": "http://epicenter.bg/article/Putin-predlozhi-na-Evropa-da-se-osvobodi-ot-Amerika--ot-atlanticheskata-kaishka/155363/7/0", "text": "Темата за националния суверенитет стана ключова в хода на дискусиите на международния икономически форум в Санкт Петербург.   Президентът на Франция Еманюел Макрон така горещо убеждаваше всички, че неговата страна има истински суверенитет, че Владимир Путин не издържа и в отговор направи изключително щедро предложение на Европа, пише в материал електронното издание на руския вестник „Взгляд“, цитиран и представен от Агенция Фокус. В него пише още: \"Участието на различни световни лидери в заседанията на Петербургския международен икономически форум отдавна стана традиция, но този път заедно с Путин на сцената присъстваха едновременно няколко знакови персони. И ако за участието на Макрон и премиера на Япония Шиндзо Абе се знаеше много преди откриването на форума, то участието на заместник-председателя на Китай Ван Цишан бе анонсирано само преди една седмица. Изглежда, самият Си Дзинпин е командировал своята „дясна ръка“, за да направи поредна демонстрация на значението, което отдава на „привилегированото стратегическо партньорство“ между двете страни. Това вече бе показано в началото на миналия месец, когато министърът на отбраната на Китай в Москва специално акцентира върху това, че с първата си задгранична визита иска да демонстрира на американците тесните връзки между въоръжените сили на Китай и Русия. Появяването на Ван сред участниците във форума придаде на разположението на силите на сцената завършен характер – Русия, Китай, Франция и Япония. А там беше и директорът на МВФ (Международния валутен фонд) – като представител на глобалните структури. По този начин Владимир Путин се оказа заедно с представител на Европейския съюз (Франция), ключовата страна от Западния блок в Азия (Япония) и стратегическия партньор на Русия – Китай. Отчитайки, че дискусията с участието на лидерите по традиция бе моделирана от американски журналист се получи своеобразно заседание на клуба на „великите държави“. Отчитайки и това, че през последната седмица Русия бе посетена и от премиерите на Индия и Германия, на практика се получава пълна картина. Нямаше ги само англо-саксонците. Но конфликтът с Великобритания на фона на „делото Скрипал“ стигна до стадий на открита враждебност, а президентът Тръмп на практика е лишен от свобода на действията по руско направление. Независимо че именно неговите действия по други теми от международния дневен ред през последните дни бяха най-обсъждани. Разваляне на сделката с Иран, пренасяне на посолството на САЩ в Ерусалим и отказ от срещата с лидера на Северна Корея – за половин месец Тръмп се разписа едва ли не в целия списък от най-болезнените въпроси на международния живот.   Вашингтон залага на изостряне едновременно по цялото геополитическо поле – повишавайки залога с надежда да получи отстъпки и да подобри своите позиции. Да, хегемонът има голяма нужда да формулира по-изгодни за себе си условия в световната търговия и в това няма никакъв парадокс. САЩ остават свръхдържава във военен и финансов план, но самата американска държава не получава толкова голяма изгода от това. Нещо повече – през последните десетилетия върви деиндустриализация на Америка и амортизиране на нейната инфраструктура. И за да подобри външнотърговския си баланс и да върне производството в САЩ, Тръмп е готов да направи всичко. Т.е. да използва наличните в Америка военно-финансови и геополитически предимства за изостряне на международната ситуация с последващо добиване на търговски отстъпки от всички ключови партньори и противници. Тази игра е опасна, но именно така патриотът Тръмп иска „да направи Америка отново велика“. Към това, ако не се направи нищо, перспективите на САЩ няма да станат по-розови: предишния модел на съществуване на страната като световен хегемон така или иначе се е изчерпал и нейният залез и така се случваше пред нашите очи. В тази ситуация предупреждението на Путин на форума не изглежда преувеличение: „Излизането на една от страните по договора от правовото поле, сриването на договорките винаги означава съществен риск и трудности. Това е аксиома от деловата практика... В глобален мащаб такова поведение на държавите – особено центровете на сила – води към най-негативни, ако не разрушителни, последствия. Пренебрежението на съществуващите норми и загубата на взаимно доверие могат да предизвикат непредсказуемост, турбилентност и колосални промени. Подобно стечение на факторите може да доведе до системна криза, с каквато светът още не се е сблъсквал“.  Путин знае много добре за какво говори. Отговаряйки на въпрос за санкциите, с които САЩ плашат участниците в иранската сделка, президентът цитира самия себе си: Винаги съм го казвал, смятам това за непродуктивно и вредно. И нашите експети тук си спомнят и на Запад също помнят, моето изказване, да кажем, в Мюнхен през 2007 година, когато говорих за недопустимостта на придаването на екстериториален характер на правовите норми на една държава, в този случай – Съединените щати. Тогава много хора в САЩ и Европа ми се разсърдиха. Но аз предупреждавах именно за това, а ето сега, моля, това разцъфва. Бъдете любезни, моля ви, яжте, каквото ви е сипано!“  Никой не изпитва радост от сбъдването на пророчествата на Путин. Просто той участва отдавна в голямата игра и затова може да наблюдава процесите в динамика: Именно това разрушава съществуващия световен ред. Ние сме длъжни все пак да се договорим и с нашите американски партньори за някакви единни правила на поведения. Това е много важно, защото, каквато е и темата на нашите днешни дискусии – трябва да се изгради доверие. Или го има, или го няма и ако го няма, то тогава няма да се получи нищо хубаво“.  Това бе отговорът на Путин най-вече към Еманюел Макрон. Политическата основа на новия френски президент се базира на много нестабилна основа. Алтантист, който иска да играе новия Дьо Гол, без да има нито качествата на генерала, нито тази Франция, която е способна дори отчасти да отстоява своето. Най-използваната дума в речта на Макрон беше „суверенитет“ – и беше ясно, че по този начин той убеждава Путин, французите и целия свят, че Франция действително го има и той, Макрон, ще го укрепи още повече. Искам да изградя суверенен фундамент. Искам всички нови световни правила да се изпълняват, а за това е нужен суверенитет... Неможем да се доверяваме един на друг, ако не вярваш и не уважаваш самия себе си. Ако не се уважаваш, то никой няма да те уважава. Трябва да се бориш за спазването на суверенитета. Искам да се уважаваме, за да няма никакви намеси“. Путин изслуша внимателно разсъжденията на Макрон за суверенитета и недопустимостта на американските санкции, но на няколко пъти все пак не успя да се удържи. Например, той припомни за глобите, които по-рано бяха платени от френските банки по решение на американските съдилища.   И направи главната фраза на този ден: Еманюел каза, че Европа и САЩ имат взаимни задължения: Европа зависи от Съединените щати в сферата на сигурността. Но няма нужда да съжалявате по този въпрос – ние ще ви помогнем. Ще обезпечим сигурността. И, във всеки случай, ще направим каквото зависи от нас, за да няма никакви заплахи“.  Френският президент не пропусна тези думи. Той започна да уверява, че не се страхува от нищо, „защото Франция има армия, която и сама може да защитава страната“: Но аз имам определени задължения спрямо други европейски съюзници и си мисля, че тази архитектура на европейската сигурност е наше задължение“  Този разговор даже не е на различни езици, а на различни нива на мислене. Путин фактически предложи на Европа да се освободи от Америка, от атлантическата каишка, ако тя действително иска да си върне реалния суверенитет. Не този, за който толкова много говори Макрон в своята реч, а истински. Разбира се, пред Путин седеше не Шарл и дори не Марин – но, въпреки това, руският президент каза това, което каза и съвсем не, защото искаше да поласкае парижкия си гост. Просто сега ще има повод да напомни на поредния президент на Франция – ние ви предлагахме\".", "date": "2018.05.28", "title": "Путин предложи на Европа да се освободи от Америка, от атлантическата каишка"}
{"url": "http://epicenter.bg/article/Vrataryat-na--quot-Livarpul-quot--Oshte-ne-moga-da-spya/155372/8/0", "text": "Вратарят на \"Ливърпул\" Лорис Кариус се извини на феновете на тима с послание в социалните мрежи.   Германският страж допусна две фатални грешки във финала на Шампионска лига срещу \"Реал\" (Мадрид) при загубата с 1:3 в Киев.   Статистиката му сочи, че двете му грешки, които доведоха директно до гол, са голяма рядкост. В предишните общо 32 свои мача, той е допуснал две такива издънки. Вратарят написа, че още не може да спи и че без неговите грешки мърсисайдци са можели да победят.   Ето какво написа Кариус: \"Още не мога да спя.. сцените се въртят в главата ми отново и отново. Безкрайно съжалявам и се извинявам на съотборниците си, на вас феновете и целия щаб. Знам, че се издъних с двете си грешки и ви предадох. Както казах, иска ми се да върна времето назад, но не е възможно. Фактът, че можехме да победим, прави ситуацията още по-лоша. Благодаря на невероятните фенове, които ме подкрепиха дори след мача. Не го приемам за даденост, а това ми показа колко голямо семейство сме. Благодаря, ще се върнем по-силни\".", "date": "2018.05.28", "title": "Вратарят на \"Ливърпул\": Още не мога да спя"}
{"url": "http://epicenter.bg/article/Desi-Banova-i-Plevneliev-podkrepiha-Grisho-na--quot-Rolan-Garos-quot-/155375/10/0", "text": "Григор Димитров премина успешно първия кръг на \"Ролан Гарос\", а палци за успеха на българина стискаха президентът Росен Плевнелиев и годеницата му Деси Банова, съобщи Nova.   Двойката се наслаждава на приятни мигове във френската столица, като не пропусна да изгледа и първия мач на Димитров от трибуните в Париж. Банова и Плевнелиев, които скоро ще станат родители, показаха стил и добро настроение от централния корт \"Филип Шатрие\".   Дали ще донесат късмет на българския тенисист и във втория кръг, предстои да разберем в сряда, когато Димитров ще излезе на корта срещу американеца Джаред Доналдсън. Двамата ще се изправят един срещу друг за първи път.   Източник: Дир.бг", "date": "2018.05.28", "title": "Деси Банова и Плевнелиев подкрепиха Гришо на \"Ролан Гарос\""}
{"url": "http://epicenter.bg/article/Kartofi-sote-s-chesan-i-kopar/155419/9/93", "text": "Картофите се измиват, но без да се белят. Овкусяват се с копър и чесън.   Продуктите се слагат в плик за печене и се добавя зехтин (Добре е да се направят няколко дупки в плика).   След което се слага в предварително загрята фурна на 200 градуса. Пече се около 45 минути.", "date": "2018.05.28", "title": "Картофи соте с чесън и копър"}
{"url": "http://epicenter.bg/article/Lyubimata-na-Putin-iznenada-moskovchani-s-patriotichna-roklya--Snimki-/155376/10/84", "text": "От години Алина Кабаева е тайната първа дама на Русия. Любимата на Владимир Путин рядко се появява на обществени събития. Сега тя направи изключение и предизвика критиците, пише германското списание \" Щерн\", цитирано от Дир.бг Олимпийската шампионка и руският президент са  . Въпреки че Путин и бившата гимнастичка отричат твърденията на пресата, в Русия връзката им е обществена тайна. Според слуховете   и отдавна са встъпили в брак.   Въпреки че 35-годишната красавица е ангажирана е социално ангажирана и заема престижни постове, тя рядко се появява на събития. Всяка нейна поява е широко обсъждана. Последно това се случи преди няколко дни на откриването на фестивала   - двудневен детски фестивал по ритмична спортна гимнастика, чийто патрон е гимнастичката.   На събитието Кабаева се появи в бяла рокля с голи рамене, избродирана с червени цветя. Най-впечатляващото обаче бе огромният двуглав орел -  , който бе избродиран върху бюста ѝ.   Тя бе подложена на кръстосан огън в социалните мрежи, където потребителите коментираха твърде патриотичната рокля.", "date": "2018.05.28", "title": "Любимата на Путин изненада московчани с патриотична рокля (Снимки)"}
{"url": "http://epicenter.bg/article/Megan-Markal---balansat--ot-koyto-kralskoto-semeystvo-imashe-nuzhda/155378/10/100", "text": "Принц Хари вече не е онзи разкрепостен ерген със слабост към алкохола и наркотиците и за това голяма заслуга има любимата му Меган Маркъл.   И въпреки че тя е едно от най-големите изключения в историята на кралското семейство и на пръв поглед не е подходящ избор за принца, всъщност се оказа онази магия, от която фамилията имаше нужда.   Дни преди сватбата бащата на Меган претърпя сърдечна операция и това възпрепятства неговото присъствие на 19-и май в храма „Сейнт Джордж“. И след като новината се разчу цял свят тръпнеше в очакване да види кой ще изпроводи булката до олтара. И тук идва ключовият момент, който сякаш за секунди потули дългогодишната прикрита вражда между Хари и баща му.   Самият принц Чарлз заведе Меган и я предаде на младоженеца, а той му благодари. Всъщност, в последните месеци светът наблюдава очевидното стопляне на отношенията между Чарлз и по-малкия му син.   Преди няколко дни в градината на Бъкингамския дворец се състоя парти, което беше в чест на бащата на Хари и Уилям. Това беше и първата публична изява на Меган и Хари като съпрузи.   По време на партито Хари поднесе трогателна реч, чрез която той похвали Чарлз за дългогодишната му благотворителна дейност, а също така и му поднесе публично извинение за проявите си в миналото. Може би причината за добрите му думи се крие в прекрасните отношения, които Меган успя да установи с Чарлз. И вероятно тя е онзи баланс, от който кралското семейство имаше нужда.   Близък до фамилията издаде пред медиите, че тя съвсем неприкрито показала възхищението си от него, а между двамата веднага се зародила симпатия.   От своя страна принц Чарлз добавил: „Меган е толкова интелигентна и мила. Тя прави Хари щастлив и ние сме изключително радостни от това, не бихме могли да я харесваме повече“.   Съвсем очевидно е, че Маркъл е радушно приета от кралското семейство и успява да спечели симпатиите не само на Чарлз, но и на Камила. Двете демонстрират чудесни отношения, а на партито в Бъкингамския дворец преди няколко дни не спираха да държат ръцете си, докато си говореха.   Но дали Меган ще успее да размекне и коравата дама на престола кралица Елизабет II и какво още ще стори в името на мира и любовта в кралското семейство, само бъдещето ще покаже. Източник: woman.bg", "date": "2018.05.28", "title": "Меган Маркъл - балансът, от който кралското семейство имаше нужда"}
{"url": "http://epicenter.bg/article/Nikoleta-i-Niki-se-sgodiha-na-Karibite--Modelkata-se-pohvali-s-megaskap-prasten-/155379/10/100", "text": "Николета Лозанова каза \"да\" на Ники Михайлов, който най-накрая се реши да й предложи, съобщи \"България днес\".  Михайлов паднал на колене пред сексбомбата и я попита дали ще се ожени за него. Лозанова без да се замисля, изстрелва заветното \"да\". Пръстенът, който Ники М. подарява на Николета е с огромен диамантен камък. Цената на скъпарското бижу със сигурност надхвърля 50 000 лева. То е правено по поръчка от една от най-известните марки в световен мащаб.  НиЛо вече гордо носи пръстена на лявата си ръка и се зарича, че никога няма да го свали. Михайлов младши решава да направи предложението, докато двамата са на романтична почивка в тузарския курорт Пунта Кана в Доминикана.  Ники изненадва по съвършен начин своята любима. Води я в градината на ресторант, нает специално за двамата. Заведението е украсено празнично, но Лозанова не подозира защо. Точно преди да седната на масата си, Михайлов прави най-важната крачка в живота си и вади огромния диамантен пръстен.  Николета не пропусна да се похвали с бижуто в социалните мрежи, а приятелките на силиконката за няколко часа я заринаха с поздравления.", "date": "2018.05.28", "title": "Николета и Ники се сгодиха на Карибите! Моделката се похвали с мегаскъп пръстен "}
{"url": "http://epicenter.bg/article/Kayli-Minoug-praznuva-50-ti-rozhden-den/155391/10/100", "text": "От тийн сензация в телевизионна сапунена опера до една от кралските особи в поп музиката, с тридесетгодишна кариера зад гърба и над 80 милиона продадени копия от записите й, преборила рака на гърдата - австралийската звезда Кайли Миноуг днес навършва 50 години и все още е \"в играта\", пише в. \"Дейли експрес\", цитиран от Новини.бг Кайли Миноуг е родена на 28 май 1968 г. в Мелбърн, Австралия. Бъдещата звезда опровергава критиците, които в началото я наричат \"пеещо вълнисто папагалче\" и успява да се наложи като звезда от световна величина и като един от най-продаваните австралийски изпълнители. Статутът й на международен секс символ също е неоспорим.  Кайли е само на 11 години, когато се снима в телевизионната поредица \"Skyways\". Бъдещата звезда обаче е най-известна с ролята си в сапунения сериал \"Съседи\", в който си партнира с друг популярен австралийски изпълнител - Джейсън Донован. Екранният роман на двойката се пренася и в живота, но не продължава дълго. През 1988 г. Миноуг и Донован записват хитовия си дует \"Especially For You\", оглавил чартовете в Европа и Австралия.  Музикалната кариера на Кайли Миноуг започва през 1987 г., когато австралийката записва кавър на парчето \"Loco-Motion\" на Литъл Ива със заглавието \"Locomotion\".  Версията на Миноуг бележи успехи не само в родината й, където достига първото място в чартовете, но и във Великобритания, Канада и САЩ.  Клипът към \"Locomotion\", заснет с относително нисък бюджет, разкрива не само обещаваща поп певица, но и умела танцьорка. От качването му в канала на звукозаписната компания PWL в Ютюб през 2016 г. видеото е гледано над 2,4 милиона пъти.  След \"Locomotion\" Кайли Миноуг достига първите места в чартовете с хитове като \"I Should Be So Lucky\", \"Especially For Yoy\", \"Hand On Your Heart\" и \"Tears On My Pillow\".  Успеха си от края на 80-те години певицата пренася и в следващото десетилетие. Миноуг обаче трябва да чака до 2000 г., преди отново да покори върховете в чартовете.  След период на творчески експерименти, очаровал феновете й, но скромен откъм завидни продажби, Кайли Миноуг се завръща с \"пълна сила\" с песента \"Spinning Around\" (2000). Парчето, както и други сингли от албума й \"Light Years\", поставят началото на превърналата се в знакова за Миноуг ера \"Fever\", започнала с хита \"Can't Get You Out Of My Head\". Хитовото парче и до днес остава най-високо класираният сингъл на Кайли Миноуг в американския чарт след \"Locomotion\".  Във Великобритания за последен път певицата оглавява чартовете през 2003 г. със сингъла \"Slow\", преди да се завърне на върха през април тази година с албума \"Golden\".  Кайли Миноуг планира да отбележи 50-ия си юбилей с парти с приятели в Лондон, където пребивава.", "date": "2018.05.28", "title": "Кайли Миноуг празнува 50-ти рожден ден"}
{"url": "http://epicenter.bg/article/Emiliya-pusna-sakrushitelna-izpoved-za-smartta-na-dovedeniya-si-sin--Ti-vinagi-shte-si-s-nas-navsyakade-/155398/10/99", "text": "Певицата Емилия написа сърцераздирателен статус по повод смъртта на доведения си син - 19-годишния Феди Башур, който загина в тежка катастрофа на АМ Тракия.           Стотици потребители изказаха съболезнования под статуса.", "date": "2018.05.28", "title": "Емилия публикува съкрушителна изповед за смъртта на доведения си син: Ти винаги ще си с нас!"}
{"url": "http://epicenter.bg/article/Zashto-Megan-i-Hari-izbraha-sar-Eltan-Dzhon-da-sviri-na-svatbata-im-/155400/10/100", "text": "За пореден път кралското семейство избра   да забавлява гостите на едно от най-важните събития в кралския двор.    на  и американската актриса  предизвика фурор не само с обявената сума, която бе похарчена за украса, цветя и кулинарни специалитети, но и с присъствието на голям брой знаменитости. Сред тях за пореден път се открои  , който бе не просто част от антуража, но и забавляваше гостите на един от приемите. Никой не беше изненадан, когато Дворецът обяви името му като изпълнителят, който ще посрещне младата двойка. За всички във Великобритания е абсолютно ясно, че Елтън Джон е изключително близък с кралското семейство и най-вече с принц Хари. Преди сватбата стана ясно, че двамата са прекарали известно време в Италия. На това пътуване Хари е споделил на стария си семеен приятел, че е влюбен в Мегън,пише Дарик.   Поп изпълнителят има богата история с кралската фамилия, която датира още от 1970г. Кралицата и сестра ѝ Маргарет остават запленени завинаги от изпълнението му на един от концертите, организиран от Прес асоциацията през 1970г. От този момент нататък той е засичан често в компанията на Маргарет по различни арт събития. По-късно става близък приятел и клиент на мебелната компания на сина ѝ. През 1981г. се запознава с принцеса Даяна в Уиндзор на двадесет и първия рожден ден на принц Андрю. Когато пристига в замъка, там са само музикантите и Лейди Ди. Двамата танцуват чарлстон цели 20 минути. Към забавлението се присъединява и Ан, единствената дъщеря на кралицата. В едно телевизионно интервю Елтън Джон споделя, че и самата Елизабет II попитала дали може да се включи към забавлението. Така след танц с кралицата на фона на „Rock Around the Clock“, поп музикантът затвърждава позициите си на любимец на Двореца. През 1990 г. Лейди Ди организира официален обяд в двореца Кенсингтън в чест на приятелите ѝ  . Няколко години по-късно Версаче издава книга, посветена на кралското семейство, която разбунва духовете в двореца. Даяна е съкрушена и заради подозренията ѝ, че Елтън има участие в този проект. Двамата не си говорят с месеци. Въпреки всичко след смъртта на Версаче през следващата година, принцесата на народа придружава поп легендата на погребението. 1997 година остава трагична в историята, защото самата Даяна губи живота си в съмнителна автомобилна катастрофа. Няколко месеца по-късно Елтън Джон преобразува тъгата си в музика и  . Пренаписва песента „Candle in the Wind“, която по принцип е била за . Каварът „Goodbye Englands rose“ печели Грами на своя създател. Елтън Джон изпълнява своята музика  . Самият той казва, че това все още му се струва нереално. Хари от своя страна споделя по-късно, че не е успял да сдържи сълзите по време на изпълнението. Колкото до сватбите в двореца, той остава едно от задължителните имена в списъка с гости. През 1986 г. заедно с тогавашната си съпруга Рената Блауел са настанени на първия ред на сватбата на Сара Фъргюсън и принц Андрю. На 29 април 2011 присъства и на сватбата на Уилям и Кейт.", "date": "2018.05.28", "title": "Защо Мегън и Хари избраха сър Елтън Джон да свири на сватбата им?"}
{"url": "http://epicenter.bg/article/V-perfektna-forma-s-ultrazvukovo-stopyavane-na-korema-/155407/10/0", "text": "UltraShape Power е един от най-успешните уреди в света за ултразвуково разграждане на мастни клетки.    Апаратът използва импулсен, фокусиран ултразвуков сигнал за механично (нетермично) разграждане на мастните клетки в предварително фокусирана област, при контролирана дълбочина.   Уредът вече може да бъде открит и в България сред професионалното оборудване на клиника за естетична дерматология ATA DERMA - Пловдив на д-р Снежана Атанасова.   Импулсната енергия задейства не-термичен механичен ефект, който се насочва само към мастната тъкан. За разлика от класическата технология ултразвук, импулсната позволява контрол на температурата.   Най-често третираните участъци са тези, където се натрупват повече мазнини - корем, бедра, седалище. Фокусираният ултразвук с висока енергия въздейства до 1,5 см. в дълбочина, като може да бъде насочен точно към желания слой с подкожна мазнина. Притежава видео камера за проследяване и насочване, както и монитор за проследяване и ориентиране на интуитивно функциониращият потребителски интерфейс с интегриран клиничен протокол.   При необходимост от оформяне на горната и долната част на корема, хълбоците и външната част на бедрата се използва U-SCULPT апликаторът, където мощността на фокусирания ултразвук е по-висока. UltraShape Power премахва до 20-30% от мастната прослойка с една процедура.   След процедурата с UltraShape Power се отделят триглицериди и отпадъчни елементи от разрушените мастни клетки, които се обработват и изхвърлят от естествените физиологични и метаболитни процеси в организма. Резултати от публикувани клинични проучвания показват, че освободените триглицериди не се натрупват в кръвта или черния дроб.   Процесът се извършва без да се вреди по какъвто и да е начин на кожата, кръвоносните съдове, нервите или съединителната тъкан. Резултатите показват, че при проведени три сесии, клиентите виждат средно намаляване на обиколката с 4 см.   След като мастните клетки са унищожени и премахнати от зоната на третиране, резултатът се очаква да бъде дълготраен. Тази продължителност, разбира се, зависи и от здравословния начин на живот и хранене. Мастните клетки се изчистват от организма от 2 до 4 седмици. Намаляването на дебелината на нежелания слой се наблюдава в първите 14 до 28 дни след третирането.   Процедурата с UltraShape Power е абсолютно безболезнена и значително по-кратка и ефективна от други апарати за премахване на мазнините от тялото. Няма странични действия, възпаления или изтръпване, кожата е гладка, тялото оформено.", "date": "2018.05.28", "title": "В перфектна форма с ултразвуково стопяване на корема   "}
{"url": "http://epicenter.bg/article/Maraya-Keri-prodade-godezhniya-si-prasten-ot-Dzheyms-Pakar-za-pochti-3-miliona-dolara/155409/10/100", "text": "Певицата от САЩ Марая Кери е продала оценения си на 13,2 милиона долара годежен пръстен от австралийския милиардер Джеймс Пакър за 2,78 милиона долара, съобщи Контактмюзик, цитиран от Новини.бг   Кери и Пакър се разделиха през октомври 2016 г. - само няколко месеца след като милиардерът й предложи брак, припомня изданието.   Сега става ясно, че певицата е решила окончателно да затвори \"страницата Джеймс Пакър\" и поради тази причина е продала скъпото годежно бижу на лосанджелиски бижутер срещу сумата от 2,78 милиона долара.   \"Марая иска да продължи живота си, изпълнена с позитивизъм, което налага да се раздели с емоционалния и материален товар от миналото, в това число и със стар годежен пръстен от бивш приятел\", казва говорител на певицата за Пейдж сикс на \"Ню Йорк пост\".   След раздялата си с Джеймс Пакър Марая започна връзка с танцьора Брайън Танака, който е поел и функциите на нейн мениджър.", "date": "2018.05.28", "title": "Марая Кери продаде годежния си пръстен от Джеймс Пакър за почти 3 милиона долара"}
{"url": "http://epicenter.bg/article/Antani-Hopkins--Alkoholizmat-e-dar--no-mozhe-i-da-te-razkasa-na-parcheta/155427/10/100", "text": "Актьорът   обяви любовта към чашката за \" \", съобщи Лента, цитирана от Дарик.   \" “, разкри актьорът. „Защото където и да ида, тази пропаст е с мен. В нея е моята вулканична ярост, която аз използвам като гориво. Разбира се, то може и да те разкъса на парчета\".   заяви, че успява да насочи злобата си в творческото русло, но когато не го прави, не може да контролира яростта си. Той разказа как през 1975 г. се опитвал да овладее бурния си характер, но това не му се отдавало. Тогава неговата майка му казала: \"Защо просто не си останеш гадняра, който си? Бъди си чудовище.\" \"Съгласих се с нея\", казва актьорът.  който е на 80 години, е носител на наградата Оскар за ролята си на Ханибал Лектър във филма \"Мълчанието на агнетата\", Сред популярните филми с негово участие са \"Магия\", \"Човекът слон\", \"Дракула\", \"Да срещнеш Джо Блек\", \"Най-бързият мотор\".", "date": "2018.05.28", "title": "Антъни Хопкинс: Алкохолизмът е дар, но може и да те разкъса на парчета"}
{"url": "http://epicenter.bg/article/Bionse-i-Dzhey-Zi-otpraznuvaha-godishninata-ot-svatbata-si-na-pokriva-na-hotel/155430/10/100", "text": " с частна вечеря на покрив на сграда в центъра на Лос Анджелис. Миналият месец феновете спекулираха, че двойката ще пусне изненадващ албум на 4 април по повод годишнината си. Те дори предположиха, че албумът може да бъде включен в турнето \"Bey and Jay On the Run II\", което ще започне на 6 юни и ще продължи до 4 октомври с 48 концерта в Северна Америка и Европа, пише БГНЕС.   Но вместо това Hollywood Reporter научи, че двойката е отпразнувала своята годишнина, като е резервирала целия покрив на „NoMad Hotel“ в Лос Анджелис, който всъщност е новата гореща дестинация в града. Хотелът е известен със своята италианска архитектура и вдъхновен от Средиземно море басейн на покрива. Сградата разполага и с открита камина, известна като „Orcus Mouth“, подобна на откритата в градините на Бомарцо в Италия. Двойката е наела частен сервитьор и готвач, които да приготвят и сервират храна и напитки.   , но в предложенията на хотела са присъствали ястия с печено пиле, бейби прасенце, черна треска и за десерт \"Мляко и мед\" (фин сладкиш със сладолед).", "date": "2018.05.28", "title": "Бионсе и Джей Зи отпразнуваха годишнината от сватбата си на покрива на хотел"}
{"url": "http://epicenter.bg/article/Humanoiden-robot-otkri-seminara-po--Robotika-i-digitalni-umeniya--/155437/10/0", "text": "Повече от вълнуващо протече първият интерактивен семинар по роботика и дигитални технологии в гр. Струмица, Р. Македония, по инициатива и с финансиране на д-р Милен Врабевски и Фондация „Българска памет“.   Над 250 младежи от Струмица и Делчево се запознаха с хуманоидния робот от България – НАО, построиха и програмираха свои автономни роботи и получиха безценни знания за дигиталния свят, криптовалутите и 3D принтерите.    Семинарът в Струмица е част от дългогодишните инвестиции на д-р Милен Врабевски за професионални и образователни перспективи за сближаване на хората от двете страни на границата.   Целта на инновативния форуме да насърчи младежите да усвоят компетенциите на XXI век за да бъдат конкурентни, гъвкави и успешни в обединена Европа.   Специален гост на събитието бе кметът на гр. Делчево, Р. Македония, Горан Трайковски, който отправи поздрав към всички участници и си пожела да има повече подобни съвместни инициативи, които да подготвят на практика младите хора от региона за тяхното общо европейско бъдеще.   Сред лекторите, които потопиха децата в света на високите технологии, бяха Диман Михнев, един от създателите на Робо лига България, както и финансовият експерт Бисер Манолов, който запозна младежите с основни понятия от сферата на блокчейн технологията и криптовалутите.   Темата на семинара бе побрана така, че да даде насока на учениците кои са уменията, които ще им послужат като ключ към професиите на бъдещето. Тя кореспондира и с един от четирите приоритета на Българското евро председателство през 2018 г., а именно „Цифрова икономика и умения на бъдещето“.   Повече снимки от събитието можете да откриете на   или на   страницата на Фондация „Българска памет“.    ", "date": "2018.05.28", "title": "Хуманоиден робот откри семинара по „Роботика и дигитални умения“ "}
{"url": "http://epicenter.bg/article/Mariya-Sharapova-stana-filmova-zvezda/155424/8/18", "text": "Бившата любима на Григор Димитров Мария Шарапова вече е филмова звезда.   Тенисистката дебютира с малка роля в сериала \"Милиарди\", където си партнира с Деймиън Люис и Джон Малкович.   \"Не знам как се справих, но опитът беше безценен. Когато си в компанията на такива актьори, не е проблем да не спиш в 5 часа сутринта\", написа Маша.   Източник: Блиц", "date": "2018.05.28", "title": "Мария Шарапова стана филмова звезда (Снимки)"}
{"url": "http://epicenter.bg/article/Borisov-donese-pobedata-na--quot-Vitosha-quot---Bistritsa--s-hettrik/155436/8/0", "text": "Отборът на Витоша (Бистрица), воден в атака от премиера Бойко Борисов , спечели титлата при ветераните.   “Бистришките тигри” разбиха бургаския Нефтохимик с 6:3 във финала, игран на в Стара Загора на стадион “Трейс Арена”.   Бойко Борисов се отчете с хеттрик за своя тим, а в хода на двубоя записа името си и сред асистентите, подавайки за едно от попаденията на тима си.   Българския премиер бе близо и до четвърти гол, но нацели страничния стълб. Отборът на Витоша (Бистрица) поведе в резултата с 4:0, след което бургазлии върнаха едно попадение. Бойко Борисов реализира още два гола, извеждайки тима си до комфортното 6:1 минути преди края на двубоя.", "date": "2018.05.28", "title": "Борисов донесе победата на \"Витоша\" (Бистрица) с хеттрик"}
{"url": "http://epicenter.bg/article/Hilyadi-evakuirani-v-SASht-i-Kuba-zaradi-buryata-Alberto/155368/7/0", "text": "  Американският щат Мериленд е под вода, хиляди са евакуирани в щата Флорида, а западна и централна Куба са залети от проливни  дъждове,  съобщава  Dariknews.   Силен дъжд предизвика големи наводнения в американския щат Мериленд. Улиците на Еликот сити са под метри вода. На кадри, качени в социалните мрежи, се виждат напълно наводнени улици, блокирани коли и хора, блокирани в сгради. Губернаторът на щата обяви извънредно положение.   Хиляди жители на американския щат Флорида се евакуираха заради субтропическата буря Алберто, която се придвижва на север през Мексиканския залив, предаде Ройтерс. Метеоролозите предупредиха, че бурята може да предизвика опасни за живота наводнения в южните крайбрежни Американски щати. Очаква се тя да достигне сушата днес в северозападната част на Флорида, заяви Националният център по ураганите на САЩ.   Алберто е първата наименована атлантическа буря за 2018 г., която започна преди официалното начало на сезона на ураганите. Според прогнозите тя ще бъде съпътствана от ветрове с максимална скорост около 85 км/ч и ще донесе дъждове от порядъка на 30 см, обхващайки район, простиращ се от Мисисипи до западната част на Джорджия. След това ще премине през долината на река Тенеси утре и вдругиден.   Над 5000 човека бяха евакуирани и в Куба заради Алберто, предаде ТАСС, като се позова на кубинската телевизия. Бурята донесе проливни дъждове, особено в западната и централната част на страната. Стихията предизвика рязко покачване на нивото на реките и водохранилищата и наводни ниски райони в провинциите Пинар дел Рио, Артемиса, Матансас, Виля Клара и Санкти Спиритус.Няма данни за жертви и разрушения, но са нанесени сериозни щети на селскостопанските култури.  ", "date": "2018.05.28", "title": "Хиляди евакуирани в САЩ и Куба заради бурята Алберто"}
{"url": "http://epicenter.bg/article/Evrodeputatite-shte-obsazhdat-paketa--quot-Mobilnost-quot-/155369/7/0", "text": "На днешната сесия на Европейския парламент в Страсбург евродепутатите ще обсъждат решението на Европейската комисия по пакета \"Мобилност\", съобщава  News.bg .   Пакетът \"Макрон\" ще бъде първата тема за дебати в ЕП.   Промените станаха повод за национален протест на превозвачите у нас, който се състоя на 17 май, по време на Срещата на върха на лидерите на ЕС и Западните Балкани в София.   Според превозвачите промените в законодателството ще доведат до масови фалити на фирми. Според тях целта е да се елиминират от пазара българските, полските, унгарските и румънските превозвачи.   Сесията на ЕП започва в 18 часа българско време.   Вчера, 27 май, темата коментира евродепутатът от ЕНП Андрей Новаков, който пропътува Европа в ТИР, за да \"влезе в обувките\" на превозвачите, които скочиха срещу Пакета \"Макрон\". По думите му протестът на превозвачите е основателен.   Според представителя на българските граждани в парламента на ЕС мерките в Пакета \"Мобилност\" са писани от чиновник, който няма понятие какво е реалната работа на превозвачите. Новаков заяви и че не трябва да има двойни стандарти в ЕС, а Европа отдавна вече била на две скорости.   Припомняме и че евродепутатът Ангел Джамбазки заяви, че се организира протест на превозвачите и в столицата на ЕС Брюксел.   \"Най-важният въпрос е нахалството и наглостта на част от лобистите в определени държави, най-вече Франция, които се опитват по един антиевропейски начин да създават евроскептицизъм. Те разглобяват ЕС. Опитват се да откраднат един цял български сектор. Опитват се с непазарни методи да въведат административна пречка, така че българските превозвачи да фалират и да могат да вземат техните работници там като гастарбайтери. Това е безпрецедентно\", категорично заяви Джамбазки.", "date": "2018.05.28", "title": "Евродепутатите ще обсъждат пакета \"Мобилност\""}
{"url": "http://epicenter.bg/article/Turtsiya-i-Rusiya-podpisaha-suhopatnata-chast-ot--quot-Turski-potok-quot-/155374/7/0", "text": "Турция и Русия подписаха споразумение за сухопътната част на газопровода \"Турски поток\". Това се е случило в събота, на икономическия форум в Санкт Петербург.   Държавните компании \"Газпром\" и \"Баташ\" са сключили споразумение за основните условия и параметри на строителството на този участък, гласи съобщение на руския енергиен гигант, цитирано от БТА.   Според информацията обаче не е уточнен маршрутът на сухопътната част. Сред опциите на масата е и България въпреки първоначалните идеи втората тръба да минава през Гърция.     Подписването на документите между \"Газпром\" и \"Боташ\" позволява да се премине към практическо изпълнение на проекта. Строителството на сухопътния участък на газопровода ще се извършва от съвместната проектна компания TurkAkim Gaz Tasima A.S., която ще бъде създадена на паритетна база, посочват от \"Газпром\".   Компанията започна строителството на морския участък на газопровода \"Турски поток\" през май 2017 г., като неотдавна бе съобщено, че е приключило изграждането на дълбоководната част в Черно море на първата тръба с капацитет 15,75 млрд. куб. м газ годишно. Тя е предназначена да доставя газ за турския пазар. Планираната втора тръба със същия капацитет е за пазарите в Южна и Югоизточна Европа.   Руската компания съобщи още, че между \"Газпром\" и \"Боташ\" са подписани документи за извънсъдебно споразумение по арбитражния спор, свързан с условията за доставка на руски газ в Турция. Договорена отстъпка от 10,25% за доставения газ през 2015-2016 г., която означава, че на Турция трябва да бъдат върнати 1 млрд.долара, платени за руски газ, стана ясно от изказване на турския президент Реджеп Ердоган.", "date": "2018.05.28", "title": "Турция и Русия подписаха сухопътната част от \"Турски поток\""}
{"url": "http://epicenter.bg/article/Izgonenite-ruski-diplomati-iskat-izvinenie--za-da-se-varnat-na-Zapad/155385/7/0", "text": "\"Стотици руски дипломати, прогонени заради скандала с отравянето на бившия руски двоен агент Сергей Скрипал, може да се върнат на Запад, само след пълно извинение от страна на Лондон\", заяви руският посланик в Берлин Сергей Нечаев, цитиран от ДПА. Великобритания и европейски страни обвиниха Кремъл за отравянето на Сергей Скрипал и дъщеря му през март. Бившият двоен агент излезе от болница неотдавна след лечение за отравяне с нервнопаралитично вещество. \"Великобритания трябва да признае, че това беше голяма грешка, или голяма лъжа и да покаже, че съжалява\", подчерта Нечаев. 25 страни и НАТО прогониха около 140 руски дипломати, след като Лондон обвини Русия и дори самия руски президент Владимир Путин за отравянето на Скрипал, довело до голяма операция по почистването в град Солсбъри. В отговор Русия прогони същия брой чуждестранни дипломати, припомня ДПА.", "date": "2018.05.28", "title": "Изгонените руски дипломати искат извинение, за да се върнат на Запад"}
{"url": "http://epicenter.bg/article/Makedonskiya-vanshen-ministar-Nikola-Dimitrov--Dogovorena-e-ramka-za-kompromis-za-imeto/155386/7/51", "text": "Македонският министър на външните работи Никола Димитров е заявил, че е договорена рамка за намиране на компромис за името, предава скопската телевизия \"Канал 5\".   Според телевизията външните министри Никос Кодзиас и Никола Димитров са преговаряли до късно снощи и са успели да постигнат рамка за компромис за името. Телевизията цитира македонския външен министър, който казва \"Имахме ползотворна среща. Имаме рамки, която трябва да се дооформи и върху нея работят юридическите екипи на двете министерства. Планира се важен разговор на премиерско ниво в средата на тази седмица, където се надяваме да се решат някои от най-важните детайли и опции, които се дискутират. Смятам, че това трябва да го оставим на премиерите, защото видяхме как комуникацията около процеса влияе върху него и вече имаме опит да дадем шанс на процеса, който е започнат.“   \"Канал 5\" съобщава, че тази сутрин македонският външен министър е имал неформална закуска с министри на външните работи на ЕС или техни заместници, организирана от България и Австрия.   Според \"Канал 5\" Франция Холандия са страните с най-твърда позиция по започването на преговорите, но министърът на външните работи на Македония смята, че чудесата са възможни.", "date": "2018.05.28", "title": "Външният министър на Македония: Договорена е рамка за компромис за името"}
{"url": "http://epicenter.bg/article/Premierat-na-Polsha---quot-Severen-potok---2-quot--e-novo-hibridno-orazhie-na-Rusiya/155387/7/0", "text": "Премиерът на Полша нарече планирания газопровод \"Северен поток-2\" между Русия и Германия по дъното на Балтийско море ново руско хибридно оръжие и подчерта, че Москва иска да го използва, за да подкопае НАТО и Европейския съйз, съобщава \"Асошиейтед прес\", цитирана от Нюз.бг.  Матеуш Моравецки нарече \"Северен поток-2\" \"отровно хапче за европейската сигурност\", обръщайки се пред Парламентарната асамблея на НАТО във Варшава.  Проектът \"Северен поток-2\" ще удвои количеството на природен газ, което Русия може да доставя директно на \"гладната\" за енергия Германия от новооткрити залежи в Сибир, умишлено заобикаляйки източноевропейски страни като Полша и Украйна.  САЩ и някои други страни членки на Европейския съюз споделят противопоставянето на Полша към проекта, предупреждавайки, че той може да даде на Москва по-голямо упражняване на натиск над Западна Европа.  ", "date": "2018.05.28", "title": "Премиерът на Полша: \"Северен поток - 2\" е ново хибридно оръжие на Русия"}
{"url": "http://epicenter.bg/article/-Mazh-spasi-dete--visyashto-ot-chetvartiya-etazh-na-sgrada-v-Parizh--VIDEO-/155390/7/0", "text": "Млад мъж от Мали беше обявен за герой, след като спаси 4-годишно дете, висящо от четвъртия етаж на сграда в Париж, съобщи Нова телевизия.  Без да се замисли, 22-годишният мъж се изкачи за секунди по фасадата на сградата с голи ръце, за да помогне на друг човек, който се опитва да задържи детето.  Кметът на френската столица благодари на младия мигрант, пристигнал във Франция преди няколко месеца.  В понеделник малиецът получи почетно френско гражданство и беше приет от президента Еманюел Макрон в Елисейския дворец.  По време на инцидента детето е било оставено само вкъщи. Родителите му са задържани за разпит. ", "date": "2018.05.28", "title": " Мъж спаси дете, висящо от четвъртия етаж на сграда в Париж (ВИДЕО)"}
{"url": "http://epicenter.bg/article/Prezidentat-na-Italiya-naznachi-vremenen-premier-/155404/7/0", "text": "Италианският президент Серджо Матарела назначи бившия служител на Международния валутен фонд Карло Котарели за временен премиер. Той ще направи опит да състави ново правителство и да сложи край на политическата и конституционна криза в Италия, съобщава БТА, цитирана от Нова телевизия. Страната е без кабинет от изборите на 4 март. Тогава традиционните партии претърпяха неуспех, а първите места заеха извънсистемните движение \"Пет звезди\" и \"Лига\". В края на миналата седмица извънсистемните сили се отказаха да сформират управляваща коалиция след противопоставяне с президента заради избора им за министър на икономиката. Двете популистки и евроскептични партии \"Пет звезди\" и \"Лига\" не успяха да сформират правителство, след като Матарела използва правото си на гарант на Конституцията. Държавният глава наложи вето на предложения кабинет, тъй като за министър на икономиката бе предложен 81-годишен отявлен противник на еврото.  „Лига” обаче категорично отказа да замени своя кандидат на ключовото министерство.  Отхвърлените партии реагираха с искане за нови избори и процедура за сваляне на президента.    ", "date": "2018.05.28", "title": "Президентът на Италия назначи временен премиер "}
{"url": "http://epicenter.bg/article/Potop-v-Germaniya--otmenyat-se-poleti/155408/7/0", "text": "  Две жени пострадаха и едната е в критично състояние, след като бяха ударени от мълния по време на гръмотевични бури, преминали през Централна и Западна Германия, предаде ДПА, цитира  Нова телевизия .   Жените са пострадали, докато се разхождали край западния промишлен град Бохум в провинция Северен Рейн-Вестфалия, съобщиха от противопожарната служба.   Едната жена е трябвало да бъде реанимирана и е в критично състояние. Бурите наводниха улици и мазета в северната част на провинция Хесен.   В село Валдкапел-Хетцероде две жени са били отнесени от кално свлачище заедно с автомобила си, съобщиха пожарникарите.   Те успели да излязат от колата си, въпреки че тя се напълнила до половината с кал.   На летището във Франкфурт бяха отменени 66 кацания и излитания на самолети, а летищните власти предупредиха пътниците да очакват закъснения и днес.   В съседната провинция Райнланд-Пфалц няколко села пострадаха от големи наводнения, съобщи полицията.  ", "date": "2018.05.28", "title": "Потоп в Германия, отменят се полети (Видео)"}
{"url": "http://epicenter.bg/article/Povecheto-iztochnoevropeytsi-predpochitat-politikata-na-Putin-pred-tazi-na-Tramp/155417/7/0", "text": "Политиката на руския президент Владимир Путин печели повече доверие сред жителите на Източна Европа, отколкото действията на американския лидер Доналд Тръмп, обобщава \"Известия\" данни от неотдавнашно допитване в региона, цитирано от БТА.  В Словакия и Унгария одобряват политиката на Путин повече, отколкото действията на Тръмп, на германската канцлерка Ангела Меркел и на френския лидер Еманюел Макрон. В Чехия Путин също изпреварва американския си колега. Това сочат данни от анкета на международния изследователски център \"Глобсек\", проведена от февруари до март т. г. в страните от Вишеградската група - Унгария, Полша, Словакия и Чехия.  Най-голяма разлика в рейтинга на Путин и Тръмп се очертава в Словакия (41 на сто за руския лидер срещу 16 процента за американския президент). Следват Чехия с 32 и 27 на сто съответно и Унгария с 33 и 30 процента. Единствено поляците предпочитат курса на лидера на САЩ (46 на сто от гласовете) пред този на руския държавен глава (13 процента).  В Словакия политиката на Путин е по-популярна и от тази на Меркел (тя получава 27 на сто) и от действията на Макрон (38 процента). Подобна ситуация виждаме и в съседна Унгария - 27 на сто за Меркел, 25 на сто за Макрон, посочва вестникът.  Сходни резултати показват не само централноевропейските, но и страни, разположени на запад от тях, като Германия и Италия. В днешна Европа се откроява известно разцепление между елитите и обществото.  Пропагандата, водена от ръководните среди и от някои медии, престава да действа, коментира пред \"Известия\" руският политолог Олег Неменски. Той вижда причината в нарастващото недоверие към външната политика на САЩ и наднационалните органи на ЕС.  \"Жителите на Централна и Източна Европа често не приемат днешните неолиберални ценности, имат отрицателно отношение към тях. Същевременно Русия се възприема като страна, която води консервативна политика и действа в интерес на националния си суверенитет. Затова фигурата на Владимир Путин е симпатична за голяма част от населението в някои членки на ЕС\", добавя експертът.  \"Глобсек\" е базирана в Братислава международна неправителствена изследователска организация, действаща от 1993 г. От 2005 г. тя организира в Братислава голям международен форум по сигурността, в който участват държавни глави и делегати от НАТО и ЕС, посочва \"Известия\".    ", "date": "2018.05.28", "title": "Повечето източноевропейци предпочитат политиката на Путин пред тази на Тръмп"}
{"url": "http://epicenter.bg/article/ES-zabranyava-plastmasovite-slamki-i-klechki-za-ushi/155420/7/0", "text": "  Европейската комисия (ЕК) предложи да бъдат забранени на цялата територия на ЕС еднократно използвани пластмаси като сламки, прибори за хранене и клечки за уши, като същевременно настоява за събирането на повечето от бутилките от напитки до 2025 г., съобщава \"Франс прес\".   Наборът от предложения е част от нарастващия стремеж на ЕС да избави околната среда от пластмасовите отпадъци, които започнаха да се появяват в хранителната верига.   \"Пластмасовите отпадъци са безспорно голям проблем и европейците трябва да действат заедно, за да се справят с този проблем\", изтъкна заместник-председателят на ЕК Франс Тимерманс, като допълни: \"Днешните предложения ще ограничат пластмасите за едногратна употреба на рафтовете на нашите супермаркети чрез редица мерки.\"   Предложенията призовават за забрана на пластмасовите клечки за уши, прибори за хранене, чинии, сламки, бъркачки и пръчки за балони, но не се определя краен срок.   Вместо това тези артикули трябва да бъдат направени от устойчиви материали, съгласно плана, който трябва да бъде одобрен от 28-те страни членки и от Европейския парламент.   Страните членки трябва да намалят употребата на пластмасови кутии за храни и чаши за напитки, като насърчават алтернативни варианти за продажба или гарантират, че не се предлагат безплатно.   Съгласно плана производителите трябва да участват в разходите за управление на отпадъците и ще им бъдат предложени стимули за разработване на по-малко замърсяващи алтернативи.   Например, призовава се производителите на пластмасови риболовни принадлежности да покриват разходите за събиране на отпадъци от пристанищните съоръжения за приемане.   Според плана страните членки трябва да събират 90 процента от пластмасовите бутилки за еднократна употреба до 2025 г., например чрез схеми за възстановяване на депозити.   Планът призовава производителите да етикетират ясно продуктите и да информират потребителите къде трябва да бъдат изхвърляни отпадъците.   Европейската комисия също така ще насърчи компаниите от ЕС да развият икономии от мащаба и да станат по-конкурентноспособни в \"процъфтяващия\" световен пазар за устойчиви продукти.   Предложенията на ЕК следват решението на Китай да забрани вноса на чужди отпадъци за рециклиране.   ЕС понастоящем изнася половината от събраните и сортирани пластмаси, като 85 процента от тях отиват в Китай.    ", "date": "2018.05.28", "title": "ЕС забранява пластмасовите сламки и клечки за уши"}
{"url": "http://epicenter.bg/article/Pri-nov-referendum-britantsite-biha-glasuvali-za-ostavane-v-ES/155421/7/0", "text": "Вотът във Великобритания би бил за оставане в Европейския съюз, ако се проведеше втори референдум, сочат анализи на общественото мнение.   Питър Келнър, бивш президент на YоuGov и анализатор на избори, предполага, че до един милион привърженици на лейбъристите, които са гласували за напускане на референдума през 2016 г., сега мислят по друг начин. В статия за Prospect той посочва, че YouGov е провела 14 анкети през тази година, в които пита хората дали правилно или неправилно Великобритания да гласува за Брекзит.   \"Тринадесет от 14 анкети тази година показват, че малко повече от хората казват \"погрешно\", отколкото \"правилно\"\", каза той. „Това показва малко, но постоянно отдръпване от Брекзит.“ Голяма част от увереността на Келнър произтича от данни, показващи, че обикновено по-възрастните гласоподаватели подкрепят \"напускане\", докато по-младите избиратели са склонни да подкрепят оставането в ЕС.   Той каза: \"Грубо казано, по-възрастните гласоподаватели, които са основно за напускането, - и по-младите избиратели, които са предимно за оставане, се присъединяват към електората\". Келнър подчертава, че избирателите, подкрепящи напускането на ЕС, са били с 1,3 млн. души повече, от тези, които са искали страната на остане в общността. И че след референдума около 1,2 млн. гласоподаватели са починали, а 1,4 млн. са навършили възраст за участие в избори, което означава, че \"демографията вече е намалила предимството на тези за напускане с повече от половината\".   Той обаче предупреди, че дори и да се проведе втори референдум, лейбъристите ще трябва \"активно да се стремят към оставане в ЕС\". \"Това, разбира се, изисква от Джеръми Корбин да се откаже от предишните си възгледи за Брюксел, които варират от липса на ентусиазъм до пряка враждебност\", добави той.   Допитване до общественото мнение, проведено от BMG Research специално за в. „Индипендънт“ през декември 2017 г. показа, че 51% от респондентите подкрепят оставането в ЕС, а 41% все още са привърженици на Брекзит.", "date": "2018.05.28", "title": "При нов референдум британците биха гласували за оставане в ЕС"}
{"url": "http://epicenter.bg/article/Frenskite-darzhavni-zheleznitsi-otnovo-stachkuvat/155423/7/0", "text": "Железничарите във Франция отново ще стачкуват два дни от пет, за да протестират срещу плановете на президента Еманюел Макрон да реформира сектора, съобщи БТВ.  Протестът ще продължи до утре.  Очаква се стачката да не предизвика транспортен хаос, тъй като повечето високоскоростни влакове се движат по разписание.  Представители на синдикатите обаче заплашиха с нови стачни действия, ако Макрон не се откаже от плановете си.    ", "date": "2018.05.28", "title": "Френските държавни железници отново стачкуват"}
{"url": "http://epicenter.bg/article/Sergey-Lavrov--Na-yuzhnata-granitsa-na-Siriya-tryabva-da-ima-samo-siriyski-voyski/155425/7/0", "text": "Руският министър на външните работи Сергей Лавров заяви днес, че само сирийските правителствени войски трябва да имат присъствие по южната граница на страната, предаде Ройтерс, цитирана от БТА.  Агенцията отбелязва, че става дума за райони в Сирия близо до границите с Йордания и Израел.  В тази зона отделни територии контролират бунтовници, а по-рано този месец в Сирия имаше масирани израелски въздушни удари, причината за които, според Израел, е ирански ракетен обстрел по Голанските възвишения.  Русия и Иран са близки съюзници на сирийския президент Башар ал Асад.  \"Разбира се, изтеглянето на всички несирийски сили трябва да стане на взаимни начала, това трябва да бъде двупосочна улица\", каза руският външен министър на съвместна пресконференция в Москва с мозамбикския си колега Жозе Кондунгуа Пашеку. \"Резултатът от тази дейност, която трябва да продължи и продължава, следва да е ситуация, при която по границата на Сирия с Израел да стоят представители на армията на Сирийската арабска република\", допълни той.  Неправителствената организация Сирийски център за наблюдение на правата на човека съобщи за придвижвания на сирийската армия на юг, а сирийските държавни медии съобщиха, че над райони под контрола на бунтовниците са били разпръснати от въздуха листовки с призиви въстаниците да приемат управлението на правителството - два признака, че може да се задава военна офанзива, отбелязва Ройтерс. Лавров припомни, че постигнатите миналата година договорености да бъде създадена зона за деескалация в Южна Сирия на границата с Израел предполагат от нея да бъдат изведени всички чуждестранни войски, предаде ТАСС.  В неделя в израелския вестник \"Аарец\" се появи информация, че Москва може да убеди Техеран да оттегли войските си в Сирия на 60 км от границата с Израел.  Лавров заяви, че терористични групировки, свързани с \"Ислямска държава\", са се активизирали в сирийския район Ат Танф, който се контролира от САЩ.  \"При нас се натрупаха немалко свидетелства, че в Ат Танф се случват странни неща. От военна гледна точка този район не е от съществено значение за организацията на антитерористичната операция. В практически план обаче наблюдаваме как в този район, включително в бежанския лагер Рукбан, все по-често се появяват въоръжени групировки, включително, по наши данни, такива, свързани по някакъв начин с \"Ислямска държава\", каза Лавров. По думите му този въпрос нееднократно е бил повдиган при контактите с американските партньори. \"Обърнахме внимание, че това не съответства на нашите договорености за това как в Южна Сирия да се организира работата за деескалация в рамките на редовните контакти между военните\", заяви Лавров.  ", "date": "2018.05.28", "title": "Сергей Лавров: На южната граница на Сирия трябва да има само сирийски войски"}
{"url": "http://epicenter.bg/article/Sebastian-Kurts--/155426/7/0", "text": "В. \"Файненшъл таймс\" се спира в обширна авторска статия днес на очакванията, свързани с предстоящото австрийско ротационно председателство на Европейския съюз, пише БТА. Още в началото британският ежедневник отбелязва, че в разгара на миграционната криза в Европа преди 2 години, австрийският канцлер Себастиан Курц, тогава като външен министър, се е противопоставил на германската канцлерка Ангела Меркел и е победил, успявайки да осигури споразумение за затваряне на \"западния балкански път\", по който над 1 млн. мигранти влязоха в ЕС.  \"Затварянето на западния балкански път се оказа успешно, макар че нямахме подкрепата за това на Франция, Германия и на други по-големи страни в ЕС - казва Курц пред \"Файненшъл таймс\" - Мисля, че ако има достатъчно политическа воля и сила, има шанс да променим нещо.\" Сигурността и защитата на външните граници на ЕС ще бъдат главни приоритети при председателството на Курц и той е готов да настоява пред Меркел да се откаже от искането си за задължителни квоти за прием на бежанци от страните в ЕС. Това според него е \"загуба на време\" по един твърде спорен въпрос. Той посочва, че самата Германия вече е на съвсем различна позиция по въпроса за граничния контрол в сравнение с 2015 и 2016 г. Според него тази промяна е в \"правилна посока, а онова, от което се нуждаем сега, е да прекратим всички тези дебати и да преминем към дела\". Това е позиция, типична за младия, 31-годишен австрийски канцлер - учтива, добре фразирана, но и безкомпромисна, отбелязва \"Файненшъл таймс\" и допълва, че Австрия има собствена позиция по редица въпроси от дневния ред на Брюксел. Курц пристъпи международни \"червени линии\", като влезе в коалиция с крайно националистическата Австрийска Партия на свободата през декември, но много от нейните евроскептични позиции са смекчени в съгласуваната правителствена програма, подписана тогава. Самият Курц казва пред вестника, че това правителство е проевропейско. Той нарича Брекзита \"ужасно решение\" и смята, че погрешната миграционна политика на ЕС е главна причина за резултата от британския референдум. Въпреки това младият австрийски канцлер често се дистанцира от големите сили в ЕС и предпочита да се представя като \"строител на мостове\" към източноевропейските съседи, например Унгария. Според него една от причините за появилите се търкания в ЕС е, че \"някои страни си мислят, че действат по по-морален и по-добър начин от другите, и че западноевропейските страни понякога гледат пренебрежително на източноевропейските\". Желанието му да наложи свой дневен ред, според вестника, ще проличи по време на насроченото за юни посещение на руския президент Владимир Путин в Австрия, с което тя ще подчертае своя традиционен неутралитет. Той не вижда нещо лошо в това страни членки на ЕС, като Австрия, да имат добри отношения с Русия, защото ЕС не може сам да разреши кризи като тези в Украйна и Сирия. Такива усилия, според него, може да бъдат успешни само ако ЕС намери начин да действа съвместно със САЩ и Русия.  Според \"Файненшъл таймс\" Курц е намерил съюзник по въпросите на миграцията в лицето на унгарския премиер Виктор Орбан, без да се притеснява от някакви опасения за унгарската демокрация и въпреки острите критики на ЕС срещу него Орбан. Що се отнася обаче до Полша, която също е под натиск от Брюксел за авторитарни тенденции, Курц заявява, че ако се наложи по време на неговото председателство, Виена няма да се поколебае да поиска гласуване в ЕС за наказателни мерки срещу Варшава. Австрийският канцлер освен това е твърдо за прекратяване на преговорите за членство с Турция, която според него \"вече не изпълнява политическите критерии от Копенхаген\".  Въпреки някои общи виждания с популистка коалиция, която се готвеше да управлява в Италия, Курц се опасява че с щедрата си фискална политика, трупаща все повече и повече дългове, Италия би могла да се превърне във \"втора Гърция в съседна на нас страна\". Що се отнася до отношението към администрацията на американския президент Доналд Тръмп, Курц споделя позицията на останалите съюзници от ЕС, като казва, че \"САЩ стават все по-ненадежден (партньор) за нас\", и смята за важно \"Европа да остане единна\" по въпроса.  ", "date": "2018.05.28", "title": "Себастиан Курц: Русия е важна за нас, САЩ стават все по-ненадежден партньор"}
{"url": "http://epicenter.bg/article/Falshifitsirane-na-elektorata--Reditsite-na-izbiratelite-v-SASht-i-Gartsiya-se-popalvat-s-migranti/155382/11/0", "text": "Докато Гърция се бори с ускоряващ се икономически регрес и с увеличаващо се недоверие на обществото към политическото ръководство, управляващата коалиция на СИРИЗА (Съюза на радикалното ляво) изглежда възприема стратегия за попълване на избирателните списъци с имигранти, като ускорява процеса на натурализацията им, пише електронното издание на гръцкия вестник Protothema в материал, представен без редакторска намеса.  Според специално разследване на гръцкия ежедневник Parapolitika, вътрешният министър Панос Скурлетис подготвя почвата за даване на гръцко гражданство на стотици хиляди имигранти, които ще могат да гласуват на следващите избори. Независимо, че мандатът на премиера Алексис Ципрас изтича през септември 2019 година, някои анализатори предвиждат провеждане на предсрочни избори до края на 2018 година.  До момента, кандидатите за гръцко гражданство трябваше да бъдат проверявани от комисия. Според новата система, кандидатстващите ще получават гражданство автоматично, ако отговорят правилно на 20 от 30 въпроса онлайн. Допълнително, правителството има намерение да позволи на имигранти на възраст над 65 година да получават гръцки паспорти без да проверява знанията им по гръцки език. С други думи, ще бъде по-лесно да получиш гръцко гражданство, отколкото гръцки риболовен паспорт. Като резултат, общо 800 хиляди мигранти – близо една десета от коренното гръцко население – скоро ще станат граждани на страната. Приложено към реалностите в САЩ, това е еквивалентът на 32 милиона нови избиратели.  По същество, идеята не се различава от 220-страничния наръчник на Джордж Сорос, публикуван от DC Leaks, целящ да създаде перманентно изборно предимство за Демократическата партия, чрез „увеличаването на електората в САЩ с 10 милиона избиратели до 2018 година“.  Улесняването на процедурата за получаване на гражданство може да е калкулирана изборна машинация, но може и да е придържане към общия европейски мултикултурализъм. Действащото ръководство не се интересува от произхода на нелегалните имигранти в страната, много от които са от Афганистан, Пакистан, Африка и не уважават юдео-християнските корени и културата на съвременната гръцка цивилизация. Нито пък правителството се затормозява с това да мисли за опасностите, които произтичат от приемането на огромен брой бежанци от разкъсвани от тероризъм мюсюлмански държави, без те да бъдат проверявани щателно.  Междувременно, докато нейното население от имигранти се увеличава, Гърция е подложена на интензивно източване на мозъци. През последните 8 години, например, 500 хиляди способни и образовани млади хора са напуснали страната и са избрали да живеят в чужбина, а не да се върна в родината си и да допринасят за растежа на икономиката й, културата й и развитието на социума, като цяло.  Според последните изследвания на общественото мнение, ако днес в Гърция се проведат избори, ще спечели опозиционната партия Нова демокрация. Много е вероятно това да е причината действащата управляваща коалиция на СИРИЗА да ускорява усилията си в тази насока, за да остане на власт. Да се надяваме, че нейните маневри да го направи, давайки набързо избирателни права на имигрантите ще се провалят. Ако това не се случи, бъдещето на Гърция и други страни, където има очевидни усилия за подкопаване на демократическия процес – като например в американското политизирано и изглежда криминализирано, Министерство на правосъдието и дори ФБР и усилията на американските Демократи да предотвратят усилията на президента за изграждане на стабилно правителство – може да е поставено пред смъртоносна заплаха.    ", "date": "2018.05.28", "title": "Фалшифициране на електората: Редиците на избирателите в САЩ и Гърция се попълват с мигранти"}
{"url": "http://epicenter.bg/article/V-dnite-predi-vizitata-na-Borisov-rusnatsite-otnovo-sglobyavat-kopie-na--quot-Yuzhen-potok-quot--/155392/11/0", "text": "В дните преди визитата на премиера Бойко Борисов в Москва на 30 май и след посещението на президента Румен Радев в Русия, което местни медии нарекоха \"показателно за наличието на центробежни сили в НАТО и ЕС\", компанията \"Газпром\" активизира дейността си по цялото трасе, по което допреди 4 години се планираше да се изгражда газопреносната мрежа \"Южен поток\". Този път контактите и договореностите са за продължаване на \"Турски поток\" и са на твърде предварително ниво, за да доведат скоро до конкретни резултати, но достатъчни за създаване на политически натиск над България - \"липсващото звено\" във веригата до крайни пазари като Австрия и Италия.  На 24 май сръбският министър на енергетиката Александър Антич съобщи, че се е договорил с \"Газпром\" за дългосрчно сътрудничество по разширяване газопреносната система на Сърбия \"и особено за тръбопровод от границата с България до тази с Унгария\". На срещата с ръководителите на \"Газпром\" Алексей Милер и на \"Газпром нефт\" Александър Дюков е разговаряно за строителство на допълнителни подземни газохранилища в Сърбия, съобщи ТАСС.  Антич казва, че капацитетът на газохранилищата, които в момента се експлоатират съвместно с \"Газпром\", може да бъде увеличен от около 300 милиона на 1 млрд. куб. м. \"Очакваме през настоящата година да бъде прието инвестиционното решение за строителство по газопреносната система на територията на Сърбия и подземно хранилище за газ\", допълва министърът.  Той бе в София седмица по-рано, когато в края на срещата \"ЕС - Западни Балкани\" бе подписана декларация с българския министър на енергетиката Теменужка Петкова за окончателно съгласуване на плановете за газова връзка със Сърбия. Този дълъг 105 км. елемент за съединение на газопреносните мрежи на двете страни би трябвало да заработи не по-късно от 2022 г.  На 25 май сътрудничество в газовата сфера между Русия и Унгария обсъждаха Алексей Милер и унгарският министър на икономиката и външните работи Петер Сиярто. Това стана в кулоарите на икономическия форум в Санкт Петербург и е продължение на подписаната от двамата на 5 юли 2017г. пътна карта, предвиждаща и разширяване с руско участие на газопреносната мрежа на Украйна.  На същия форум добре известен от години с проруските си позиции италиански депутат призова \"Турски поток\" да бъде продължен през България до Италия. По думите на Пало Гримолди от националистическата партия \"Северна лига\" било необходимо ново споразумение, \"за да стигне \"Турски поток\" от България до Италия\". Той твърди още, че София имала интерес от подобен проект, но трябвало да се убеждават още Сърбия и Австрия.  В събота, 26 май, \"Газпром\" обяви, че е подписал с правителството на Турция протокол за изграждане на сухопътна част на газопровода \"Турски поток\" от тракийския бряг на Черно море до границата на Европейския съюз. В съобщението на газовия гигант не се посочва до коя граница ще бъде изградена връзката - с България или с Гърция, не се казва нищо повече освен това, че транзитният участък ще е за доставка на газ на европейския пазар.  Двете страни не споменават срокове за изграждане на връзката с европейския пазар, нито кой от ЕС ще купува руски газ. Тя трябва да се захранва от втората тръба на \"Турски поток\", от която в Черно море са положени около 224 от общо 940 км. Плановете на \"Газпром\" са тя да бъде довършена и въведена в експлоатация в края на 2019г. - срок, който анализатори определят като прекалено амбициозен. ", "date": "2018.05.28", "title": "В дните преди визитата на Борисов руснаците отново сглобяват копие на \"Южен поток\" "}
{"url": "http://epicenter.bg/article/Kevorkyan-/155383/11/0", "text": "Напоследък Бойко се превърна в истински ударник в производството на новини. Няма умора в това отношение. Отишъл при Папата и му издиктувал нещо – Светият Отец чинно си записвал и сетне прибрал листчето в джоба си. Вероятно, за да го предаде на Господ. При тази активност, Бойко няма защо излишно да товари Папата – ами да пише направо на Господ.   Преди това пък Бойко посети гроба на Свети Кирил в Рим – заедно с македонеца Заев. Медиите още ахкат от тази обща акция. На най-възторжените клакьори вече дори им се привижда „обща“ държава. Как ли ще се казва тя – България или Голяма Македония? Само това остава да уточнят.   Докато се уточнят, Бойко да напише писмо до Господ и да му се оплаче от Заев. Той е много щедър към македонеца. А как му се отплаща онзи? Ето една история от преди няколко дни, която вече забравиха и простиха. А Заев надмина дори най-стръвните македонисти от миналото. Само един вероломен ум може да съчини подобна конструкция: „кръщават“ страната си „Илинденска Македония“ и, едновременно с това, приватизират Илинденското въстание.   Ето как. За Въстанието Заев изхвърли следната нахална глупост: „Илинден е величественото ни минало, Илинден е светлото ни бъдеще… Чрез това възможно решение запазваме нашето достойнство и утвърждаваме нашата македонска идентичност…“ И, внимавайте сега: „Илинденска Македония е държава и общество, за чието благополучие и развитие еднакво ангажирани бяха и МАКЕДОНЦИТЕ, и АЛБАНЦИТЕ, и ТУРЦИТЕ, и СЪРБИТЕ, и ВЛАХИТЕ, и РОМИТЕ, и БОШНЯЦИТЕ, и всички други, които са се борили и преборили за свободна и независима Македония”. Това казва Заев.   Българите ги няма в неговият поменик. Циганите са там.   Гърците отхвърлиха веднага предложението на Заев – по техни си съображения. Българските войводи обаче, които сътвориха Илинденско Преображенското въстание няма как да се защитят. Заев – този политически хулиган - им се изплю върху гробовете. Изплю се и върху българските знамена, развявани по време на въстанието.   Хубаво го нацелувайте пак. Стига да схващате, че всичко може да ви бъде простено – но не и гаврата с Историята. Тя ще ви захапе точно тогава, когато изобщо не го очаквате. Докато се мазнеше, за да подпишем договора с Македония и така да му придадем тежест, Заев казваше, че българите и македонците са един народ. Сега вече говори за „македонска идентичност“.  Постигна си целта – и българите вече ги няма в Илинденското въстание. Обаче не тарикатите Заевци, а нашите балами ще направят повече бели, дори и от македонистите – само че набързо и безплатно, ако си премълчат. Колко смешно звучи сега екзалтацията на някои хора, че Бойко „ликвидирал македонизма“ с подписването на Договора.   Нищо не сме ликвидирали. Ако сега Бойко не реагира, има опасност да изхвърли от Нашата История Нашето Въстание. Трябва да спре да слуша гаргите край себе си - глупостите, които те плещят, могат да злепоставят всеки. Екзалтантите се палят и по друга идея: да решим демографската ни криза, като даваме гражданство на македонци. Защо ни е да внасяме хора, които са научени, че Илинденското въстание няма нищо общо с българите?   С този Заев Бойко няма да излезе на глава – най-добре е да се оплаче на Господ – през Папата или направо. А ако някой ден му остане време, да напише на Господ и няколко писма за тегобите на Българския Народ. ***", "date": "2018.05.28", "title": "Кеворк Кеворкян: Бойко пише на Господ"}
{"url": "http://epicenter.bg/article/Valeriya-Veleva-/155418/11/0", "text": "      А като стъпи в Москва, Борисов ще разбере какво значи чист град!", "date": "2018.05.28", "title": "Валерия Велева: Може ли пред Путин да действаме като Макрон"}
{"url": "http://epicenter.bg/article/Elena-Yoncheva--Borisov-shte-bade-saden-za-predatelstvo-na-natsionalnite-interesi/155435/11/34", "text": "- Много по-зле. Защото чуваш пълната версия на един срам, безумие, а не нейната съкратена версия, каквато българският избирател получава. - Езикът, арогантността, прокарване на лобистки закони, игнорирането на законодателните инициативи на опозицията, бруталната намеса на изпълнителната власт... В един парламент би трябвало да имаш политически опонент, с когото да водиш спорове. Този разговор може да бъде яростен, но да е с аргументи, с факти. Това го няма в парламента. Аз уважавам българските закони, но трябва да се запитаме партия ли е ГЕРБ? И доколко може да се отнасяме към тях като към политически опонент. Да си припомним думите на един доскорошен депутат от групата на тази партия, който казваше, че става дума за \"шайка\". А \"шайка\" е организирана престъпна група. Тогава какво имаме в парламента - политически опонент или организираната престъпна група?  - Това е големият политически въпрос - как да се бориш с \"шайка\", позовавайки се на характеристиката на същия депутат. Защото ние сме демокрация и трябва тази битка да се води с политически средства. Аз не виждам на този етап как това може да стане. - Присъединих към кампанията и екипа на президента Румен Радев, защото това беше шансът да имаме президент, който наистина милее за родината ни. Но си дадох сметка, че работата ми в президентската институция е по-скоро работа на дипломат. И поради това се включих в тази парламентарна битка. - Никой не вярваше, че това е възможно, че можеш да осъдиш Бойко Борисов и ГЕРБ за клевета. Самата аз бяха много скептична относно това как работи нашата съдебна система, доколко е безпристрастна, може ли да устои на политически натиск. Адвокатът ми Георги Атанасов вярваше, че няма причина да не го осъдим, защото казусът е изключително ясен. Бойко Борисов наговори клевети, повтори ги многократно по всички национални медии и това се случи в продължение на цяла една предизборна кампания през март 2017 г. Това не бяха изпуснати реплики на Борисов, а съзнателно и многократно повтаряни. Когато казах, че ще го дам под съд, той отговори в национален ефир, че ще участва в един такъв процес \"с удоволствие\".  Ще напомня само една от клеветите на Борисов. Например, на 12 март 2017 г. той казва пред журналисти след мое участие в телевизионно студио като кандидат за народен представител: \" Та туй ново лице, което си позволи да каже, че ГЕРБ краде, ако продължи да каже още една дума, ще наруша закона и ще изляза да кажа как бяхме принудени милиони да платим за нея. Много добре си спомням предишния мандат как платихме едни големи пари, милиони... казах просто да си мери приказките. Но тя прекрасно знае за какво става въпрос... тогава беше първа дама и казах просто да с мери приказките\". Днес чрез своя адвокат Борисов твърди, че тези думи не са се отнасяли към мен. Ето какво казва адвокатът му - описано в решението на съда: \"По нищо от изявлението му, на Бойко Борисов, не става ясно, че действително се говори за ищцата, поради това не може да бъде направено заключение, че говори за ищцата\". Нещо повече, адвокатът му счита, че е нормално подобни клевети да се изричат по време на предизборна кампания. Той казва, че \"в случая не е налице противоправно деяние, тъй като изразеното твърдение е част от предизборна политическа кампания, като по този начин не може да се приеме, че в конкретната ситуация прави опит да злепостави ищцата \". От една страна, това е лично удовлетворение за мен. От друга, е много важно съдебно решение, което показва, че не може един политик безнаказано да лъже, да мами, да манипулира. Това е малка крачка към установяването на нормалност в страната ни. Най-важното, което смятам, че предстои - Бойко Борисов да бъде съден за предателство на националните интереси. Това, че е излъгал, набедил и оклеветил един кандидат за депутат като мен, е само част от начина, по който ГЕРБ правят политика. С лъжи, с манипулации и заплахи. Борисов спря изключително важни проекти за България. Колкото за корупцията... в България няма корупция, има грабеж. - За да разберем защо един министър-председател непрекъснато променя своята позиция, първо да чуем него. Той казва, че слуша своите началници отвън. Борисов казва, че \"не е жена, за да се гледа неговото минало\", но смятам, че там трябва да търсим разковничето на вашия въпрос. Какво е миналото и какви зависимости има Борисов от своите началници. И доколко един човек е способен да ръководи една държава, какви са познанията и капацитетът му. Защото не всичко започва и завършва с \"Винету\". - БСП е единствената политическа сила, която може да събори групировката ГЕРБ. Властта има опозиция, въпросът е тази опозиция успява ли да използва всички възможности. Доколко може да бъде чута. Вече въпросът е не има ли обективни медии в България, а останаха ли такива? - Да вземем последните събития - продажбата на ЧЕЗ. Внасяме сделката в прокуратурата, левицата събра над 200 хиляди подписа за спиране на сделката. По инициатива на БСП беше създадена комисията за ЧЕЗ, която даде добри резултати.Тя събра онази информация, която липсваше, и по която имаше противоречие. Стана ясно, че правителството е знаело за сделката с ЧЕЗ от докладите на службите ни и от писмото, пратено от чешката страна. Стана ясно и как чешката страна е предложила на правителството да купи компанията, но то не е искало. Една от констатациите е, че \"Инерком\" не отговаря на изискванията в стратегията за инвеститор, защото се изискват 700 млн. лв. собствен капитал, а фирмата има 50 000 лв. Иска се да има определен дял от доставки в енергетиката, а \"Инерком\" няма. Според доклада на главния прокурор \"Инерком\" и свързаните с нея фирми имат 15 предварителни производства, проверки за измами, безстопанственост и какво ли още не. Това надежден инвеститор ли е? Поведението на ГЕРБ да крие информация показва заинтересованост сделката да не се освети и да не излезе истината. Държавата трябва да се намесва при сделки, засягащи националната ни сигурност. - Проблемът в Хасково не беше \"шуробаджанащина\". Той беше опакован от медиите като \"Кумгейт\". А всъщност там става дума за нещо много по-сериозно. В една община ГЕРБ окупира цялата икономическа дейност. Там един представител на ГЕРБ слага на ключови позиции свои бивши партньори и роднини. И през тях минават всички големи общински проекти. Това е навсякъде, не само в Хасково. Аз очаквах, че ще има разплитане, пропукване на тази система. В тези населени места хората са напълно обезверени, че някой може да живее добре, да успява със собствената си инициатива, талант. Изградиха се феодални политически владения в цялата страна, където, ако не си близък до кмета, местния полицай и ГЕРБ, не можеш да се развиваш. - Когато излизаш с подобна информация, трябва да събереш достоверни факти, да имаш документи. Може би имах шанса да събера цялата тази информация за Хасково. - Какво значи външна политика, това е начин да защитиш националните си интереси. Ние имаме тази възможност, откакто сме в ЕС. Това е битка и всяка държава е подвластна на нечии чужди интереси. Ние пропуснахме три големи енергийни проекта, предадохме даже битката за ООН. - Президентът Радев е личността, която в момента отстоява българските интереси. В последните години не сме имали такъв президент. - Смятам, че президентът Радев има изключително умни хора в екипа си, той е голям работохолик и успява винаги да вникне в детайлите на проблема. - Трябва да питате президента. Но съм сигурна, че има амбицията да бъде достоен и полезен за родната ни президент.  - За мен е важно да махнем ГЕРБ. Това не е политически опонент. Който и да дойде след това, ще спре този срив в държавата, който имаме сега. Не казвам, че ще стане лесно, това става с битки, но тази структура - ГЕРБ, която е завладяла държавата на всички нива, трябва да бъде спряна.  ", "date": "2018.05.28", "title": "Елена Йончева: Борисов ще бъде съден за предателство на националните интереси"}
{"url": "http://epicenter.bg/article/BAN--S-tozi-rastezh-ot-3-4--Balgariya-nyama-da-dogoni-ES/155405/4/0", "text": "България трябва да има едно по-добро икономическо развитие. Догонващо развитие, защото дори един растеж от 3-4%, който за една развита икономика е добър, за нас е той е недостатъчен, за да се доближим до европейските стандарти. Това заяви ръководителят на Института за икономически изследвания на БАН проф. д-р Александър Тасев по време на представянето на Годишния доклад за икономическото развитие и политики в България, предаде БТВ.   Той призова за обществена дискусия за управлението на икономиката с цел „да можем да излезем от това незавидно последно място, което имаме в своето социално-икономическо развитие в ЕС“.   Според проф. д-р Гарабед Минасян плоският данък вече не върши работата, за която е бил въведен и си заслужава да се мисли дали не трябва да се въведе прогресивен. Дебат трябва да има и за диференцираната ставка на ДДС, каквато е въведена вече в Румъния, и дава положителен ефект.   Анализът обхваща и развитието на банковия сектор, където се наблюдава сравнително слаба кредитна активност, въпреки понижението на лихвите и усилване на икономическата активност.   „Със сигурност ще има повишаване на лихвите по банковите депозити до края на 2018 г.”, посочи доц. Д-р Георги Сарийски. По думите му „просто технически няма поле за маневра накъде повече да се понижават лихвите”. В същото време банките имат проблем с пласмента на свободния ресурс и затова не се очаква скок на лихвите по кредитите.   Сарийски обаче допълни, че догодина вероятно и лихвите по кредитите ще тръгнат нагоре. Докладът отчита и резултатите от анализа на бюджетните приходи и разходи. Констатациите в него са, че от 2010 г. насам се наблюдава нарастване на дела на данъчните приходи, което се дължи на подобрението на събираемостта, а изключение правят само постъпленията от социални и здравно-осигурителни вноски.   На анализ е подложен и пазарът на труда, където се наблюдава намаляване на безработицата за всички възрастови групи, но делът на продължително безработните остава висок. Отчита се и подобряване на услугите на пазара на труда.", "date": "2018.05.28", "title": "БАН: С този растеж от 3-4% България няма да догони ЕС"}
{"url": "http://epicenter.bg/article/Nikolay-Nankov--Do-nachaloto-na-2024-g--avtomagistrala--quot-Hemus-quot--shte-bade-zavarshena-iztsyalo/155422/4/0", "text": "До началото на 2024 г. автомагистрала \"Хемус\" ще бъде завършена изцяло, каза във Велико Търново министърът на регионалното развитие и благоустройството Николай Нанков, цитиран от БТВ.  По думите му този график не е оптимистичен, а реалистичен. В рамките на изминалата година е започнало реалното строителство на деветкилометровата отсечка от Ябланица до разклона за Тетевен, очаква се отсечката да бъде приключена до година и половина, посочи той.  Приключва проектирането на 52 км между пътен възел \"Боаза\" и разклона за Ловеч и Плевен. Според новите разчети тази част от трасето ще спести между 200 и 300 милиона лева от предвидения бюджет, а пускането в експлоатация на лота се очаква през 2020 година.  През август тази година ще стартира тръжната процедура на 85 километровото трасе от разклона Ловеч-Плевен до разклона за пътя Русе-Велико Търново, за да може през 2021 г. да бъде реализиран и той, каза министър Нанков.  Министърът прогнозира, че около 160 км от магистралата ще бъдат завършени до края на 2021 г.  В най-изостанала фаза е 90-километровият участък от разклона Велико Търново-Русе до пътен възел Буховци. Реалното изграждане на 16-километровото трасе между пътните възли Буховци и Белокопитово ще започне след около два месеца и половина, отбеляза Нанков.  Той посочи, че съкратените срокове няма да повлияят на качеството на строителството.  Министърът коментира, че обществената поръчка за строителство на пътя \"Велико Търново - Русе\" може да започне още в рамките на тази година, ако съдебното решение по обжалването за ОВОС бъде в полза на АПИ.  Участъкът от 133 км е разделен на три отсечки, той ще обхваща бъдещото трасе към втория мост на Дунав при Русе и пътния възел до град Дебелец. Нанков подчерта, че за финансирането на пътя ще са нужни малко над 1 милиард лева, а пътят трябва да бъде завършен в средата на 2022 година.  Пред журналисти министър Нанков коментира, че очаква от приходите от тол системата след средата на 2019 година да бъдат ремонтирани пътни участъци, за които през тази година няма предвидени средства.  ", "date": "2018.05.28", "title": "Николай Нанков: До началото на 2024 г. автомагистрала \"Хемус\" ще бъде завършена изцяло"}
{"url": "http://epicenter.bg/article/Mikrobus--prevozvasht-motorni-lodki--se-obarna-na-AM--Struma-/155367/3/0", "text": "Микробус, който превозва моторни лодки, се преобърна на АМ „Струма” край  Кочериново,  съобщи БГНЕС .   Пътният инцидент е станал рано тази сутрин към 7:20 ч. в посока Дупница.   Двама души са леко пострадали.   Преминавайки над моста на река Рилска, микробус „Ивеко”, който дърпа платформа с три моторни лодки, се преобръща. Водачът на микробуса и спътникът му са с охлузвания.   В момента покрай местопроизшествието се преминава само в изпреварващата лента. Образувала се е дълга колона автомобиоли.   На място пристигнаха три линейки и пожарен автомобил. Трафикът се регулира от Пътна полиция.", "date": "2018.05.28", "title": "Микробус, превозващ моторни лодки, се обърна на АМ „Струма”"}
{"url": "http://epicenter.bg/article/DANS-vnedryava-tayni-agenti-v-chastni-firmi-bez-znanieto-na-sobstvenika/155370/3/0", "text": "Тайни агенти на ДАНС ще бъдат внедрявани в институции и частни фирми. Те ще могат да влизат в ролята на адвокати, художници, счетоводители и други, упражняващи свободни професии. Назначаването им ще става без знанието на работодателя. Това предвиждат промени в Правилника за прилагане на Закона за ДАНС, публикувани на сайта за обществени консултации strategy.bg. Основният аргумент за предлаганите промени са последните изменения в антикорупционния закон, с които специализираната дирекция в ДАНС за противодействие на корупцията по високите етажи на властта бе включена в новата Комисия за противодействие на корупцията и отнемане на незаконно придобито имущество. В нея са предложени и промени, отнасящи се до агентите под прикритие.   Съгласно сегашната уредба дейността под прикритие се осъществява само в държавни органи, организации, както и в юридически лица. Предлаганите промени предвиждат по-широко поле за тайната агентура.   Досега шпиони можеше да са само преминалите първоначална професионална подготовка и притежаващи разрешение за достъп до класифицирана информация. Предлага се тези две изисквания да отпаднат и по този начин на практика всеки агент на ДАНС да може да бъде \"под прикритие\".   Най-съществената промяна е, че в досегашната уредба се изискваше разрешение и участие на ръководителя, в чиято структура ще бъдат внедрени. Текстът гласи, че служителите на агенцията се назначават на прикритие по служебно или по трудово правоотношение от съответния ръководител на държавен орган, от управителния орган на организацията или юридическото лице, по искане на председателя при спазване разпоредбите на Закона за държавния служител, Кодекса на труда или съответния специален закон. С промяната се предвижда служители на агенцията да се назначават под прикритие по начин, който не го застрашава от разкриване.   \"Констатираната липса на правна възможност за организиране на прикритие в структури без съгласието на съответния ръководител може да създаде затруднения и пречки за своевременното придобиване на информация, необходима за защита от посегателства срещу националната сигурност, особено в повишената и отчетена в световен мащаб опасност от терористични атаки и повишена активност на разузнавателните служби на държави от т. нар. трети свят\", е записано като мотив за промените, подписани от премиера Бойко Борисов след предложение на председателя на ДАНС.   Служителите под прикритие ще имат право на отпуски при условията и в размерите, предвидени за длъжността, на която са назначени.", "date": "2018.05.28", "title": "ДАНС внедрява тайни агенти в частни фирми без знанието на собственика (видео)"}
{"url": "http://epicenter.bg/article/57-godishen-shofyor-na-avtobus-e-zaginal-pri-katastrofa-mezhdu-Benkovski-i-Saedinenie/155380/3/0", "text": "57-годишен шофьор на автобус е загинал при катастрофа между Бенковски и Съединение, край Плводив. Това съобщи за Радио „Фокус“ – Пловдив говорителят на Областна дирекция на МВР-Пловдив.   По първоначални данни автобус по линия 93 е навлязъл в насрещната лента и се блъснал в мантинелата. Няма пострадали пътници.   Извършва се оглед на мястото на инцидента.   Пътният участък е проходим.", "date": "2018.05.28", "title": "57-годишен шофьор на автобус е загинал при катастрофа край Пловдив"}
{"url": "http://epicenter.bg/article/Turski-tir-udari-chelno-kola-na--Trakiya--dvama-zaginaha/155402/3/0", "text": "Млад мъж и жена загинаха при тежка катастрофа между тир и кола на АМ „Тракия” в близост до Пловдив, съобщи bTV.   Около 13:50 ч. пътуващ към Бургас латвийски тежкотоварен автомобил е навлязъл в насрещното платно, при което се е ударил в лек автомобил \"Ауди\" с бургаска регистрация, който е пътувал към София.  Жертвите са пътували в колата. Шофьорът на тира е оцелял, предполага се, че е заспал.   Първоначалната информация беше, че тира е турски.    Движението се пренасочва.  Обходен маршрут: Път - II - 64, п. в. Север; път I-8 -Пловдив – Пазарджик; път III- 805 - Пловдив – АМ \"Тракия\" (п. в. при км121).   При друга катастрофа на автомагистрала \"Хемус\", близо до Шумен, е загинал 45-годишен мъж, съобщи БНР. Причина за инцидента е неспазване на дистанция при изпреварване.  ", "date": "2018.05.28", "title": "Тир удари челно кола на „Тракия”, двама загинаха"}
{"url": "http://epicenter.bg/article/VAS--Kazinoto-na-stolichniya-hotel--quot-Marinela-quot--e-nezakonno-i-tryabva-da-se-sabori/155415/3/0", "text": "Върховният административен съд (ВАС) постанови, че казиното на столичния хотел \"Маринела\" е незаконно и трябва да бъде съборено, съобщи БНР.   Съдът беше сезиран от Софийската градска прокуратура, която протестира срещу издаденото от главния архитект на район \"Лозенец“ Тодор Господинов разрешение за строеж.   Според върховните съдии, той няма правомощия да издава разрешения за строежи от категорията на изграденото казино, което прави постройката незаконна.   В мотивите си те посочват, че единствено главният архитект на Столична община може да издаде разрешение за такъв строеж и да одобри идеен инвестиционен проект.   Преди Върховния административен съд, и Административният съд на София - град излезе с такова решение, но строителството на казиното продължава. ", "date": "2018.05.28", "title": "ВАС: Казиното на столичния хотел \"Маринела\" е незаконно и трябва да се събори"}
{"url": "http://epicenter.bg/article/Mariya-Gabriel--Gordeya-se--che-vav-Varna-e-parviyat-digitalen-hab-v-Balgariya/155412/2/0", "text": "„Гордея се, че във Варна е първият дигитален иновационен хъб в България. Защото всичко, което е свързано с дигитализация, носи полза и на хората било - то чрез публични услуги, в бизнеса. Затова е много важно стартъпите да могат да се развиват и да създават работни места!“ Това заяви Мария Габриел, еврокомисар по цифрова икономика и цифрово общество, която днес участва в дискусия на тема: „Цифровизацията – възможност за растеж на регионите“, която се проведе във Варна. Заедно с нея участие във форума взе Емил Радев, евродепутат, а сред гостите на събитието бяха кметът на Варна Иван Портних, председателят на ОбС Тодор Балабанов, областният управител Стоян Пасев. Организатор на срещата бе  Представителството на Европейската комисия в България.   Публичният дебат бе посветен на перспективите на младите хора в дигитална Европа. Как ще изглежда цифровото бъдеще на ЕС, какви умения трябва да имат европейците, за да отговорят на изискванията на една все по-бързо променяща се среда, какво представлява новата програма „Цифрова Европа” и какви опасности крие кибертероризмът - това бяха само част от въпросите, задавани от участниците в срещата онлай чрез специално приложение и на живо.   Според Мария Габриел стратегията на ЕК за цифровизация на индустрията е с бюджет от 500 млн евро, а целта е до 2020 г хъбовете, като този във Варна, да бъдат развити във всички области на обществено-икономическия живот, а след това – свързани в мрежа. Тя допълни още, че след 2020 г. 90% от работните места ще изискват цифрови умения, но за съжаление в момента е 169 милиона европейци не отговарят на тези изисквания.  Еврокомисарят информира още, че над 17 000 общини от целия ЕС са се регистрирали за финансиране на проекти за безплатен публичен безжичен интернет, като България е на едно от първите места – с регистрирани над 200 общини.   По време на дискусията като акцент се очерта и необходимостта от по-добра подготовка на ученици и учители в сферата на цифровизацията. Според еврокомисаря Мария Габриел от изключително значение е първо да се обучат учителите. Емил Радев подкрепи нейната позиция и допълни, че новите технологии крият и рискове, особено за децата, което би следвало да бъде приоритет при обучението на учениците.   Мария Габриел потвърди, че вече има план за действие за цифровото образование и той предвижда подготовката на учениците да започва от най-ранна възраст.", "date": "2018.05.28", "title": "Мария Габриел: Гордея се, че във Варна е първият дигитален хъб в България"}
{"url": "http://epicenter.bg/article/Korneliya-Ninova-kani-na-sreshta-predstaviteli-na-obrazovanieto--naukata-i-kulturata/155413/2/0", "text": "Председателят на НС на БСП Корнелия Нинова кани представители на образованието, науката, културата и медиите по случай Деня на българската просвета и култура и на славянската писменост, утре (29.05) от 18.00 ч. в НДК.  „Позволете ми, ден след отшумяването на празничните слова и песни по случай 24 май, да се обърна с думи на благодарност към Вас, съвременните продължители на делото на Светите равноапостоли Кирил и Методий. За Вашите неуморни усилия да развивате и опазвате чистотата на езика ни, да защитавате силата на знанието и книгите, да се борите за утвърждаването на свободата на духа. За Вашия принос в отстояването на националното ни достойнство и на водещото място на родната ни духовност сред европейските и световните образование, наука и култура”, пише Нинова в поканата си.  ", "date": "2018.05.28", "title": "Корнелия Нинова кани на среща представители на образованието, науката и културата"}
{"url": "http://epicenter.bg/article/Portalat--quot-Ti-i-Brekzit-quot--na-Ilhan-Kyuchyuk-veche-e-aktiven/155414/2/0", "text": "\"Уебсайтът \"Ти и Брекзит\" вече е активен. Оттук нататък започвам активна работа по популяризирането му сред българските граждани във Великобритания\".   Това заяви Илхан Кючюк, член на Европейския парламент от АЛДЕ / ДПС, след индивидуалното си участие в предаването \"Обещанието\" по БНТ. При старта на втория му сезон председателят на Младежко ДПС пое ангажимент да създаде \"Ти и Брекзит\" - интерактивен информационен портал, където българските граждани, живеещи във Великобритания, могат да открият и получат информация относно трудовите си и образователни права след Брекзит.    Кючюк разказа, че вече е провел доста срещи с различни организации във Великобритания, както и че се е срещнал с много наши сънародници. \"Голяма част от тях се оплакаха, че получават разнопосочна информация, което значително ги затруднява\", поясни той.    \"На www.youandbrexit.bg очакваме въпросите им - екип от експерти вече е на разположение и разчитам на помощта и на колеги, и на правителството, защото идеята е това да бъде дългосрочен проект, който наистина да помага и да информира, да улеснява живота на българските граждани във Великобритания\", каза още Кючюк.", "date": "2018.05.28", "title": "Порталът \"Ти и Брекзит\" на Илхан Кючюк вече е активен"}
{"url": "http://epicenter.bg/article/Velizar-Enchev--Organizirana-prestapna-grupa-otkradna-izborite-v-Galiche/155428/2/0", "text": "Бившият депутат Велизар Енчев коментира във „Фейсбук“ резултатите от изборите в Галиче, спечелени от кандидата на ГЕРБ Страхил Стоянов. Според него, управляващите са спечелили изборите, тъй като са организирана престъпна банда.     „Изборите в Галиче показаха как работи изборната машина на властта в цяла България. Гeрбаджиите печелят всички избори с купени избиратели, с продажни медии, с цигански гласове, с брутални фалшификации в избирателните комисии, с подправени протоколи и c подменени бюлетини. За отпадналия на първия кръг кандидат на ВМРО бяха гласували над 200 души и именно те можеха да решат вота. Но не го направиха. За да обслужи ГЕРБ, ВМРО игра уговорения мач заедно с ДПС. ВМРО продаде Галиче на ГЕРБ, за да откупи министерското кресло на боса си. В Галиче действа организирана престъпна група (ОПГ) на централно подчинение на професора по изборен грабеж Цв.Цв. Ако и след тези опорочени избори ЕС не се намеси, България е на прага на открита диктатура.“", "date": "2018.05.28", "title": "Велизар Енчев: Организирана престъпна група открадна изборите в Галиче"}
{"url": "http://epicenter.bg/article/Kiril-Dobrev--/155429/2/0", "text": "Зам.-председателят на БСП Кирил Добрев обори тезата на ГЕРБ, че са спечелили частичния вот във врачанското село Галиче заради подкрепата на ВМРО, чиито представител бе трети на първия тур. Социалистите дадоха пресконференция, основна тема на която бяха завършилите частични избори, особено Галиче. На нея червените обвиниха управляващите, че печелят избори нечество, използвайки механизмите на властта. Час по-късно пресконференция дадоха и от ГЕРБ. И на свой ред нападнаха социалистите, като обясниха, че дължат победата си в Галиче на гласовете на ВМРО.   БСП печели във всички секции в Галиче без тази в циганската махала в селото, явно циганите са станали \"патриоти\", разкри Кирил Добрев в предаването \"Лице в лице\" по БТВ. Зам.-председателят на БСП благодари на бившия лидер на социалистите Михаил Миков за работата му във видинската община Макреш, където също имаше частичен вот. Това бе единственото населено място от десет, в което червените се поздравиха с победа. \"Аз отговарям за изборите в БСП, мога да нося отговорност, показал съм го\", коментира този факт Кирил Добрев.   Добрев подробно се спря на изборите в скандалноизвестното покрай бившия си кмет Цанко Чоков с. Галиче. Според зам.-председателя на БСП Чоков е командвал изборния процес от затвора. Социалистите са убедени, че вотът в селото е опорочен и затова настояват изборите в Галиче да бъдат касирани.   Проблемът е, че тези, които отговарят за честността на изборите са част от системата, която трябва да бъде сменена, категоричен е Кирил Добрев. Той атакува ГЕРБ като каза, че дори решенията кой блок да се санира, а кой не в една община се взимат в зависимост от това как са гласували жителите му. Гласуват за ГЕРБ  -блокът се санира, избират БСП - санира се съседният.   Галиче е снимка на нашата държава, снимка на това как върви изборният процес в една европейска държава, каза в началото на предаването Кирил Добрев.   \"Начинът, по който вчера бяха проведени изборите, очаква всяко едно населено място в следващата година  . Моделът на провеждане на избори не се е променил от 90-те години – заплахите и корпоративният вот са най-малкото нещо, което се случва. Избирателите в малките населени места вече станаха сезонни работници. Така единият кандидат тръгва с 200 гласа плюс, а разликата между двамата накрая е по-малко от 50 гласа. Тези хора се регистрират в необитаеми места - появяват се само по избори и изчезват. Това е престъпление срещу политическите права на гражданите. Тези избиратели ги е записал кметът, но отговорност носи областният управител\", каза Кирил Добрев.  И продължи: \"Най-тежко ми е, че живеем в държавата на уредените мачове – уреден е мачът кой ще работи в обществената институция, кой ще спечели обществената поръчка, кой блок ще се санира!\"    ", "date": "2018.05.28", "title": "Кирил Добрев: ВМРО са подкрепили ГЕРБ в Галиче?! Явно всички цигани са станали \"патриоти\"!"}
{"url": "http://epicenter.bg/article/Borisov--Dori-ne-sam-vizhdal-nashiya-kandidat-za-kmet-v-Galiche/155431/2/0", "text": "„Дори не съм виждал нашия кандидат за кмет в Галиче. Не съм се срещам с партийната организация там“. Това каза в Пловдив министър–председателят Бойко Борисов в коментир на изборния резултат в селото, който предизвика скандал между управляващите и опозицията.   „БСП за всички избори искат касиране, да ги касират и тези”, добави премиерът. На стълбите пред болницата го пресрещна жена, която му каза: „Г-н Борисов, искаме да държите за младите, за лекарите, уважавайте и учителите! Вие сте най-свестният политик в света. Да сте живи и здрави!”   Борисов я помоли да спре с думите: „Моля ви се, после ще кажат, че нарочно съм ви повикал тук, за да ме хвалите!”          ", "date": "2018.05.28", "title": "Борисов: Дори не съм виждал нашия кандидат за кмет в Галиче"}
{"url": "http://epicenter.bg/article/Dots--Grigoriy-Vazov--Edinna-evropeyska-pensiya-e-dopalnitelna-investitsiya-za-mladite-hora-/155432/2/0", "text": "Единната европейска пенсия е нова форма на пенсионно осигуряване в рамките на ЕС в зависимост от къде се реши да се ползва този продукт.  Това заяви в студиото на „Лице в лице“ ректорът на Висшето училище по застраховане и финанси доц. Григорий Вазов.  У нас предстои да се проведе международната конференция на тема \"Общоевропейски продукт за лично пенсионно осигуряване - регламент, ефекти и проблеми\", която да разясни какво означава продуктът.  „Този регламент се подготвя вече 6 години, ще бъде въведен до края на годината“, коментира доц. Григорий Вазов.  По думите му предстои доуточняване за този общоевропейски проект, който ще важи за всички членове на ЕС.  Като цяло това е общ проект, който е под регламент и на ЕС, и на национално ниво.  „Това е нещо като допълнителна форма за дългосрочна инвестиция особено при младите хора“, разясни доцентът.  Според него финансовият продукт разширява възможността да бъде предлаган и от банки, и от инвестиционни фондове, пенсионноосигурителни дружества.  „Всички големи играчи на финансовия пазар ще имат възможност да го предлагат“, допълни ректорът.  Единната европейска пенсия има три основни характеристики.  Първо е по общ регламент за целия ЕС. Следва управлението му от националните законодателства.  На трето място се управлява от самите регламенти, на които се подчинява съответната финансова институция.  Каква сума ще се спести, зависи от това колко се внася.  „Вие определяте финансовата схема. Това е още един финансов продукт, който е на пазара и който вие ще трябва да вземете“, завърши доц. Григорий Вазов.", "date": "2018.05.28", "title": "Доц. Григорий Вазов: Единна европейска пенсия е допълнителна инвестиция за младите хора "}
{"url": "http://epicenter.bg/article/Delyan-Dobrev--Ako-kitaytsite-dovarshat-AETs--quot-Belene-quot--izpalnitel-shte-bade--quot-Atomstroyeksport-quot-/155433/2/0", "text": "Това каза председателят на енергийната комисия в парламента Делян Добрев в предаването „Още от деня“ по БНТ.  \"Не съм съгласен, че рестартираме проекта за АЕЦ \"Белене\". Народното събрание ще даде мандат на следващо правителство да преговаря в тази посока. Държавата няма да дава пари, държавни гаранции, както и да изисква задължително изкупуване на електроенергия по проекта. Не бива да поемаме една толкова тежка инвестиция.  „Времето ще покаже дали инвестиционните намерения, които има към проекта, са сериозни, дали се смята, че проектът е жизнеспособен и си струва да продължи. Единствено държавата може да се включи с апорт на активите, дадени до момента. Изграждането на атомната електроцентрала ще струва 10 милиарда евро, ние сме дали 3. Не съм виждал тези китайци, но е ясно, че им е било заявено, че проектът ще е изцяло за тяхна сметка и това не го е изплашило, което показва, че намеренията им са сериозни“, поясни Добрев.  Той призна, че има рискове за проекта. „Регионът не е съвсем спокоен от сеизмична гледна точка, но това би трябвало да е предвидено в проекта. Технологията на съхранението на ядрените отпадъци е 100 години. След този срок никой не е наясно какво ще ги прави. Такава е ситуацията във всяка една държава в света. Ние не можем да си позволим да построим АЕЦ \"Белене\".  Делян Добрев опроверга твърденията, че АЕЦ „Козлодуй“ се е изплатил бързо след пускането му в експлоатация. „През 1996 г. е платена последната част от парите, дължими на руснаците за АЕЦ \"Козлодуй\", припомни Добрев. Според него с новия проект рискуваме много. „Това не е рестартиране на проекта, а проучване на възможностите за изграждане на АЕЦ „Белене“. Ако китайците решат да довършат проекта, изпълнител ще бъде \"Атомстройекспорт\", защото има такова изискване“, стана ясно още от думите му.", "date": "2018.05.28", "title": "Делян Добрев: Ако китайците довършат АЕЦ \"Белене\", изпълнител ще бъде \"Атомстройекспорт\""}
