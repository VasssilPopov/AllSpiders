{"url": "http://epicenter.bg/article/Nikolay-Malinov--Rusiya-e-po-silna-ot-Evropa--rusofilite-se-bolshinstvo-v-Balgariya/155710/2/0", "text": "В отношенията между България и Русия имаше пауза и то именно по тези теми, които в момента много се дебатират. Посещението на господин Радев безспорно беше много полезно и той направи много добро впечатление в Русия. Изключително полезно и сериозна крачка напред беше и посещението на Бойко Борисов заедно с няколко министри. Това каза Пред БНР Николай Малинов – председател на движение „Русофили“.   Връзките между народите и между общините никога не са прекратявали да бъдат активни и динамични, каза той. Проектите за газопровод, нефтопровод и АЕЦ „Белене“ реално биха носили печалби на България, категоричен е Малинов.   „България, намирайки се на кръстопът, може да спечели, ако се строят мостове. Ние можем да гледаме през прозореца на Запад, но това не пречи да гледаме през прозореца на Изток. Аз смятам, че и двата прозореца няма нищо лошо да бъдат отворени. Цяла Европа, можем да забележим, напоследък доста динамично контактува и общува с Русия, защото дори да вземем само прагматичните измерения на тези взаимоотношения, виждаме, че в Русия са съсредоточени около 45% от невъзобновяемите източници – най-евтините. На нас ни е най-изгодно оттам да ги взимаме“.   „Според нас, русофилите, които сме болшинството от българския народ, добрите отношения с Русия са полезни за България. Смятаме, че освен духовните и културните връзки, и икономическите връзки трябва да се развиват“.   „Русия е по-силна с Европа, но и Европа е по-силна с Русия“, категоричен е Малинов, според когото противопоставянето е „пагубно“ и за двете страни.   Всяка държава има своите планове, изтъкна Малинов. Той припомни, че проектът „Южен поток“ е предвиждал 60 милиарда куб. м газ да преминават през България. Благодарение на усилията на нашите политици, сега ще потекат 15 милиарда, но е избегната опасността те да потекат през Гърция, обясни той.   „След дискусията на господин Радев с Путин стана ясно кои са тези направления, по които много лесно биха могли да се динамизират отношенията и къде са проблемните точки. Ако погледнете състава на делегацията на Бойко Борисов, ще видите, че дойдоха точно хората и направленията, в които дискусията лека-полека се отприщва“.", "date": "2018.05.31", "title": "Николай Малинов: Русия е по-силна от Европа, русофилите се болшинство в България"}
{"url": "http://epicenter.bg/article/Korneliya-Ninova-poluchi-pokana-da-poseti-Kitay-0/155686/2/0", "text": "Лидерът на БСП Корнелия Нинова получи покана да посети Китай, съобщи пресцентърът на социалистическата партия. Нинова посрещна делегация от Китайската комунистическа партия (ККП).   „Вярваме, че вашето посещение ще препотвърди традиционно добрите отношения между България и Китай и нашите две партии. Благодаря за усилията на Китай в издирването на нашия алпинист Боян Петров. Пожелаваме успехи на срещата 16+1 и подкрепяме усилията на всички равнища за засилването на диалога между ЕС и Китай”, каза председателят на НС на БСП Корнелия Нинова по време на среща с делегация на ККП. Тя е водена от Йу Хунцю – зам.-министър на Организационния департамент на ЦК на ККП.   Корнелия Нинова добави, че за България е изключително важно като страна – мост между Европа и Китай, заради географското положение, отношенията между двете държави да се развиват в положителна посока. „Важно е идеите и проектите за свързаност в морската, транспортната и енергийната инфраструктура да получат своето практическо развитие. Важно е да се задълбочат нашите отношения в туризма и образованието – размяната на студенти между нашите две страни”, каза още Нинова.   По време на срещата бяха дискутирани още отношенията между БСП и ККП, приноса на двете партии за развитието и прогреса на икономиките и обществата на България и Китай, активното участие на България в инициативата „Един пояс, един път” и сътрудничеството „16+1”, както и усилията, които двете страни полагат за борба с корупцията и корупционните практики.  ", "date": "2018.05.31", "title": "Корнелия Нинова получи покана да посети Китай"}
{"url": "http://epicenter.bg/article/Volen-Siderov--Poseshtenieto-na-Borisov-v-Moskva-e-stapka-napred-/155689/2/0", "text": "\"Посещението на г-н Борисов беше полезно за България. Естествено, че имаше резултат, той може да придвижи въпроси, теми, които бяха поставени - възможност България да бъде страна, през която да преминава газопровод от Русия. Мисля, че това е възможно да стане и е нов момент в нашите отношения с Русия, защото имаше един срив в тях.\" Това коментира в парламента председателят на ПГ на \"Обединени патриоти\" и лидер на Атака Волен Сидеров, цитиран от Канал 3. Той отбелаза, че напрежението в отношенията между двете страни е било особено голямо след 2014 г.  \"Сега се възстановява възможността през България да мине част от газопровода, който в момента се строи за Турция. Това няма как да не е положителен момент за България, защото ние ще печелим от това. Самият факт, че се срещнаха и бе приет от президента, мисля, че е стъпка напред\", каза Сидеров.  Оттук нататък, според лидера на ПГ на Обединени патриоти, трябва \"да има последователност, да не се свършва с това посещение, да се направят процедурните стъпки за това отклонение на тръбата\". В момента имаме условия да постигнем европейски гаранции за евентуално отклонение през наша територия на тръбата от \"Турски поток\", смята лидерът на \"Атака\". По думите му, това е така, защото има промяна в самия Европейски съюз, който вече започвал нова фаза в развитието си.  Сидеров забелязвал \"едно еманципиране от политиката на Вашингтон, която невинаги се покрива с европейските интереси, а някой път направо противоречи\". Но всеки си гледал неговия интерес, а ние трябвало да си гледаме нашия, отсече националистът. Сидеров смята, че Путин не е злопаметен.  \"Не мисля, че на тази позиция, на която стои, може да бъде толкова дребнав. Смятам, че това е един държавник, който гледа стратегически на нещата. За него е ясно, че има конюнктура и обстоятелства, които карат някой път България да се снишава, както казваше другарят Живков, това му е ясно\", коментира лидерът на \"Атака\".  \"Просто иска да има гаранции, защото видяхме как нещо е уговаряно, договаряно, тогава той беше в България на посещение, помните, трябваше да тръгне \"Южен поток\". Изведнъж дойдоха едни сенатори от САЩ и казаха стоп. Затова държи на гаранции, всеки би го направил, но най-важно е това да продължи и да имаме взаимна изгода\", препоръча още лидерът на една от проруските партии у нас.  Относно проекта за АЕЦ \"Белене\" лидерът на \"Атака\" беше категоричен, че даже сме закъснели със свалянето на мораториума.  \"Много време загубихме, това са загуби, които България претърпя заради вътрешни политически игри и интриги. Мисля, че може да бъде построена тази централа, ние имаме нужда и това пак е изгодно за България\", смята атакистът.  В отговор на въпроса дали би се разграничил от Каракачанов заради военните проекти, както призова Веселин Марешки, Волен Сидеров се впусна в артистична ирония.  \"Нужно ми е повече време да коментирам думите на г-н Марешки. Знаете, че в България има двама политически лидери - това са Борисов и Марешки. Хайде, себе си няма да добавям\", прояви скромност той и продължи: \"Така че всяка негова дума, изявление, нужно ми е повече време, поне един час медитация и след това\".  ", "date": "2018.05.31", "title": "Волен Сидеров: Посещението на Борисов в Москва е стъпка напред "}
{"url": "http://epicenter.bg/article/Kaloyan-Pargov--GERB-kapituliraha-pred-argumentite-na-razuma-pri-izbora-na-i-d--kmet-na--Mladost-/155696/2/0", "text": "Днес ГЕРБ капитулираха пред аргументите на разума. Столичният общински съвет взе отговорно решение. Това каза лидерът на БСП – София и председател на групата на социалистите в СОС Калоян Паргов след избора на арх. Румен Русев за временно изпълняващ длъжността кмет на район „Младост“.  Паргов изрази благодарност към тази част от общинските съветници, които са гласували водени от разбирането, че компетентността и експертността трябва да са определящи при избора на временен кмет на „Младост“ и са преценили двамата кандидати според техните представяния. „Станахме свидетели и на радушната подкрепа, която получи арх. Русев от работещи в администрацията на района, отбеляза Калоян Паргов - За нас от БСП най-важното и водещото е да се нормализира работата на районната администрация, която обслужва над 120 000 жители“.  „ГЕРБ осъзнаха колко е несъстоятелно да бъдат водени от тънки политически сметки и да оставят „Младост“ на произвола на съдбата. С идеята да накарат хората да осъзнаят каква грешка са направили, избирайки госпожа Иванчева. Но това не е отговорно политическо поведение“, категоричен е лидерът на БСП – София.  „Пасивността, която прояви госпожа Фандъкова е типична за нейния стил на работа. Тя е на принципа „Каквото реши СОС, аз съм „за“. Считам, че София има нужда от по-различен кмет и се надявам догодина да го получи“, заяви Калоян Паргов.  ", "date": "2018.05.31", "title": "Калоян Паргов: ГЕРБ капитулираха пред аргументите на разума при избора на и.д. кмет на „Младост“"}
{"url": "http://epicenter.bg/article/Parvan-Simeonov--Balgariya-igrae-po-svobodno--zashtoto-e-uverena--che-zapadnite-partnyori-darzhat-na-nas/155698/2/0", "text": "„Отварянето на темата „Белене“, посещенията на президента и на премиера, отварянето на темата за тръбите, българската реакция по случая „Скрипал“ и специфичния политически климат Европа – Русия, който е нов… Факт е, че всичко това няма как да се тълкува, освен като по-широко отваряне на вратата към Изток, което вероятно ще продължаваме наблюдаваме и при предстоящата българо-китайска среща“.   Това каза за предаването „Нещо повече“ по „Хоризонт“ политологът Първан Симеонов - изпълнителен директор на „Галъп интернешънъл“ Според него няма разочарование на българските политици от сътрудничеството със западните им партньори в ЕС и НАТО:   „Напротив! В последната една година се наблюдава възстановяване на доверието към западните партньори в България. Това се дължи на факта, че самият Запад възвърна малко от авторитета си - и в Германия, и във Франция, и в Австрия победиха проевропейски сили. В България също победи сила, която във финалния етап на кампанията кампанираше именно на тази тема: „Запад или Изток“. На всичкото отгоре Тръмп укрепна. Противоречив или не, по всичко личи, че той ще остане. Всичко това направи така, че неопределените процеси в Запада взеха някакви посоки и в България през 2017 година не се потвърдиха предизвикателства за публичния образ на НАТО и най-вече на Европейския съюз.   България в момента има доверието на Запада. На нея се гледа като на преден пост на Запада спрямо страни като Турция и като Русия. Точно затова е възможно България да играе малко по-свободна игра - защото тя е уверена в това, че западните партньори държат на нас. Картината не е толкова еднопластова. България отваря Източната врата, не защото преосмисля Западния свят, а защото по всичко личи, че Западния свят и всяка една негова страна ще трябва да започне да разчита много повече на себе си. Голямата новина въобще от президентстването на Тръмп е, че САЩ като че ли вече не искат в такава роля да се намесват в различни точки по света и да бъдат гарант за своите европейски партньори, което означава че европейските партньори ще трябва в по-голяма степен да мислят как да се оправят сами. ЕС като че ли започва да страда от нечии национални егоизми. Излиза, че малките държави в Европейския съюз, като нас, също трябва да се опитват да се оправят малко повече сами. Инстинктът е: „Ами да вземем да си оправим отношенията с всички съседи, с които нещо скърца“. Това се опитва да прави Борисов в момента. Този завой на изток не означава че ние се отдалечаваме от Запада, а че този Запад търси нови пътища“.   Симеонов оцени визитата на премиера в Русия като опит на България да се възползва от специфичното си местоположение и да си издейства „статута на онази част от Запада, която може да си говори с Русия, може да си говори с Турция“.   „Това е доказателство, че Борисов вече плува в свои води. Преди много години той не би могъл да прави такива неща. Помните говореше за „началниците“ или „големите“. Сега като че ли е малко по-уверен. Това се дължи, първо, на доста по-солидния му стаж в политиката и, после - на факта, че светът стана такъв, че точно такъв тип умения и инстинкти се търсят – балансьорски“.   Симеонов отбеляза, че не е имало конкретен резултат от срещата, но Радев и Борисов са звучали в един глас. Борисов е бил в Русия като национален лидер, а не като европейски представител, отбеляза още той.", "date": "2018.05.31", "title": "Първан Симеонов: България играе по-свободно, защото е уверена, че западните партньори държат на нас"}
{"url": "http://epicenter.bg/article/Chernomorskite-darzhavi-podpisaha-v-Burgas-obshta-deklaratsiya-za-ustoychivo-razvitie-/155703/2/98", "text": "След градове като Брюксел, Рим, Гьотеборг, Атина и Бремен, тази година Бургас има честта да е домакин на Европейския морски ден. Форумът е официална част от календара на българското председателство на Съвета на Европейския съюз и бе официално открит днес. Главното събитие в него е двудневна конференция, която събра в Бургас над 700 лидери от бранша, включително министри, еврокомисари, депутати, академици, учени и морски експерти, съобщиха от община Бургас.  Сред тях са Кармену Вела - еврокомисар по околна среда и морска политика, Искра Михайлова - председател на комисията по регионална политика в Европейския парламент, вицепремиерът на Република България Валери Симеонов, Ивайло Московски - министър на транспорта, информационните технологии и съобщенията на Република България, Нено Димов - министър на околната среда и водите на Република България, както и ръководители на различни държавни институции от останалите пет държави с излаз на Черно море, които подписаха обща декларация за неговото устойчиво развитие и опазване на природните му богатства.  Тази година специално място в дневния ред на Европейския морски ден заема Черно море, наред с други теми, разглеждащи Интегрираната морска политика на ЕС за насърчаване на икономическия растеж, уменията, технологичните иновации, опазването на околната среда и устойчивото развитие.  Конференцията откри като домакин бургаският кмет Димитър Николов.  \"За мен е удоволствие да ви приветствам с добре дошли в Бургас! Изключително съм щастлив, че тази година сме домакини на Европейския морски ден, защото сме град, за който морето е отговорност и потенциал, ежедневие и вдъхновение. Трябва да признаем, че Бургас се готви за това събитие повече от половин година. Възприехме Европейския морски ден като предизвикателство и възможност. Предизвикателството да бъде платформа за дискусии по една от основните политики на Европейския съюз и да остави свой отпечатък върху вече десетилетната история на инициативата Европейски морски ден. Възможност да посрещнем над 700 участника от различни държави, институции, организации, бизнес, да демонстрираме отговорно отношение и постижение в политиките, свързани с морето и устойчивото използване на неговите ресурси, да дадем своя градски принос към провеждането на българското председателство на Съвета на ЕС\", каза кметът Николов в своето приветствие.  Еврокомисар Вела поздрави участниците с \"Добре дошли в Бургас\" на чист български език и цитира Йоан Екзарх, който преди повече от 1000 години е казал, че \"Морето сближава всичко далечно\".  \"Черно море е готово за своя \"Big Bang\" по отношение на интелигентния икономически \"син\" растеж. Важно условие това да се случи е подписаната днес обща декларация между крайбрежните държави\", каза още комисар Вела и съобщи, че през следващите години ще може да се кандидатства с проекти в тази посока чрез нова европейска финансова платформа.  \"Всички бъдещи инициативи ще са съобразени с Парижкото споразумение за климата и опазването на околната среда. Пожелавам на участниците в Европейския морски ден успешна работа, която да доведе до положителни резултати\", заяви Искра Михайлова.  \"Открива се прекрасна възможност да сближим позиции със съседните ни държави, да подкрепим устойчивото развитие на перспективния Черноморски регион. Подписаната днес декларация поставя начало на обща програма за действие\", каза министър Ивайло Московски.  \"Обнадежден съм за развитието на първо място на транспортната инфраструктура, което ще донесе икономически ползи. Трябва да бъде подкрепен и туризмът в Черноморския регион, който има много предимства\", заяви от своя страна вицепремиерът Валери Симеонов.  Официалното откриване на Европейския морски ден уважиха с присъствието си бургазлиите Руска Бояджиева - зам.-кмет на Община Бургас, Атанаска Николова - зам.-министър на околната среда и водите, Ивелина Василева - председател на Комисията по околната среда и водите в Народното събрания, много бургаски народни представители, общински съветници, представители на изпълнителната власт.  Европейският морски ден ще завърши на 1 юни, когато Бургас символично ще предаде щафетата на избрания домакин за следващата година - португалската столица Лисабон.  ", "date": "2018.05.31", "title": "Черноморските държави подписаха в Бургас обща декларация за устойчиво развитие "}
{"url": "http://epicenter.bg/article/Narodnite-predstaviteli-zastrahovat-zhivota-si-za-50-000-leva/155704/2/0", "text": "Застраховката \"Живот\" на 240-те депутати от българския парламент ще струва около 50 000 лева. Това е прогнозната цена на обявена на 22 май обществена поръчка, съобщи Нюз.бг.   Според проекта срокът на застраховката е за една година. Тя трябва да е валидна както за България, така и за чужбина. Предвидени са клаузи и в случай, че депутат или цялото Народно събрание предсрочно прекрати мандата си. Тогава част от застрахователната премия подлежи на връщане.   В този случай застрахователят може да задържи частта от премията, съответстваща на изтеклия срок, предвиждат документите. В случай на напускане на депутат задълженията на застрахователната компания се прекратяват от полунощ на деня след прекратяване на депутатските правомощия и полицата се прехвърля на името на народния избраник, който влиза на мястото на напусналия депутат. Застрахователните рискове, за които се застраховат депутатите, са смърт при общо заболяване, битова злополука, инфаркт или инсулт, настъпили при изпълнение на функциите на народен представител. В полицата се предвижда и обезщетение при смърт при катастрофа или увреждане от катастрофа, както и смърт вследствие злоумишлени действия от трети лица, настъпили при изпълнение на функциите на народен представител. Предвидена е и трайна загуба на работоспособност вследствие на битова злополука. Застраховката поема погребение и транспортни разходи при смърт, покрита по условията на застраховката. Компанията, която ще застрахова депутатите, се ангажира да изплати по 15 000 лева в случай на инцидент. По 30 000 лева покрива застраховката при настъпването на инфаркт, инсулт, катастрофа. Същата е сумата и при трайна загуба на нетрудоспособност при злоумишлени действия от трети лица, настъпили при изпълнение на служебните задължения на депутатите. Застраховката покрива транспортните разходи при лечение или погребение. Сумата, която се плаща за застраховка зависи и от възрастта. От парламента се застраховат, че държат авторски права и върху всички документи, които ще обсъждат със застрахователя,", "date": "2018.05.31", "title": "Народните представители застраховат живота си за 50 000 лева"}
{"url": "http://epicenter.bg/article/Deputat-ot-BSP--Natsionalno-predatelstvo-e-da-ne-se-stroi--Belene-/155708/2/0", "text": "Няма как да се развива енергетика, а и каквото и да било в България в дългосрочен план, ако работим с мантри. Това коментира депутатът от БСП и член на комисията по енергетика в НС Атанас Костадинов  пред БТВ .   „От 1981 г. досега проектът се влияе само от политически мантри – след като беше доскоро „гьол”, сега е един от най-важните проекти за България и за Западните Балкани”, коментира той. По думите му е нормално да има „коалиция” между ГЕРБ и БСП по „всички национално отговорни и публично важни въпроси”.   Костадинов беше категоричен – към проекта има сериозен международен интерес и най-подходящ вариант е да се търси чуждестранен инвеститор, който да използва наличното оборудване и да изгради централата без държавна гаранция и договорености за изкупни цени на произведения ток.   Социалистът посочи като възможна опция модела на АЕЦ „Пакш-2” в Унгария – с нотификация към ЕС и револвиращ заем от Русия за 20 г. Бившият шеф на АЕЦ „Козлодуй” Иван Иванов е предложил и Първа и Втора атомна да се обединят в един холдинг, който да се самофинансира на проектен принцип.   По думите на Костадинов най-лош е „нулевият вариант” т.е. да не се прави нищо, защото това би довело до декапитализация на НЕК и БЕХ и несъстоятелност, а „това е равно на национално предателство”.   „Как ще се държим ние зависи от самите нас. Ако продължаваме толкова неустойчиво и непоследователно да се държим по такива въпроси, може би наистина няма да се реализира този проект”, подчерта депутатът.   Според него евентуален прогрес по отношение на руските газови доставки пак ще доведе до по-лош резултат, отколкото сме могли да постигнем с „Южен поток” и сега идващото през Турция синьо гориво ще се оскъпи „заради нашата недалновидност или глупост”.", "date": "2018.05.31", "title": "Депутат от БСП: Национално предателство е да не се строи „Белене”"}
{"url": "http://epicenter.bg/article/GDBOP-neutralizira-prestapna-grupa-za-trafik-na-hora/155644/3/0", "text": "ГДБОП неутрализира организирана престъпна група, занимавала се с трафик на хора, съобщиха от пресцентъра на МВР, предаде  bTV .   Спецпрокуратурата е повдигнала обвинения на петима участници в престъпната схема.   Групата се е занимавала с нелегално превеждане през граница на чужди граждани и е подпомагала пребиваването им в страната и извеждането им от България.   При операцията са извършени претърсвания на четири адреса на територията на Долни Дъбник, Криводол, Ботевград и с. Новачене, откъдето са иззети множество мобилни телефони и други вещи.   За срок до 24 часа са били задържани осем участници в групата. С решение на прокуратурата на петима от тях са повдигнати обвинения и им е наложена мярка за задържане до 72 часа. След изтичане на този срок на трима от задържаните е наложена постоянна мярка \"задържане под стража\", а на другите двама - \"парична гаранция\" в размер на 10 000 лева на всеки. ", "date": "2018.05.31", "title": "ГДБОП неутрализира престъпна група за трафик на хора"}
{"url": "http://epicenter.bg/article/Deputatite-shte-izslushat-ministar-Rumen-Porozhanov-za-selskostopanskata-politika-na-ES-sled-2020-g-/155629/4/0", "text": "Министърът на земеделието, храните и горите Румен Порожанов ще бъде изслушан за общата селскостопанска политика на ЕС след 2020 година. Това се посочва в програмата за работа на Народното събрание.   Изслушването е по предложение на ГЕРБ. Според правилника изслушванията са по въпроси, засягащи държавни или обществени интереси. Всяка от парламентарните групи има право на 2 въпроса, както и на отношение към отговорите след края на изслушването. На 3 май парламентът изслуша министъра на регионалното развитие и благоустройството Николай Нанков за напредъка по приоритетните пътни проекти, а на 10 май депутатите изслушаха министъра на икономиката Емил Караниколов за бизнес климата в страната.  ", "date": "2018.05.31", "title": "Депутатите ще изслушат министър Румен Порожанов за селскостопанската политика на ЕС след 2020 г."}
{"url": "http://epicenter.bg/article/-Georgi-Markov--Orban-izgoni-i-savetskite-tankove--i-Soros/155656/11/34", "text": "- Това е четвъртото правителство на Орбан – трето поредно и трето с мнозинство от две-трети, което е абсолютен световен рекорд. За мен това е заслужен подарък от унгарските граждани за 55-годишнината на Виктор Орбан, който днес, на 31 май, навършва този юбилей. Същевременно е и голяма награда за неговата 30-годишна работа в полза на унгарския народ, тъй като точно на 30 март се навършиха 30 години, откакто той стана един от основателите на партия „Фидес” - партия на младите демократи, която се обяви за сваляне на комунистическия режим. Последва негово пламенно слово през юни 1989 г. за изгонване на съветските войски. И след тези 30 години в политиката, освен че изгони съветските войски, той изгони и Сорос.  В Унгария през юни традиционно се приема бюджетът. Предстои да се гласуват серия закони „стоп Сорос”, които да ограничат възможностите на неправителствените организации, които работят срещу националния интерес. В унгарските медии много се визира Хелзинкския комитет, който активно работи от 2015-а насам за прокарване на пътя на мигрантите през Унгария за Европа. Тези организации ще могат да извършват своята дейност, но ще плащат 25% данък върху парите, които получат от чужбина и мероприятията им могат се ограничат на не повече от 8 километра от границата. Няма да могат да ходят на границата, както досега.   Друго важно нещо е, че продължават усилията на Унгария за укрепване на унгарското семейство. Орбан чете специално слово в парламента, критикува остро неолибералната демокрация или либералната недемокрация, както я нарича, която по безобразен начин започна да ликвидира традиционното семейство между мъж и жена, нанесе тежък удар върху християнския образ на Европа. За укрепване на семейството той направи много, за трето дете се дават бонуси от порядъка на 30 000 евро безвъзмездно.  Продължава и политиката на ограничаване на възможностите мигранти да проникват в страната. Орбан заяви категорично, че Унгария остава християнска държава, че ще бъде етнически хомогенна, че той изпитва уважение към малцинствата, в това число и към еврейската общност. Неслучайно отправи писмо към президента на Световния еврейски конгрес, даде много пари за синагогата в Суботица, и заяви, че няма да се подчини на лудостите на Брюксел да налага мигранти в страната.  Да припомня, че по този въпрос получи и категорична подкрепа на референдум – 99 срещу 1 процент. Орбан каза, че кошмарът Съединени Европейски щати няма да се осъществи и Унгария няма да участва в такъв кошмар.   По време на срещата на 17 май в София имаше продължителна среща на Виктор Орбан с президента на Франция Макрон. Тя бе отразена по унгарската телевизия, но нямаше много данни освен това, че двамата са обсъждали бъдещето на Европа. То очевидно ще се обсъжда трескаво и по време на Австрийското европредседателство. Позицията на Унгария е категорична – силна Европа от силни национални държави. Не се възприема тезата за Съединени Европейски щати от една страна и тезата на Макрон от друга, която той формулира при посещението си в Москва. Макрон заяви, че има много събран гняв в Европа и тя трябва да се реформира. Аз бих добавил, че този гняв е резултат от недалновидната политика на Меркел и на Оланд, на техните послушковци Юнкер, Шулц и други., които доведоха до толкова жертви в Европа.  Орбан обаче може да се похвали, че Унгария е една от най-сигурните страни в Европа.  - Бях в Унгария, когато външният министър Петер Сиярто се появи няколко пъти по телевизията и каза, че е крайно неприемливо нашето предложение за квотите, което той перифразира така, че при големи вълни мигранти, както през 2015-а, страните ще могат да приемат определен брой мигранти - нещо, което за Унгария е тотално неприемливо. Не знам дали Вътрешно министерство, дали правителството е предложило това, но се надявам се, че партиите и институциите в България ще разберат най-после, че чудото квоти няма да се състои. Причината е, че това е най-голямото нарушение на правото, за което съм чул, откакто съм се родил.  - Първо, това е изселване на хора, въпреки волята им. Преместването на хора, на които от Германия си казал „елате”, а после да ги пратиш в Словакия, е изселване. Както комунистите едно време изселваха в Белене. Второ, изключено е да се налага на една суверенна държава с кого да живее. Вишеградската четворка няма да се подчини. Както се очертава да не се подчини и Австрия, Слования след изборите (надявам се, че г-н Янса ще спечели), както не иска и Италия.    - В Италия направиха номер. Такова чудо аз не съм виждал в съвременен период – един непряко избран президент да попречи на волята на италианския народ да се състави правителство. Партиите, които направиха коалиция „Пет звезди”, и дясната коалиция на Северна Лига, Италианско братство и Форца Италия имаха над 50% подкрепа. Но някакъв кандидат министър казал нещо срещу еврото и дайте сега да не избираме това правителство. Всъщност, президентът неволно направи подарък на тези партии, които на очертаващите се бързи юнски избори, ще спечелят според мен зашеметяваща победа.  И да се върна към Унгария. Унгария критикува България. Самият Сиярто каза, че е говорил остро с Могерини и е казал, че когато се обсъждат такива въпроси трябва да се дават и алтернативните предложения. Г-н Орбан донесе в България цял проект по въпроса. Проблемът тепърва ще се обсъжда.  Не мисля обаче, че това ще доведе до лоши отношения между България и Унгария. Помним, че нашият премиер в зората на политическата си дейност, когато нямаше и толкова политически опит, се беше изхвърлил, че уважава Орбан и са приятели, но с действията си той компрометирал дясното пространство. Казана дума, но не хвърлен камък. През 2016 г. го награди с орден, за което съм благодарен на премиера.  По-скоро в нас е топката. Ние трябва да разберем, че не всичко, което иска Западна Европа трябва да става. Последните три години обикновено всичко е погрешно и ние трябва да си водим наша национална политика. Така, както никой не може да накара Румъния, Испания, Словакия, Кипър и Гърция да признаят Косово.  Позволете да спомена за една интересна конференция на Вишеградската четворка, ръководена от външния министър, която се проведе през последния уикенд в Унгария. На нея присъства бившият чешки президент Вацлав Клаус, а изключителен интерес предизвика лекцията на известния писател Дъглас Мъри, чиято книга „Странната смърт на Европа” бе хит за 2017-а. На конференцията той в прав текст каза, че Западна Европа е много виновна за случилото се, че ако сложи чертата кой беше прав 2015-а Меркел или Орбан, това е Орбан. И че счита за нахалство коментарите на западни медии и политици, които критикуват Орбан, че изпълнява волята на своя народ. Най-интересен беше коментарът на Стив Банън, който е с унгарска жилка, и който заяви в интервю, че „Орбан беше Тръмп, когато Тръмп не беше Тръмп“.  Разбира се, че няма да има. Унгария се противопостави на едно решение на ООН във връзка с мигрантите, дори поиска оставката на председателя. В Унгария никой не обръща внимание на приказките на ООН, която стана казионна организация, и на обръщенията на папата за закрила на мигрантите. Орбан говори открито, че Унгария е била и ще бъде християнска държава.  Неслучайно Макрон в Русия спомена, че Европа трябва да се реформира, като посочи, че ще има отделни скорости. Аз също мисля, че ще има. Ще има страни, които искат тясна интеграция и такива, които ще запазят суверенното си право да взимат собствени решения, когато интересите им налагат - като Вишеградците, Австрия, Италия, Словения, може би и други страни.  - Според мен ние ще искаме да сме в първата скорост, но целият въпрос е, че не сме готови и няма да ни искат. Ще стоим на едно място, докато видим нещата как ще се развиват. Орбан, впрочем, не приема и условието да се продава суверенитет срещу еврофондове и ще наложи вето на европейския бюджет, ако това стане.  - Във Вишеградската четворка има известни различия по въпроса, Словакия, например, го прие. Другите три страни обаче не го приемат. Бабиш каза, че кроната е много добра валута. Качински спечели 50+1 в изборите, дори изхвърли социалистите извън парламента с лозунга, че няма да се въвежда еврото. В Унгария още през 2012-а Орбан заяви, че ако Унгария въведе еврото е все едно да се качи на „Титаник“ преди потъването. И вкара в конституцията форинта като национална валута. В рамките на мандата на Орбан до 2022-а Унгария няма да мисли за въвеждане на евро. Струва ми се, че същото ще бъде с Полша и Чехия.  Форинта върви добре. Националната банка има изключително важна роля, добър директор, добре борави с курса, играе важна роля в икономиката и самото приемане на еврото би изяло част от суверенитета.  През есента Орбан бе поканен на икономически форум в Швеция да чете лекции за чудото „унгарска икономика”, за това как се сваля безработицата от 12 на под 4%, как се постига най-ниската инфлация, как се откриват 800 000 нови работни места. Да имаш траен растеж, да приемеш и да разширяваш заводи на Опел, Сузуки, Ауди и Мерцедес, е наистина голямо достижение.", "date": "2018.05.31", "title": " Георги Марков: Орбан изгони и съветските танкове, и Сорос"}
{"url": "http://epicenter.bg/article/-Luchiya-di-Lamermur--idva-ot-Stara-Zagora-v-Sofiya/155660/6/0", "text": "      „Лучия ди Ламермур“ се нарежда сред безспорните белкантови образци. Драматичният сюжет, емоционално написаната музика, красивата мелодика и палитрата от неповторими образи привличат интереса на изпълнителите и вниманиетона публиката повече от 180 години (премиерата на операта се е състояла в Неапол през 1835 година).   Спектакълът на Старозагорската опера предизвика интереса на меломаните от цяла България след премиерата му на 5 декември 2015 година, с който бе закрито 46-то издание на Фестивала за оперно и балетно изкуство, Стара Загора   „Лучия ди Ламермур“ бе и изборът за блестящ финал на 12-то издание на ММФ „Моцартови празници“ в Правец. Творческият екип получи престижната награда „Стара Загора“ 2016 за принос в областта на изкуствата и културата в навечерието на 24 май.А през месец септември, постановъчният екип на спектакъла бе награден с престижното отличие „Кристална лира“ на СБМТД и Класик ФМ Радио.    – в сложния образ на Лучия.  – ще се превъплъти в ролята на нейния брат Енрико Аштън,   ще се представи в ролята на изстраданата и въображаема любов на Лучия – Едгардо,   ще пресъздаде Раймондо. Участват още:  (Артуро),  (Нормано),  (Алиса);    На диригентския пулт  . Режисьор  , сцeнография  , художник на костюмите  (Италия). Диригент на хора  .       Този белкантов шедьовър на ГаетаноДоницети е от рядко поставяните в Европа. В момента не се играе в нито един от нашите оперни театри в страната. Изисква не само изпълнителска бравурност, но има и вплитане между музикалната и драматичната партитура, което пък дава възможности за индивидуален творчески поглед.     Работата в екип се обединява около различното режисьорско решение на сюжетните линии, които се развиват в произведението. Различен е и акцентът (по либрето) – сцената с полудяването на Лучия. Ако моментът с лудостта е централен в операта, използва се като похват от много композитори през този период, Драганов го превръща в реминисценция и сцена, в която Лучия оглежда света отгоре. Такъв, какъвто би искала да го види. Едва след нейната смърт се материализира образът на Едгардо, който е единствено във въображението и желанията й. Героинята намира своя любим горе, в по-красивия свят. И костюмите, и сценографията са подчинени на условността на двата свята: светът който се върти около ситуациите и светът отгоре – стои и наблюдава въртящата се действителност. В сценографията си Димо Костадинов е проводник на основната идея, а пътят е от условност към изчистеност... Костюмограф е италианецът Салваторе Русо, дългогодишен художник в Римската опера. У нас работил вече в екип с Огнян Драганов и в Операта в Русе. \"Направил съм костюмите според режисьорския замисъл – Лучия е луда още от първата сцена. Все едно около нея всичко са фантазии. Видяно единствено и само през нейните очи. Костюмите са от епохата след 1543-та година, борбите между Англия и Шотландия, когато на престола се качва Мария Стюард. Респектирани сме от текста, музиката, както и от романа на Уолтър Скот, който възстановява една стара история, вплетена в либретото на операта. За първи път направих заглавието в Рим.   Костюмите винаги са свързани с режисурата. А в Италия тя беше доста стара и уморена – разказа Салваторе. Тук е съвсем различна, затова всичко създавам като за в друга ситуация. Едно от важните неща при създаването на костюмите е историческият начин на кроене. Рязането на платовете е по оригинални шотландски кройки\".   Разбира се, това кроене е прекарано през неговата идея, през идеята на режисурата и на материалите, които се използват. Ушити са 92 мъжки и дамски костюма, за които е използвано 1259 м. основен плат, а за шевиците, украсите и дантелите – 2100 метра.   За главния диригент Ивайло Кринчев  \"Лучия\" винаги е предизвикателство, защото този образец на белкантовата литература изисква много внимателен подход по отношение на гласовете, с които се разполага. Темповите и драматургичните характеристики трябва да имат своето обяснение и извеждане през възможностите на солистите.   Бутиково е заглавието, защото много трудно може непрекъснато да присъства в афиша на оперния театър. А възстановяването в редовия репертоар на операта изисква винаги репетиционен цикъл със солистичния състав, който влиза в него, заради нюансираността в музиката на Доницети...  ", "date": "2018.05.31", "title": "„Лучия ди Ламермур“  идва от Стара Загора в София"}
{"url": "http://epicenter.bg/article/Zidan-napusna--quot-Real-quot--Madrid/155681/8/0", "text": "Зинедин Зидан вече не е треньор на \"Реал\" Мадрид. Французинът свика извънредна пресконференция, на която обяви, че си тръгва от клуба само пет дни, след като спечели трети пореден трофей в Шампионската лига, съобщи bTV.   45-годишният специалист стана треньор на Белия балет през януари 2016 г. когато замени уволнения Рафаел Бенитес. За две години и половина начело на Кралския клуб, Зидан записа 105 победи, 28 равенства и 16 загуби. Под негово ръководство отборът спечели девет трофея, сред които и титлата в Ла Лига, и влезе в историята с три поредни триумфа в най-комерсиалния футболен турнир.   Решението му да не води \"Реал\" през следващия сезон изненада целия футболен свят. Според медиите в Испания временно начело на тима ще застане Хосе Мария Гутиерес - Гути. ", "date": "2018.05.31", "title": "Зидан напусна \"Реал\" Мадрид (Видео)"}
{"url": "http://epicenter.bg/article/Kamen-Donev-za-abiturientskite-balove--/155639/10/99", "text": "В дните на абитуриентски балове и всенародна масова истерия, режисьорът Камен Донев публикува трагикомичен пост в мрежата, описващ българската действителност.  Постът му идва тъкмо навреме и цели право в десятката, както винаги. Четете и… плачете: „Така. Дъщеря ми е абитуриентка тази година. Добре. Ще наема градския стадион, изчислих че побира точно 9 симфонични оркестъра, 170 пилона с танцьорки и мис Тигрова, 12 бара и 30 маси за по 30 души. Ще наема хеликоптери, които да кръжат и да хвърлят салфетки…А да, по средата на стадиона ще изкопая ров, в който да плуват делфини, лебеди и два малки катера на бреговата охрана… Естествено дъщеря ми ще влезе в стадиона на трибуна, носена от слонове, а до нея ще маршируват 40 джуджета облечени в бяло, които ще пеят и танцуват Мама мия на АББА, докато жонглират с футболни топки, облепени със “Сваровски”. (Бележка: да видя кой е Сваровски и дали не може и той да жонглира). После…Мегз ще помоля да ушие рокля от коприна, бетон и стъклена вата, която ще покрием с гирлянди и късове от Берлинската стена. Сега – трябва и да се яде, да види светът, че не сме кои да е. Ще напълним кит с яребици, пъдпъдъци, трюфели и камъни “Сваровски”. За десерт може да довлачим глетчер от Норвегия и да го полеем с нещо скъпо, примерно гориво за ракети. Не сме случайни, я! Бележка: Зарята ми е важна, една дъщеря имам. Може да купя няколко ракети Томахоук и земя-въздух…искам да се вижда, какво има̀не имаме. Извънземните да се пукнат от яд. Така де, веднъж се живее YOLO, демек…една дъщеря имам, ще й го татуирам на новите цици за бала!“ Актьорът и общественик Игор Марковски сподели публикацията, като поясни, че авторът е Мартин Марков.  ", "date": "2018.05.31", "title": "Камен Донев за балове: Ще наема стадион, 9 оркестъра, 170 пилона и мис Тигрова - една щерка имам!"}
{"url": "http://epicenter.bg/article/An-Hatauey--Imala-sam-negativni-prezhivyavaniya-ot-seksualno-estestvo/155645/10/100", "text": "Холивудската звезда и носителка на \"Оскар\" Ан Хатауей, която е сред поддръжничките на кампанията срещу сексуалния тормоз над жените \"Времето изтече\", също е имала \"неприятни преживявания\" с мъже в Холивуд, съобщи Контактмюзик, цитиран от Дир.бг 35-годишната Хатауей разкрива собствения си опит, защото смята, че  , белязал холивудските среди.   , споделя Ан Хатауей в интервю за сп. \"Глемър\".   , казва Ан Хатауей.", "date": "2018.05.31", "title": "Ан Хатауей: Имала съм негативни преживявания от сексуално естество"}
{"url": "http://epicenter.bg/article/Povdignaha-obvineniya-v-iznasilvane-na-Harvi-Uaynstiyn/155647/10/100", "text": "На филмовия продуцент Харви Уайнстийн бяха повдигнати обвинения в изнасилване от първа и трета степен (изнасилване и принудително фелацио) и престъпно сексуално деяние от първа степен, съобщи окръжният прокурор на Манхатън Сайръс Ванс, цитиран Дир.бг   Уайнстийн е обвинен в различни видове сексуално непристойно поведение от над 70 жени, като някои от случаите са отпреди десетилетия. Уайнстийн отрича да е правил секс без взаимно съгласие. Ако бъде признат за виновен по обвиненията, той може да получи присъда между 5 и 25 години затвор.", "date": "2018.05.31", "title": "Повдигнаха обвинения в изнасилване на Харви Уайнстийн"}
{"url": "http://epicenter.bg/article/Pette-pati--v-koito-Megan-Markal-narushi-kralskiya-etiket-/155649/10/99", "text": "Сватбата на британския принц Хари и американската актриса Меган Маркъл безспорно се нареди  тази година.   Още в началото двойката привлече огромно внимание към себе си с  . Усмихнатата Меган Маркъл с чар наруши някои от старите правила, на които са се подчинявали поколения. Меган Маркъл разказа за връзката си с принц Хари преди да станат официални техните отношения. През септември 2017 г. тя сподели за любовта си пред Vanity Fair. \r\n \r\n \r\n \r\n В наше време никой не смята това за необичайно, но според традициите в кралското семейство, не е редно да се говори за връзката публично преди да бъде официално обявен годежът. Забелязали ли сте, че принц Уилям и съпругата му Кейт Мидълтън никога не се държат за ръце на публично място? За разлика от тях Хари и Меган не се колебаят и смело, но деликатно показват чувствата си един към друг в обществото.   Меган Маркъл е разведена – била е омъжена за филмовия продуцент Тревър Енгелсън до 2013 г., когато се разделят.  , а 2 от тях са живяли като семейна двойка. \r\n \r\n \r\n \r\n Бракът на кралска особа с разведен човек в миналото е било забранено, но днес е възможен. За разлика от съпругата на принц Уилям, която произхожда от благородна фамилия,   – майка й е социален работник и йога инструктор, а баща й е работил във филмовата индустрия.   Въпреки това Меган си проправя сама път към славата и доказва, че ако някой иска достатъчно силно нещо, то се случва. В края на сватбата си с принц Хари,  на кралицата, принц Чарлз и другите членове на кралското семейство за топлото им отношение към нея и роднините й. \r\n \r\n \r\n \r\n Такива речи обикновено не се вписват в етикета, но нейната се възприе като израз на щастие и искреност.   Източник: Дарик", "date": "2018.05.31", "title": "Петте пъти, в които Меган Маркъл наруши кралския етикет "}
{"url": "http://epicenter.bg/article/Megan-i-Hari-zaminaha-za-meden-mesets-v-zashtiten-ot-YuNESKO-Natsionalen-park/155653/10/100", "text": "Намибия? Филипините? Мексико? Твърде тривиални предположения. Кое място избра новата кралска двойка за своя меден месец?   Херцогът и херцогинята на Съсекс изненадаха всички с пътуването си до Скалистите планини в Алберта, Канада, за медения си месец, съобщават от TMZ, цитирани Профит.бг   Смята се, че двойката се е настанила в хижа, наречена Outlook Cabin, в комплекса Fairmont Jasper Park Lodge, разположен в защитения от ЮНЕСКО  Национлен парк Джаспър. Луксозеният планински курорт се простира на площ от от 700 акра, разположен е на брега на езерото Lac Beauvert и включва най-доброто голф игрище в Канада. Решението им вероятно е било повлияно от опита на други кралски двойки. В Outlook cabin са отсядали Кралицата и принц Филип през 2005 г. и крал Джордж VI през 1939.   Заобиколени от неподправената красота на дивата природа, младоженците откриват там идеалното място да се отпуснат и да релаксират след медийната истерия, съпровождаща кралската сватба.   Далеч от дебнещите папараци, Хари и Меган ще могат да се насладят на редица процедури в луксозния спа център за двойки или да се потопят в открития отопляем басейн.   Дейностите, предлагани на младоженците, включват туризъм, каране на кану, каяк, конна езда, рафтинг и обиколка с хеликоптер.   След ден, прекаран на чист въздух и изпълнен с активности, двойката може да се отпусне в хижата с площ около 600 кв. м, която включва затворена оранжерия и веранда, шест спални и голяма тераса с барбекю.   Пет различни заведения за хранене са на разположение на мястото, включително суши и местни варианции на северно-италианската кухня. Спиращите дъха гледки, заснежените планини, кристално чистият въздух и усещането за простор би трябвало да допринесат за уединението на кралската двойка и да им помогнат да забравят за всичко и всички по време на своя меден месец.", "date": "2018.05.31", "title": "Меган и Хари заминаха за меден месец в защитен от ЮНЕСКО Национален парк"}
{"url": "http://epicenter.bg/article/-Himalayskata-Keyt-Midaltan--e-nay-mladata-kralitsa-na-zemyata/155659/10/99", "text": "От сватбата на Меган и Хари минаха повече от десет дни, но кралската вълна все още ни държи. Днес фокусът обаче няма да бъде върху британските представители със синя кръв, а върху онези, на които светът не обръща толкова голямо внимание.    Това е 27-годишната кралица на Бутан, която не отстъпва нито по красота, нито по стил на Кейт Мидълтън и Меган Маркъл. Несъмнено Джетсун притежава екзотична харизма, която трудно би могла да остане незабелязана. Тя е известна още и като „Хималайската Кейт Мидълтън“ и е най-младата кралица на Земята.   Дамата получава прякора си след посещение на британската кралска двойка в Бутан през 2016 г.   Пема става кралица през 2011 г., след като се омъжва за Краля на драконите на Бутан – Джигме Хесар Намгиал Вангчук. Тогава Джетсун е на 21 г., а любимият й е на 31 г.   Пет години по-късно се ражда и първият им наследник Джигме Намгиал Вангчук. Източник: woman.bg", "date": "2018.05.31", "title": "„Хималайската Кейт Мидълтън“ е най-младата кралица на земята"}
{"url": "http://epicenter.bg/article/Naslednitsi-na-Maykal-Dzheksan-zavedoha-delo-sreshtu-Ey-Bi-Si-i--quot-Disni-quot-/155676/10/0", "text": "Наследниците на покойния Крал на попа Майкъл Джексън са завели дело в съд в Лос Анджелис срещу телевизия Ей Би Си и компанията майка \"Дисни\" по обвинения в нарушаване на авторските права, съобщават Асошиейтед прес и Ройтерс, цитирани от Новини.бг Ищците обвиняват телевизия Ей Би Си, че в двучасовата си специална програма \"Последните дни на Майкъл Джексън\", излъчена миналата седмица, е използвала неправомерно съществени откъси от някои от най-ценните песни на Краля на попа, сред които \"Billie Jean\" и \"Bad\", и музикални клипове към негови хитове, сред които \"Thriller\" и \"Black or White\". От Ей Би Си са използвали също части от документален и игрален филм за Майкъл Джексън, правата за които са собственост на наследниците му.  \"От \"Дисни\" много добре знаят, че \"кръвта\" на наследствения бизнес е интелектуалната собственост. Въпреки това поради някаква причина компанията е решила, че може да използва нашата интелектуална собственост безплатно\", се посочва в съдебния иск.  Наследниците отправят обвинения в минимум 30 нарушения и ще търсят по съдебен път обезщетение, чиято стойност не се споменава.", "date": "2018.05.31", "title": "Наследници на Майкъл Джексън заведоха дело срещу Ей Би Си и \"Дисни\""}
{"url": "http://epicenter.bg/article/megan/155682/10/100", "text": "Съпругата на принц Хари – Меган Маркъл, е сред 25-те най-влиятелни и мотивиращи жени в Обединеното кралство според британското издание на списание „Вог“ (Vogue.co.uk). Това е първата подобна класация на модното списание и авторите ѝ отбелязват, че херцогинята на Съсекс е привлякла всеобщото внимание както никой друг тази година.   Според „Вог“ 36-годишната Меган станала една от най-разпознаваемите жени в света, притежавайки влияние, което излиза далеч извън рамките на изящния ѝ стил. Тя допринася за формирането на новия за XXI век образ на монархията, пише списанието.   Класацията включва жени на различна възраст - от 22-годишната певица, авторка на песни и модел Дуа Липа, чиито родители са родом от Косово, до 73-годишната баронеса Хейл, която е председател на Върховния съд.   Сред известните личности в класацията, която представя света на политиката, изкуството, модата, средствата за масова информация и спорта, са също писателката Джоан Роулинг, авторката на книгите за Хари Потър, модната дизайнерка Стела Маккартни, дъщерята на бившия бийтълс Пол Маккартни, и Амал Клуни – британската юристка с ливански произход и съпруга на американския актьор Джордж Клуни. Източник: Блиц", "date": "2018.05.31", "title": "Меган Маркъл е сред 25-те най-влиятелни и мотивиращи жени в Обединеното кралство "}
{"url": "http://epicenter.bg/article/Detsa-risuvat-madrostta-na-naroda-ni/155711/10/0", "text": "Голям детски празник  с концерт и изложба  в музея „Земята и хората“ ще зарадва деца от София и страната на техния празник. Изложбата е „Мъдростта на народа ни“.   Вече 15 поредни години фондация „Детето и фолклора“ показва най-добрите творби от националния конкурс за детска илюстрация. Темите са различни - пословици и поговорки, гатанки, басни, митове и легенди, светци и празници…   Тази година темата беше „Любими герои от народните приказки“.   - Труден беше изборът на журито с председател доц. Николай Цачев, разказва председателят на фондацията, д-р Лилия Старева, фолклорист, автор на много книги за българската традиция и обичаи. -  В офиса на фондацията пристигнаха над 800 рисунки от училища, читалища, ателиета и школи по изкуството от цялата страна. Всяка година участниците стават повече и повече. Но и уменията им са повече. Старанието. Таланта!    Детските творби показват интереса на деца и младежи, и на техните родители и преподаватели към родния фолклор и възможностите, които той дава за изява и творческо развитие. Показват също истински дарования, високи художествени постижения. Някои от участниците в първите ни изложби вече са поели своя път на художници...   Откриването на изложбата ще бъде съпътствано с концерт на детски музикални и танцови състави. Ще бъде представен и поредният осми том от многоезичната поредица „Българската народна мъдрост по света – светци и празници“.   Текстовете в изданията са илюстрирани от участници в конкурсите на фондацията през годините, а преводите са дело на български деца, живеещи в чужбина. Така децата не само се учат от мъдростта на предците ни, но са и активни творци на полето на фолклора и превода.    Проектът „Мъдростта на народа ни” се реализира с финансовата подкрепа на Столична община.    ", "date": "2018.05.31", "title": "Деца рисуват мъдростта на народа ни"}
{"url": "http://epicenter.bg/article/Code-Beauty-sabra-nay-krasivite-zheni-na-Balgariya-/155712/10/0", "text": "Най-новият проект на Мария Бонева  и модната телевизия на България Code Fashion TV - салонът за красота Code Beauty бе официално открит в присъствието на най-красивите жени в България - Ивайла Бакалова, Жени Калканджива, Наталия Гуркова, Петя Велкова.   Мария Бонева и Елена Кристиано - партньор на модния център и представител на италианската марката „Lanza“  посрещаха гостите с думите: „Ние знаем какво искат жените. Те искат да бъдат красиви. Code Beauty ще се погрижи за очарованието и перфектния външен вид на всеки един от вас.“   В изисканата атмосфера на Японската градина в хотел „Маринела“  беше представен екипът на Code Beauty - млади, креативни и с много опит зад гърба си, те ще се грижат за красотата на столичния елит. Топ коафорът  Джордж Тодоров, гримьорът на звездите Георги Русев, топ маникюристът Мариана Постолова и коафьорът Елица Стойнова ще превърнат всяка една дама в истинска принцеса.   Разбира се, че и мъжете ще могат да разчитат на майсторските умения,така че да бъдат в крак със световните модни тенденции във фризурата.    Очарователната поп певица Веси Бонева и музикантът Светлин Къслев забавляваха изисканата публика с най-новите си музикални парчета.   Гурме хапки по специални български рецепти приготвени за случая от ресторант Bulgar очароваха гостите. Бяло и черно беше дрескода  на вечерта, като над 200 души уважиха откриването на новото светско място за красота.   В стилни черно-бели тоалети  дойдоха бизнес дамите  Дима Атанасова, Вили Боршукова, Ваня Тошева, Мая Косева, Албена Александрова, Анелия Петкова, и Биляна Бързакова. Топ дизайнерите София Борисова, Евгения Борисова, Жана Жекова и Биляна Йотовска също подкрепиха новият проект.   Стилистката на звездите Ива Атанасова, певицата Цвети Радойчева и Азис, топ моделът Анна-Мария Чернева, Христо Сираков и Любен Дилов, които бяха в компанията на най-красивите плеймейтки, също бяха част от вълнуващото събитие.   Лицето на Code Beauty - топ моделът Велина Узунова с грация и чар презентираше най-новото шампанско Cloudem.", "date": "2018.05.31", "title": "Code Beauty събра най-красивите жени на България   "}
{"url": "http://epicenter.bg/article/SOS-posochva-vremenno-izpalnyavasht-dlazhnostta-kmet-na-rayon--Mladost-/155630/2/0", "text": "Столичният общински съвет трябва да посочи днес нов временно изпълняващ длъжността кмет на район  „Младост”,  напомня БТВ . До патовата ситуация се стигна след показния арест на кметицата Десислава Иванчева миналия месец. Впоследствие заместникът, който Иванчева определи, се оттегли от поста.   Снощи в Столичния общински съвет трябва да е изпратен списък от район „Младост” кои са действащите зам.-кметове в района и от тях да се избере заместник. Ако такъв списък няма, днес общинският парламент няма да има база, на която да избере кой да управлява „Младост”.    ", "date": "2018.05.31", "title": "СОС посочва временно изпълняващ длъжността кмет на район „Младост”"}
{"url": "http://epicenter.bg/article/Borisov-shte-prieme-postoyannite-predstaviteli-na-pravitelstvata-na-darzhavite-chlenki-na-ES--KOREPER-2-/155635/2/0", "text": "Министър-председателят Бойко Борисов ще приеме постоянните представители на правителствата на държавите-членки на ЕС (КОРЕПЕР 2) към Брюксел днес. Това са дипломатическите представители на държавите-членки на ЕС, които заседават във формата Корепер 2 и подготвят най-ключовите заседания и формати на Съвета на ЕС. Корепер е основният подготвителен орган на Съвета. Всички точки, които се включват в дневния ред на Съвета, се разглеждат първо от Корепер, освен ако Съветът не реши друго. В посещението участват също генералният секретар на Съвета Йепе Транхолм-Микелсен и членове на кабинета на Доналд Туск.   Посещението на постоянните представели е традиционно събитие, което се провежда по време на всички ротационни председателства на Съвета на ЕС, като включва освен официална част и срещи, така и разнообразна програма в страната-ротационен председател, имаща за цел демонстрация на успешни бизнес проекти и публично-частни партньорства, както и популяризиране на културните забележителности и традиции на страната домакин.   Посещението е от изключителна важност по отношение изграждането на общото впечатление от Българското председателство и постигане на желаните цели и резултати.", "date": "2018.05.31", "title": "Борисов ще приеме постоянните представители на правителствата на държавите-членки на ЕС (КОРЕПЕР 2)"}
{"url": "http://epicenter.bg/article/Borisov-se-pribra-v-Balgariya-vednaga-sled-sreshtata-s-Putin/155636/2/0", "text": "Посещението на премиера Бойко Борисов в Русия, което трябваше да продължи и днес, вече приключи, предаде бТВ.   След срещата си с президента Владимир Путин, колегата си Дмитрий Медведев и българската общност в Москва българският министър-председател е решил да намали визитата си, обявена първоначално за 30 и 31 май, и се прибра още снощи.     От срещата с Путин вчера стана ясно, че България може да бъде включена в газовия проект „Турски поток”. Турция също била съгласна за това. Малко по-късно обаче    На среща с българската общност снощи Борисов е отбелязал топлото отношение към българската делегация в руската столица и разказал за срещата си с руския президент Владимир Путин. Борисов подчертал отличните отношения, които поддържа с държавния глава на Русия, и усилията, които ще положат двете страни за разширяване на сътрудничеството в областта на енергетиката, икономиката, културата и туризм.", "date": "2018.05.31", "title": "Борисов се прибра в България веднага след срещата с Путин"}
{"url": "http://epicenter.bg/article/Tatyana-Burudzhieva/155637/2/0", "text": "Не може да се очаква веднага след срещата Борисов - Путин да има подписани договори. Това заяви в предаването \"Здравей, България\" по Нова телевизия политологът Татяна Буруджиева. Тя анализира визитата на премиера Бойко Борисов при президента Владимир Путин в Русия. „Премиерът отиде в Русия с конкретни проекти. Не знам защо трябва да се очаква да има подписи върху договори. Ние чухме, че има от какво да се извиняват и има наслоени отношения, които трябва да се преодоляват“, добави тя и поясни, че Борисов се е извинил не на Русия, а на българите, защото България е загубила от влошените отношения.   В студиото бе и анализаторът Георги Харизанов. Според него срещата е била, за да се изрази политическа воля. „По-големия, прощавайки ни осъди за „Белене“. По-големия се опита да ни пробута паметници на руски войници. Претенциите на по-големия са важни, но са важни, за да се изрази политическа воля. Борисов бе там като европейски лидер“, коментира той и уточни: „От тук нататък вече всичко зависи от компаниите“.    ", "date": "2018.05.31", "title": "Татяна Буруджиева за визитата на Борисов при Путин: Не може веднага да се подпишат договори"}
{"url": "http://epicenter.bg/article/Andrey-Raychev---Rusnatsite-sa-tezhko-obideni--Imashe-studenina-v-posreshtaneto-na-Borisov/155640/2/0", "text": "Руснаците са тежко обидени. Ние видяхме поведение на тежко обидени хора. Получихме студена реакция и причината се казва Росен Плевнелиев. Тази цена плащаме сега. Това заяви в сутрешния блок на БНТ \"Денят започва\" социологът Андрей Райчев. Той коментира завършилата визитата на премиера Бойко Борисов в Москва и срещите му с президента Владимир Путин и премиера Дмитрий Медведев. Според Райчев е налице сложна ситуация в отношенията с Русия и тя е психологически сложна. Главното, базовото е пукнатината, която се появи между Съединените щати и Европа. Нашият премиер се опита да се впише в посредническа роля, макар и лидер на малка страна, да се окаже подходящият човек в един предварителен диалог. От руска страна имаше много ясна студенина, добави Райчев. Според политолога Антоний Гълъбов, който също бе гост в студиото на БНТ, е важно, че България има шанса да се върне в енергийната тема с отношенията с Руската федерация в по-добра позиция. По думите му Русия е готова да икономизира братските чувства с България.  ", "date": "2018.05.31", "title": "Андрей Райчев: ​Руснаците са тежко обидени. Имаше студенина в посрещането на Борисов"}
{"url": "http://epicenter.bg/article/SASht-obyavyavat-izklyucheniyata-ot-spisaka-s-mita-varhu-aluminiya-i-stomanata/155631/7/0", "text": "Днес изтича крайният срок, в който САЩ трябва да обявят временните изключения от списъка им със страни, на които ще бъдат наложени мита върху алуминия и стоманата.   Държавите от Европейския съюз все още не са извадени от този списък, въпреки острите реакции на европейските лидери. Според американската преса администрацията на Тръмп е готова да остави крайния срок за изключението за Евросъюза да изтече. Все още е възможно да се постигне споразумение в последния момент, но това е малко вероятно, пише \"Уолстрийт джърнъл\". През март президентът Доналд Тръмп обяви 25 процента мито върху вносната стомана и 10 процента върху вносния алуминий.    ", "date": "2018.05.31", "title": "САЩ обявяват изключенията от списъка с мита върху алуминия и стоманата"}
{"url": "http://epicenter.bg/article/Petar-Kanev--Ne-biva-da-si-igraem-na-rusofobi-i-rusofili--tryabva-da-tarsim-balgarskite-interesi/155641/2/0", "text": "Посещенията бяха еднопосочни действия и на правителството, и на президента в посока подобряване на отношенията. Това каза днес в интервю за предаването „Преди всички“  на БНР  председателят на парламентарната комисия по икономическа политика и туризъм Петър Кънев, който беше част от делегацията на президента Румен Радев при посещението му в Русия.   Той определи срещите на министър-председателят Бойко Борисов и срещите на президента Румен Радев в Москва като знакови и уточни, че за Русия няма значение какъв е диалогът между президента и премиера.   „Те много добре знаят, че реалната власт е в министър-председателя и че за пръв път от няколко години имаме президент, който разбира от геополитика и си мери приказките. Това беше намекнато не един път. Руснаците си дават сметка, че преди 10 години с отказа си от „Южен поток“ ги излъгахме. И на двете срещи Медведев и Путин коментираха, че отказът ни от „Южен поток“ им е струвал около 800 млн. долара“, каза депутатът от БСП Петър Кънев.   Според него България трябва да намери своето място в икономически план.   „Мисля, че по-скоро ще се мине на варианта за отклоняване на част от капацитета на втората турска тръба за прекарване през България. Мисля, че и в ЕС изведнъж си дадоха сметка, защото много добре знаем, че причината България да се откаже от проекта „Южен поток“ е ЕС, че да разчитат само на Ердоган и всичко това, което Русия дава като газ за Западна Европа да зависи от настроението на една деликатна ситуация в съседната ни държава, не е най-добрият вариант. Сами си давате сметка, че е пълен абсурд българският министър-председател да отиде на разговори с Путин, без да информира Меркел и Юнкер. Мисля, че не бива да си играем на русофоби и русофили, а трябва да видим къде са българските интереси, защото виждате, че България може да бъде заобиколена“, каза Петър Кънев.  ", "date": "2018.05.31", "title": "Петър Кънев: Не бива да си играем на русофоби и русофили, трябва да търсим българските интереси"}
{"url": "http://epicenter.bg/article/Mareshki-otnovo-skochi-na-Karakachanov--Pensiite-izletyaha-sas-samoletite-/155651/2/0", "text": "Дежавю обзе всички свидетели на поредната декларация на Веселин Марешки в пленарната зала, посветена на желанието му за мораториум върху военните проекти. За втори пореден ден лидерът на Воля скочи срещу оръжейната сделка и проектите за модернизация на армията и персонално - срещу военния министър Красимир Каракачанов, предаде Канал 3.  Днешното заявление от трибуната даже започна със същите встъпителни констатации, че сме свидетели на \"най-големия грабеж\" на народа, сравнен този път не с КТБ, а с финансовите пирамиди от зората на демокрацията.  \"Пенсиите излетяха със самолетите на Каракачанов. Пенсионерите ги пратихме на Граф Игнатиево да си търсят пенсиите\", кълнеше Марешки, противопоставяйки пенсионери на отбрана.  Поредната декларация вероятно дойде провокирана от коментара на Каракачанов на предишната. Военният министър отвърна на огъня вчера с препоръка Марешки да си пие хапчетата редовно, предвид и факта, че е собственик на верига аптеки.  И днес от ВМРО му отговориха, за да защитят министъра на отбраната и техен лидер.  \"Това е една пропаганда от Марешки, тези решения за превъоръжаване са взети много по-отдавна, защо, аджеба, се сети сега?\", реагира Юлиан Ангелов от Обединени патриоти. \"Някой му е подсказал? Или изпълнява някакви други поръчки и интереси?\", попита той.  Човекът на Каракачанов нарече лъжа твърдението на Марешки, че 6 милиарда щели да отидат за покупката на няколко самолета, защото сумата включва и проектите за модернизацията на въоръжението на сухопътните сили и на флота.  Ангелов отхвърли обвиненията за зарязаните обещания за вдигане на пенсии, като контрира, че патриотите си спазват обещанията и от 1 юли пенсиите ще бъдат анексирани.  \"Ние нашата си програма я изпълняваме. Ние изпълняваме и вашата програма за модернизиране на трите вида войски. Или може би днес това, което сте записали като програма, в днешно време не ви харесва? Пази, Боже, Марешки да определя националните интереси на България, пази, Боже!\", помоли се организационният секретар на ВМРО.  ", "date": "2018.05.31", "title": "Марешки отново скочи на Каракачанов: Пенсиите излетяха със самолетите "}
{"url": "http://epicenter.bg/article/Zaradi-karies-sluzhba-za-zakrila-na-deteto-v-Norvegiya-otnema-detsa-ot-semeystvata-im/155652/2/0", "text": "Български семейства стават жертва на социалната служба в Норвегия, след като децата им са били отнети.  . Оказа се, че български семейства бягат от Норвегия, след като са подредили там целия си живот, за да спасят децата си, показа разследването на Мария Цънцарова.   В Норвегия законодателството е много стриктно по отношение на децата и всяка клетка от обществото – учители, медицински работници, съседи, са задължени да докладват дори при най-малкото съмнение, че някое дете е в риск. През 2015 г. там отпада обвинението за клевета, тоест анонимен сигнал, който съдържа неверни данни за дете, няма да бъде наказан. Това мотивира много хора да използват това и да сигнализират службата за закрила на детето по различни казуси.   Според данните за 2016 г. в Норвегия са родени 58 890 деца, а броят на сигналите за деца в риск е 58 200. Случаите на намеса на службата са 54 620.   В 60% децата остават в домовете си и им се помага вътре в дома, но в 40% от случаите децата са отнемани от техните семейства. Тоест ако се стигне до това, службата да провери твоето семейство, има огромен шанс детето ти да бъде отнето.     Лекарите казват на  , че няма да имат деца. Деница обаче забременява и ражда Зара и София. Семейството живее в Норвегия и вижда бъдещето си там.   „Всичко беше много розово, щяхме да си купуваме къща, докато кучето ни не взе да лае”, разказа Деница Димитрова – Спасова.   Двамата със Станислав разказват, че заради кучето Кристофър започнали конфликтите им със съседите. Но вместо да се оплачат от животното, съседите сигнализирали  .   „Сигналът е, че децата плачат перманентно – и денем, и нощем. Деца на година и 8 месеца, близнаци, няма как да не плачат! Тогава точно започваха градина, растяха им зъби”, заяви Деница.   В подобна ситуация попада и семейството на  . Заминават за Норвегия, след като голямата им дъщеря не е приета в детски ясли в София, а там се ражда второто им дете. Заради конфликт съседка ги заплашва със сигнал до службата за закрила на детето.   „Казва, че аз съм истеричка и малтретирам детето, то непрекъснато крещи и реве, което не е така, и ще се обади на Барневерн. Хората си мислят: Абе те сигурно са си пребивали детето, сигурно са го малтретирали.  ”, разказа Надежда.   В Норвегия такива сигнали до службата за закрила на детето могат да доведат до проверки на семейството и да завършат с отнемането на детето от родителите.   „Започнахме да четем за брутални случаи на отнети от родителите им деца. Започнахме да разбираме, че родителите нямат абсолютно никакви права върху децата. Едно дете като е било 3 месеца в Норвегия, то става собственост на държавата. На родителската среща ни се казва, че първата институция, на която ще се обадят, ако има проблем, не е семейството, а на Барневерн”, отбеляза Надежда.   „ . Има случай за отнето новородено бебе от майка си, защото спяло в леглото на майка си в болницата. Има абсурдни ситуации”, допълни и Деница.   „Научавайки все повече и повече за това,   – дали детето си е измило зъбите или не – това може да предизвика проблем, дали има петънце на блузата”, призна Надежда.   По думите на Деница има случаи на отнети деца заради лъжа на дете в училището или за неконцентрация.   „Моята приятелка е на 55 години. Най-малката ѝ дъщеря сега стана на 18 години. Жената ми каза: Сега вече мога да си отдъхна. Тя е имала и с трите си деца проблеми. Няма норвежци, няма мюсюлмани, няма християни, никой не го интересува”, каза тя. „Въпросната институция е държава в държавата”, категоричен е Станислав.   В Норвегия  .   „Тя може да ми направи проблем, ако я карам да си дойде вкъщи, а навън ѝ е много забавно. Може да я слагам да си легне, а тя да не иска.   В Норвегия не можеш да си позволиш нищо. Дори когато се роди, аз спазвах всичките им правила от страх”, каза още Надежда.   Заради всички истории за деца, отнети от семействата им, тя стриктно спазвала всички изисквания за отглеждането и на новороденото си бебе.   „Всичко е контролирано, те идват час по час вкъщи да ни проверяват. За кърмата, с кантари, с всичко, в никакъв случай вода да не давам на детето. Не може да не искаш да кърмиш или да не имунизираш детето си”, отбеляза Надежда.   Деница и Станислав също потвърждават, че проверките са сериозни. Изискват всички документи от полицията, детската градина, личния лекар, „Бърза помощ”.   „Естествено нямаше какво да крием. Аз бях много стресирана заради всички истории, които сме чували.   Напуснах работа и купих билети”, заяви Деница.   И двете семейства решават да не рискуват и извеждат децата си от страната.   „Няма какво да правим тук. Събрахме си къщата, продадох всичко, което имахме, напуснахме жилището и си дойдохме. Не сме информирали нито училища, нито институции. Купих билети и те излязоха”, каза Надежда.   „Искам да кажа първо на всички българи, които са тръгнали към Норвегия, че това е една . Но ако имаш деца, прочети и се информирай, преди да тръгнеш, защото там трябва да се съобразиш с невъзможни неща, за да си запазиш децата и да живееш в спокойствие”, препоръча тя.   Въпреки решението на двете семейства да се приберат в България държавата ни не е последна спирка за тях и децата им.   Станислав заминава за Германия. Скоро Деница, Зара и София ще се отидат при него. Надежда и мъжът ѝ също обмислят къде на запад да започнат живота си от начало.    не е виждала двете си деца – момче на 10 г. и момиче на 11 г., от 25 април т.г. След като се е разделила с вече бившия си съпруг, който е норвежец, той започва да говори негативно за майката на децата, когато са при него. „Говореше лошо за мен, за България, за моите родители, което настрои децата срещу него, защото те обожават България. Те се отдръпнаха, в един момент казаха: „Не”. Когато не можех да ги убедя да ходят при бащата, той заведе дело срещу мен”, разкри Цветелина Оланд в предаването „Тази сутрин” по bTV.   Така службата за закрила на детето се намесва в казуса. „Получи се сигнал от вещото лице по делото – психоложка, която изпрати писмо, че е притеснена за психическото здраве на децата.   Оказа се, че аз съм над средното ниво, а той – под средното. Използваха го срещу мен, мотивираха се, че този мой висок коефициент на интелигентност ми позволява да манипулирам децата”, допълни тя.   . Майката може да ги вижда за час и половина веднъж в седмицата и по време на срещите трябва задължително да говорят на норвежки.   „След като ги взеха, първите 5 дни аз не знаех къде са, нямах никаква връзка с тях”, разказа Цветелина Оланд.   Когато полицията и социалните работници са дошли да вземат децата, тя е опитала да се държи спокойно. „Ако се държиш истерично, те набедяват, че имаш психични отклонения. Положих нечовешки усилия, за да запазя спокойствие и заради децата, и заради социалните, които бяха там. Децата седнаха до мен на дивана и се вкопчиха в мен. Аз трябваше спокойно да обясня, че всичко ще се оправи, и трябваше да го кажа на норвежки. Плачеха, стискаха ме, само заради мен тръгнаха. Казах им: Съдействайте на хората, мама ще се бори”, разказа майката.   На нея не ѝ е позволено дори да отиде до училищата на сина и дъщеря си. Не ѝ е разрешено да им звъни, ако те не ѝ се обадят. Сега обаче и седмичните им срещи вече са забранени.  . Тяхното становище е, че децата са твърде привързани към мен, че аз много лесно мога да ги манипулирам и има опасност ние да избягаме от страната, въпреки че през ноември миналата година взеха паспортите на децата”, заяви Цветелина Оланд.   Тя се е свързала с   и е получила уверението му, че може да присъства на заседанията като контрол.   „Надявам се българските институции да обърнат внимание и да се намесят в случая. Става въпрос за две български деца, никое дете не заслужава тази съдба”, категорична е Цветелина.   Написала е писмо и до премиера Бойко Борисов, в което настоява за намеса и помощ от нашите институции  ", "date": "2018.05.31", "title": "Заради кариес служба за закрила на детето в Норвегия отнема българчета от семействата им"}
{"url": "http://epicenter.bg/article/Ninova--V-Rusiya-Borisov-se-opita-da-popravi-greshkite-si-ot-spiraneto-na-energiynite-proekti--ne-uspya/155657/2/0", "text": "В Русия Бойко Борисов се опита да поправи собствените си грешки от спирането на енергийните проекти, но според нас не успя. Това каза лидерът на БСП Корнелия Нинова пред журналисти във връзка с посещението на премиера Бойко Борисов в Руската федерация, предаде агенция „Фокус“.   „От посещението на г-н Борисов очаквахме много повече конкретика. За съжаление, както разбираме, не е имало срещи между българските министри и техните руски колеги по конкретни теми и споразумения. Нищо конкретно не е договорено“, каза Нинова.   Лидерът на БСП обърна внимание, че министър-председателят се е извинил и търси прошка от Владимир Путин, но според оглавяваната от нея партия е по-важно да се извини на българския народ за пропуснатите ползи. „Мисля, че г-н Борисов отиде, за да осигури газ за хъб „Балкан“, но нищо подобно не е получил. Замразяването на „Южен поток“ и на „Белене“ очевидно ще струва много за националния интерес, както виждаме от тези разговори. Нищо конкретно по „Южен поток“, „Белене“, хъб „Балкан“. Ще следим как ще се развиват нещата, но смятаме, че трябва да продължат разговорите“, каза Нинова.   Добре е, че имаше срещи на президента Радев и премиера Борисов в Русия - чрез тях се размразиха българо-руските отношения, каза още Нинова. „Надяваме се започнатият диалог между България и Русия да продължи на всички политически, дипломатически и икономически равнища, защото е в интерес на България“, заяви лидерът на БСП. Нинова каза още, че БСП подкрепя изграждането на АЕЦ „Белене“.   „От това, което чухме от медиите, този проект и неговото стартиране отново е поставен в решение на българското правителство. Руската страна е готова да се включи, но едва след като България си изясни какво иска. Нашето правителство явно още не е изяснило. Очакваме да внесат поне отпадането на мораториума“, каза Нинова и припомни, че има гласувано от парламента решение да не се строи централата.   „Да се дадат конкретни сигнали. Просто така общи приказки очевидно не работят в този случай“, допълни лидерът на БСП. По думите ѝ интересното е, че всички решения се поставят под условие.", "date": "2018.05.31", "title": "Нинова: В Русия Борисов се опита да поправи грешките си от спирането на енергийните проекти, не успя"}
{"url": "http://epicenter.bg/article/SOS-reshi--Arh--Rumen-Rusev-e-noviyat-kmet-na-rayon--quot-Mladost-quot-/155661/2/0", "text": "  Столичният общински съвет избра арх. Румен Русев за временно изпълняващ длъжността кмет на район \"Младост\", предаде агенция \"Фокус\".   \"За\" арх. Румен Русев гласуваха 32 от общинските съветници, 19 се въздържаха, нито един не гласува \"против\". Кметът ще изпълнява длъжността считано от 4 юни 2018 година до завръщане на титуляра.   По кандидатурата на Петър Кърджилов гласуваха общо 51 общински съветници - 1 от тях \"за\", 12 \"против\", останалите се въздържаха.  ", "date": "2018.05.31", "title": "СОС реши: Арх. Румен Русев е новият кмет на район \"Младост\""}
{"url": "http://epicenter.bg/article/Porozhanov-za-Simeonov-i-hranite-v-uchilishtata--Toy-zashtitava-statukvoto-/155663/2/0", "text": "Земеделският министър Румен Порожанов отрече обвиненията на Валери Симеонов за скандала с Наредбата за храните в училищата. Вчера вицепремиерът обвини шефа на агроведомството, че лансирал лобистка поправка в услуга на определени производители и преработватели на храни.   „Предложението, което направих, е да се възстанови преференцията за производителите, за да могат те да бъдат предпочитани. Когато си производител отговаряш и за качеството“, каза той пред Епицентър. бг.   Румен Поражанов обясни, че не е правил опити тайно да пробута промяната в наредбата. „Не съм събирал подписи на колеги министри - това е неприсъствено заседание. „Валери Симеонов може да твърди много неща. Аз искам земеделските производители - производителите и преработвателите в конкретния случай, да имат възможност за директни доставки. Така ще им се върне едно отнето предимство“, категоричен бе министърът. И повтори, че противниците на промяната очевидно защитават интересите на статуквото при доставката на храни за училищната мрежа.   „Въпросът за изменението на постановлението и респективно наредбата безспорно целят даване на възможност на производителите да бъдат част от тази схема. Тази възможност беше дадена още преди 2016 г., но с обратно изменение в наредбата по време на служебното правителство, тя беше отнета. Наредбата е пусната за съгласуване публично в началото на месец април“, каза Порожанов. Той поясни, че са направени няколко срещи при вицепремиера Валери Симеонов, който е имал бележки по нея и част от тях са отразени.", "date": "2018.05.31", "title": "Порожанов за Симеонов и храните в училищата: Той защитава статуквото!"}
{"url": "http://epicenter.bg/article/Vizhte--quot-seksi-quot--snimka-na-izvestna-sauditska-printsesa-/155714/10/0", "text": "Известното френско модно списание Vogue публикува на корицата си в юнския брой снимки с дъщерята на предишния саудитски крал Абдулла бен Абдул Азиз. Става въпрос за принцеса Хифа бинт Абдулла. Това съобщи във Фейсбук арабистът проф. Владимир Чуков.  \"Първата снимка е направена на волана на една лека кола. По този начин известното списание съобщава на своите читатели, че от юни 2018 г. на саудитските жени официално им е позволено да шофират. Втората снимка е направена в пустинята около пристанището Джедда\", пояснява известният български арабист.  ", "date": "2018.05.31", "title": "Вижте \"секси\" снимка на известна саудитска принцеса!"}
{"url": "http://epicenter.bg/article/-quot-Islyamska-darzhava-quot--poe-otgovornost-za-napadenieto-v-Liezh/155633/7/0", "text": "Терористичната група \"Ислямска държава\" (ИД) пое отговорност з а вчерашното нападение срещу полицаи в белгийския град Лиеж. Това съобщиха местни медии, като се позоваха на пропагандния канал на терористите \"Амак\".   При нападението загина и ученик, озовал се на мястото случайно. Нападателят е воин на ИД, се посочва в съобщението на \"информационната агенция\" на терористите. Преди две години ИД пое отговорност за терористичните удари в Брюксел, а през 2014 г. - за нападението в Еврейския музей в белгийската столица.    ", "date": "2018.05.31", "title": "\"Ислямска държава\" пое отговорност за нападението в Лиеж"}
{"url": "http://epicenter.bg/article/Varhovniyat-sad-na-Rumaniya--Prezidentat-tryabva-da-otstrani-glavniya-prokuror-za-borba-s-koruptsiyata/155634/7/0", "text": "Върховният съд на  Румъния излезе с решение, че президентът на страната Клаус Йоханис трябва да освободи Лаура Кодрута Кьовеши от поста, който заема, а именно главен прокурор за борба с корупцията, предаде агенция Франс прес, цитирана от Новини.бг. Това решение беше взето, след като правителството поиска от Върховния съд да се произнесе дали с решението си да не я освободи от поста, Йоханис не създава конституционен конфликт.   Днес румънски медии съобщиха, че съдът се е произнесъл в полза на правителството и за това Клаус Йоханис ще трябва да отстрани скандалната Кьовеши от поста й. Решението на съда, взето с 6 гласа \"за\" срещу три \"против\", ограничава правомощията на президента и дава на правосъдния министър, който е политическо назначение, повече контрол над прокурорите в една от най-корумпираните страни в Европейския съюз.  Откакто Лаура Кьовеши оглави прокуратура \"Антикорупция\" през 2013 г., процентът на осъдените нарасна рязко, което спечели похвали от Брюксел, който осъществява специален мониторинг над правосъдната система на Румъния.  Правосъдният министър Тудорел Тоадер призова за уволнението на Кьовеши през февруари, изтъквайки, че тя е превишила правомощията си и е увредила имиджа на страната в чужбина. Неговото искане изкара хиляди румънци по улиците на протести срещу корупцията.  Тоадер приветства решението на съда, изтъквайки, че Клаус Йоханис нямал \"юридическата компетентност да оценява професионалните и управленски компетенции на висшите прокурори\".  Напускането на Кьовеши би било удар за разследващата институция, ползваща се с доверието на обикновените румънци, ЕС и САЩ.    ", "date": "2018.05.31", "title": "Върховният съд на Румъния: Президентът трябва да отстрани главния прокурор за борба с корупцията"}
{"url": "http://epicenter.bg/article/Dvama-raneni-pri-ataka-s-nozh-vav-vlak-v-Germaniya/155642/7/0", "text": "  Двама души бяха ранени при атака с нож във влак в Германия. Нападателят е прострелян и убит от полицията, съобщи  bTV .   Атаката е станала около 19 ч. местно време до гарата в северния град Фленсбург, близо до границата с Дания.   Високоскоростеният влак пътувал от Кьолн през Хамбург до Фленсбург. Двама полицаи се опитали да задържат нападателя.   Той наръгал единия от тях, преди другият да го застреля.   Полицията работи по различни версии, но за момента няма данни за тероризъм, пише вестник „Билд”.  ", "date": "2018.05.31", "title": "Двама ранени при атака с нож във влак в Германия"}
{"url": "http://epicenter.bg/article/Bashar-Asad--Izbegnahme-na-kosam-pryak-sblasak-mezhdu-Rusiya-i-SASht-v-Siriya-/155643/7/0", "text": "Сирийският президент Башар Асад заяви, че прекият конфликт между съюзника му Русия и САЩ в Сирия е бил избегнат за съвсем малко, предава AFP, цитирана от Агенция \"Фокус\".  „Бяхме близо до пряк конфликт между руските и американските сили“, заяви Асад по време на интервю пред руски медии.  Сирийският президент предупреди още подкрепяните от САЩ кюрдски сили, че няма да се поколебае да поеме контрол над територията от Сирия, държана от тях в момента.  Той заяви по време на интервюто, че подкрепя преговорите със Сирийските демократически сили – водена от кюрдите групировка, подкрепяна от САЩ.  „Но ако ли не, то ще се наложи да освободим тези територии силом“, заяви Асад, цитиран от AFP.  ", "date": "2018.05.31", "title": "Башар Асад: Избегнахме на косъм пряк сблъсък между Русия и САЩ в Сирия "}
{"url": "http://epicenter.bg/article/Reaktsii-po-sveta-sled-falshivoto-ubiystvo-na-Babchenko--Zhalka-antiruska-provokatsiya-/155646/7/0", "text": "Фалшивото убийство на журналиста Аркадий Бабченко предизвика по-скоро критики към действията на Украйна, предаде бТВ.  Руският журналист Аркадий Бабченко, който беше обявен за убит в Киев, се появи на пресконференция в украинската столица жив и здрав. Новината за убийството съобщи съпругата му.  Бабченко разказа вчера, че дори тя не е знаела за тайната операция, която целяла да защити живота му.  От руското министерство на външните работи заявиха, че се радват, че руският журналист в края на краищата се е оказал жив, но разкритикуваха Украйна, че е използвала Бабченко за пропаганда, която определиха като „антируска провокация”.  Генералният секретар на „Репортери без граници” Кристоф Дьолоар осъди инсценировката на убийството на руския журналист от украинските служби и я нарече „печална”.  „Повторната поява на Бабченко е „голямо облекчение”, но е жалко и достойно за съжаление, че украинските служби са си играли с истината, независимо по какви причини”, каза Дьолоар.  Организацията за сигурност и сътрудничество в Европа (ОССЕ) също изрази съжаление по повод фалшивото убийство на Бабченко.  „Щастлив съм, че Аркадий Бабченко е жив! Съжалявам за решението да се разпространи фалшива информация за живота на журналиста”, написа в Туитър представителят на ОССЕ за свободата на медиите Арлем Дезир.  ", "date": "2018.05.31", "title": "Реакции по света след фалшивото убийство на Бабченко: Жалка антируска провокация "}
{"url": "http://epicenter.bg/article/Realiti-zvezdata-Kim-Kardashiyan-se-sreshtna-s-Tramp-v-Beliya-dom--obsadiha-reforma-v-zatvorite/155650/7/0", "text": "Президентът на САЩ Доналд Тръмп прие в Овалния кабинет американската реалити звезда Ким Кардашиян, за да обсъди с нея реформата на системата на затворите. Тема на разговора е и опитът на тв звездата да постигне помилване на 63-годишната Елис Мери Джонсън, която излежава доживотна присъда за престъпление, свързано с наркотици, но без използване на насилие. Самият Тръмп съобщи за срещата в Twitter и публикува обща снимка с Ким Кардашиян. „Прекрасна среща с Ким Кардашиян днес. Говорихме за реформа на затворите“, написа американският президент. Срещата не бе включена в работния му график. Кардашиян бе поканена в Белия дом, къдетотрябваше да разговаря със съветника на Тръмп (и негов зет) Джаред Къшнър за помилването на Джонсън, която е в затвора от 20 години с доживотна присъда. Именно Къшнър оглавява усилията на Белия дом за реформа в наказателното правораздаване. 37-годишната тв звезда пристигна облечена с черен костюм и яркожълти обувки на висок ток. Как е завършила срещата нито един от участниците не даде никакви подробности. Въвеждането на строги закони за наказанията бе приоритет за предходния президент Барак Обама, но той не успя да си спечели подкрепата на Конгреса, тъй като извърши редица президентски помилвания. Настоящият президент Доналд Тръмп има много по-твърди подход към извършителите на криминални престъпления. ", "date": "2018.05.31", "title": "Реалити звездата Ким Кардашиян се срещна с Тръмп в Белия дом, обсъдиха реформа в затворите"}
{"url": "http://epicenter.bg/article/Putin-za-sreshtata-s-Borisov--Smushtavam-se--kogato-narichat-Rusiya--starshi-brat---Obzor-na-ruskite-medii-/155662/7/0", "text": "На 30 май, сряда, министър-председателят на България беше на работна визита в Москва начело на делегация, в чийто състав бяха вицепремиерът Томислав Дончев, министърът на енергетиката и съпредседател от България в междуправителствената комисия с Русия Теменужка Петкова, министърът на културата Боил Банов, министърът на финансите Владислав Горанов, министърът на туризма Николина Ангелкова и други.  След пристигането си българският премиер проведе среща със своя руски колега Дмитрий Медведев, който оглавяваше делегация, в която бяха и министърът на промишлеността и търговията и съпредседател от руска страна на двустранната междуправителствена комисия с България по икономическото и научно-техническото сътрудничество Денис Мантуров, министърът на енергетиката Александър Новак, министърът на икономическото развитие Максим Орешкин, заместник-министърът на Александър Грушко, президентът на „Лукойл“ Вагит Алекперов и други. Медведев отбеляза, че в последно време контактите между двете страни „са се активизирали много съществено“. След това двамата премиери и екипите им обсъдиха множество аспекти на българо-руското икономическо сътрудничество и актуални въпроси от международната политика.  След това Борисов пристигна в Кремълския дворец, където бе посрещнат от руския президент Владимир Путин.   „Надявам се, че Вашата визита в Русия, нашата днешна среща с Вас и преговорите и Вашите преговори с правителството на Руската Федерация ще създадат добри условия за по-нататъшно развитие на нашите отношения и то по много направления, включително икономиката, политическите контакти, сферата на културата и хуманитарната област. Ние съвсем скоро отбелязахме 140-ата годишнина от освобождението на България от османско иго и Деня на славянската писменост и култура – всичко, което ни свързва много тясно духовно и ни обединява“.   „Благодарен съм ви за възможността да проведем днешната ни среща, бих искал да обсъдим с Вас ситуацията по света и конкретно, ситуацията на Западните Балкани, Русия винаги е имала голямо влияние в този регион. Русия и България имат потенциал за развитие на отношенията в различни сфери, като туризма и селското стопанство. Също така искам да отбележа доброто сътрудничество между специалните служби на двете страни в областта на борбата с тероризма и обезпечаването на сигурността“.  Те обсъдиха международната ситуация и подготовката на Световното първенство по футбол в Русия. Но най-много внимание отделиха на двустранните отношения. Отделно се спряха на енергетиката.  На пресконференцията след срещата се разбра, че:  , ако България вземе решение да завърши този проект  , като за това са се съгласили по време на телефонен разговор във вторник президентите на Русия и Турция и съгласно думите на Путин, „се разработва в практически план с Турция и България“.   Така го разбирам и виждам това – българската страна съжалява за провала на проекта „Южен поток“, защото и никой не се съмнява в това, неговата реализация би била много изгодна за България. Но ще пробваме да минем от друга страна, в този случай – през Турция“, заяви Путин, като тук се случи интересна размяна на реплики, която привлече вниманието на руските медии:  „Много съм благодарен, че не ни се сърдят (за замразяването на „Южен поток“), заяви Борисов“. „Но старшият винаги умее да прощава“.  „Говорихме за това, но мен винаги ме смущават разсъжденията за това кой е старши и кой младши, защото старшият винаги го подтикват да заплати (сметката)“, реагира Путин.   за поддръжка и охрана на военните мемориали. Веднага след изказването на двамата лидери прессекретарят на руския президент Дмитрий Песков заяви, че    „България проявява интерес и неговата реализируемост на практика е обусловена от редица причини, т.е. невъзможно е да бъде реализиран без да имаме определени гаранции от Европейската комисия и самата България, отчитайки предишния опит. Този интерес е интересен и на самите българи, и на Москва, затова работата вече ще се води в практически план“, заяви Песков.  „РИА Новости“: Русия и България могат да обезпечат енергийната сигурност на Европа, заяви Владимир Путин  „РИА Новости“: Путин заяви, че се смущава, когато наричат Русия „старши брат“  „РИА Новости“: Владимир Путин заяви, че са необходими гаранции за енергийните проекти с България  „РИА Новости“: Путин и Борисов не са обсъждали „делото Скрипал“ по време на преговорите помежду си  „РИА Новости“: Русия е готова да се върне към проекта за строителство в България на АЕЦ „Белене“  „РИА Новости“: Премиерът на България посочи сферите, в които може да се сътрудничи по-активно  „РИА Новости“: Дмитрий Медведев и премиера на България обсъдиха икономическото сътрудничество  „РИА Новости“: Владимир Путин заяви, че се смущава, когато наричат Русия старши брат  „ТАСС“: Дмитрий Медведев също ще проведе среща с премиера на България Бойко Борисов  „ТАСС“: Българската бойна авиационна техника ще се ремонтира в Русия  „ТАСС“: Дмитрий Медведев към Бойко Борисов: В последно време контактите между България и Русия се активизираха много съществено  „ТАСС“:Русия и България ще подпишат споразумение за поддръжка и охрана на военните мемориали  „ТАСС“: Русия е готова да се върне към проекта АЕЦ „Белене“ на пазарни основания, заяви Владимир Путин  „ТАСС“: Владимир Путин ще обсъди с българския премиер перспективите за двустранно сътрудничество  „ТАСС“: Контактите с премиера на България ще дадат импулс за развитие във всички сфери  „ТАСС“: Русия и Турция са готови да продължат „Турски поток“ към България, заяви Бойко Борисов  „Интерфакс“: Русия и Турция поддържат продължаването на „Турски поток“ към България  „Интерфакс“: Русия се съгласи да обсъди въпроса за второ разклонение на „Турски поток“  \"Газета.Ru\": Путин обясни смущението от обръщението „старши брат“ по отношение на Русия  \"Газета.Ru\": Путин разказа за алтернативите на „Южен поток  \"Газета.Ru\": Путин съобщи за готовността на Русия да се върне към „Южен поток“  \"Газета.Ru\": Путин и Борисов са обсъдили възможно участие на България в „Турски поток“  \"Федеральное агентство новостей\": Путин заяви, че се смущава, когато наричат Русия „старши брат  \"Федеральное агентство новостей\": Русия и България съжаляват за срива на строителството на „Южен поток“  \"РБК\": България няма претенции към разширяването на „Турски поток“  \"РБК\": България благодари на Русия, че не е злопаметна за „Южен поток“  \"EA Daily\": „Български поток“: София вече изпусна своя златен шанс  \"Рамблер/новости\": Премиерът на България се извини пред Путин за „Южен поток“  Аргументы и факты: Путин заяви, че преговорите с Борисов са били резултатни  „Взгляд“: Премиерът на България потвърди намерението си да ремонтира българските бойни самолети в Русия  „Взгляд“: Песков обясни как могат да прекарат „Южен поток“ през България  „Взгляд“: Премиерът на България се извини пред Путин  „Взгляд“: Оказа се, че Русия и Турция не са против да продължат „Турски поток“ към България  Взгляд: Путин се пошегува с думите на българския премиер за „старшия и младшия“  Взгляд: Путин назова условията за възобновяване на проекта за българската АЕЦ „Белене“  „Коммерсантъ“: Путин обяви, че Русия е готова да се върне към строителството на АЕЦ „Белене“ при желание на България  „Коммерсантъ“: „Турски поток“ ще мине през България  „Комсомольская правда“: Путин заяви, че Русия е готова да се върне към проекта АЕЦ „Белене“  „Комсомольская правда“: Владимир Путин за газа към България: „Смущават ме разговорите кой е старши и кой младши. Старшия винаги го подтикват да заплати“  „Комсомольская правда“: Премиерът на България се покая подкупващо за „Южен поток“  „Российская Газета“: Путин разкри плановете си за АЕЦ „Белене“  \"Известия\": Русия и Турция са готови да продължат „Турски поток“ до България  \"Известия\": Путин се смути от сравнението на Русия със „старши брат“  \"Известия\": Президентът на България разказа за целите на визитата на делегацията в Москва  „Независимая газета“: Посещението на Бойко Борисов в Москва: Българският министър-председател има по-голяма тежест от президента Румен Радев  „Первий канал“: Владимир Путин се срещна с българския премиер Бойко Борисов  „ТВ Цариград“: „Големият винаги прощава“: България се извини за срива на скъпия проект на „Газпром“  \"RT на руски\": Премиерът на България заяви, че Турция и Русия са готови да продължат „Турски поток“  \"Life.ru\": Песков: Русия е заинтересована в доставките на газ през България  \"Life.ru\": Русия и Турция не са против продължаване на „Турски поток“ към България  \"Life.ru\": Премиерът на България пожела успех на Русия в организацията на Световното първенство  \"Мир 24\": Бойко Борисов: „Турски поток“ може да стигне до България  „Mail.Ru\"„: Путин разкри какви са загубите на „Газпром“ от „Южен поток“  \"Росбалт\": Москва излиза от обкръжение?  ", "date": "2018.05.31", "title": "Путин за срещата с Борисов: Смущавам се, когато наричат Русия „старши брат“ (Обзор на руските медии)"}
{"url": "http://epicenter.bg/article/Rumaniya-i-Litva-osadeni-v-Strasburg-za-macheniya-na-zatvornitsi-ot-TsRU/155671/7/0", "text": "Европейският съд по правата на човека постанови днес, че Румъния и Литва са извършили няколко нарушения на човешките права, особено забраната за мъчения, и са съдействали в програмата на ЦРУ за тайни затвори за заподозрени терористи на тяхна територия, предаде АФП.  Двамата заподозрени, които сега са държани в американския затвор в Гунтанамо, подадоха искове в съда през 2011 и 2012 г. с мотива, че незаконно са били затворени в \"черни обекти\" на ЦРУ в периода 2004-2006 г.  По делото на родения в Саудитска Арабия Абд ал Нашири срещу Румъния съдът посочва, че е установено, че в Румъния е имало таен затвор на ЦРУ от септември 2003 до ноември 2005 г. Нашири е обвинен, че организирал самоубийствената бомбена атака през 2002 г. срещу френския петролен танкер \"Лимбург\", при която е убит 38-годишният български гражданин Атанас Атанасов, а други 12 членове на екипажа бяха ранени. Както и нападението срещу американския военен кораб \"Куол\" пред 2000 г., при което бяха убити 17 US моряци, посочва АФП.  А по случая с Абу Зубайда - роден в Саудитска Арабия палестинец без гражданство, е установено, че Литва е била домакин на такъв затвор от февруари 2005 г. до март 2006 г. За него се смята, че бил основен вербовчик на терористичната мрежа \"Ал Каида\" през 90-те години на XX век, като по-късно става организатор на връзките на Осама бин Ладен с други клетки на \"Ал Каида\". Двамата са държани в тези обекти, като властите в двете страни са знаели, че ЦРУ ще ги подложи на третиране, което не отговаря на Конвенцията за защита на човешките права.  Румъния и Литва освен това са позволили техния трансфер до други центрове за задържане на САЩ, с което допълнително са ги изложили на малтретиране, посочва съдът. На Румъния е наредено да плати Нашири 100 000 евро за неимуществени вреди. Литва трябва да плати също толко на Зубайда, както и поисканите от него 30 000 евро съдебни разходи.  ", "date": "2018.05.31", "title": "Румъния и Литва осъдени в Страсбург за мъчения на затворници от ЦРУ"}
{"url": "http://epicenter.bg/article/Ukrainski-ministar--Kremal-i-Moskva-tryabva-da-badat-izgoreni/155674/7/0", "text": "Министърът на инфраструктурата на Украйна Владимир Омелян призова „да се изгори Москва“. Именно така, според неговото мнение, трябва да се постъпи с руската столица, защото Русия е „империя на варварите“, чиято цел е да разруши всичко, което „не е способна да покори или разбере“, предава руската информационна агенция EA Daily.   „Кремъл и Москва не могат да бъдат променени или превъзпитани – само да бъдат изгорени“, написал той в своята страница във „Фейсбук“.   Продължавайки своите гневни разсъждения, пише руската медия, чиновникът упрекна „отделни западни политици“, че продължават да поддържат добри отношения с Русия и ги заплаши с „московската орда“.   EA Daily коментира, че в своя „праведен гняв“ Омелян е отишъл по-далеч от другите украински политици. Ако много от тях в последно време призоваваха основно за унищожаването или завземането на Кримския мост, то министърът на инфраструктурата ги задмина с много. И, както се казва, „стигна до Москва“.", "date": "2018.05.31", "title": "Украински министър: Кремъл и Москва трябва да бъдат изгорени"}
{"url": "http://epicenter.bg/article/-Kommersant---Turski-potok--shte-premine-prez-Balgariya-vapreki-boleznenite-spomeni-za--quot-Yuzhen-potok-quot--/155675/7/0", "text": "Руският президент Владимир Путин заяви след преговорите си с министър-председателя на Република България Бойко Борисов, че „Газпром“, „работи от практическа гледна точка“ при полагането на второто разклонение на „Турски поток“ от Турция към България. Ето защо, най-логичният от гледна точка на маршрут за тръбопровода България - Сърбия - Унгария е одобрен на политическо равнище, въпреки болезнените спомени за провала на „Южен поток“, пише авторитетното руско издание „Коммерсант“, цитирано от Агенция \"Фокус\".  Владимир Путин действително обяви бъдещото трасе на второ разклонение на „Турски поток“, който е предназначен за транзита на руски газ през Турция за страните от Югоизточна Европа. Първоначално „Газпром“ разглеждаше два маршрута - през Гърция до Южна Италия (проектът „Посейдон“) или през България за Сърбия и Унгария (вариант „Южен поток“ в умален вид).  Вторият маршрут, както отбелязват пред изданието експерти от отрасъла, винаги е бил по-привлекателен, защото позволява осигуряването с газ на всички клиенти на „Газпром“ в региона, в рамките му може да се използват вече наличните мощности на газопроводите и местните хранилища за газ, в които „Газпром“ е акционер. Но, тъй като именно след решението на България през 2014 г. проектът „Южен поток“ е отменен, политическото ръководство на Русия изпитва недоверие към българския маршрут.  Но сега, както отбелязва Владимир Путин, „ще се опитаме да влезем от другата страна – в дадения случай през Турция“. „Виждам и разбирам, че българската страна съжалява по повод провала на проекта „Южен поток“, защото той щеше да е много изгоден за България“, допълни руският президент.  Същевременно той отбеляза, че Русия иска гаранции от Русия. Според изданието „Коммерсант“ като гаранции се наблюдават инвестициите в развитието на българската газопроводна мрежа за приемане на газ от „Турски поток“ и доставката му нататък към Сърбия.  Разширяването на системата може да се осъществи за сметка на нейния оператор „Булгартрансгаз“ (собственост на държавата) или за сметка на Европейската комисия, включително в рамките на приоритетни проекти за развитие на инфраструктурата. В същото време, за разлика от \"Южен поток\", в този случай може да се резервира дългосрочно бъдещия транспортен капацитет - такъв механизъм вече е била използван за „Северен поток-2“. Това съответства на Третия енергиен пакет и новия мрежов кодекс на ЕС . Такава схема следва да сведе до минимум евентуалните искания на Европейската комисия.  ", "date": "2018.05.31", "title": "„Коммерсант“: „Турски поток“ ще премине през България въпреки болезнените спомени за \"Южен поток\" "}
{"url": "http://epicenter.bg/article/Kim-Chen-un-prie-Sergey-Lavrov-v-Phenyan/155677/7/0", "text": "Севернокорейският лидер Ким Чен-ун прие в Пхенян руския министър на външните работи Сергей Лавров. Това съобщи руското министерство на външните работи, цитирано от ТАСС и БТВ.  Първият дипломат на Москва пристигна в Северна Корея за разговори за ситуацията на Корейския полуостров.  \"Днес министърът на външните работи на Русия направи официална визита в КНДР и беше приет от председателя на Държавния съвет на КНДР Ким Чен-ун\", заяви министерството.  Лавров е първият руснак, който се среща със сегашния лидер на КНДР. Срещата се е състояла в резиденцията за почетни гости Пекуауон.  \"Дори и преди това някой руснак да е виждал Ким Чен-ун, това беше първата среща с него лице в лице\", каза източник от руската делегация.  В разговорите на Лавров със севернокорейския му колега И Йон-хо са обсъдени състоянието и перспективите на по-нататъшното развитие на приятелските отношения и сътрудничеството между Русия и КНДР и 70-годишнината от установяването на дипломатически отношения между двете страни, която се навършва тази година, се казва в съобщението на руското министерство.  \"Имаше конкретен обмен на мнения за ситуацията около Корейския полуостров с акцент координацията на усилията да бъде задълбочена в интерес на политическото и дипломатическо уреждане на всички проблеми\", допълва ведомството.  ", "date": "2018.05.31", "title": "Ким Чен-ун прие Сергей Лавров в Пхенян"}
{"url": "http://epicenter.bg/article/Harvatskata-politsiya-e-ranila-seriozno-dve-detsa-migranti-/155683/7/0", "text": "Хърватската полиция съобщи, че нейни служители сериозно са ранили двама 12-годишни мигранти от Ирак и Афганистан, след като са открили огън по микробус, който е отказал да спре, предава AFP, цитирана от Агенция \"Фокус\".  „Стрелбата се е случила в сряда в 22 часа местно време (23 часа българско), когато превозно средство нелегално пресича границата с Босна и Херцеговина“, съобщава прессекретарят на хърватската полиция Елис Зодан.  Полицията е открила огъня и след това открива 29 нелегални мигранти в микробус, включително две деца, които са настанени в болницата и сега са в стабилно състояние.  ", "date": "2018.05.31", "title": "Хърватската полиция е ранила сериозно две деца-мигранти "}
{"url": "http://epicenter.bg/article/Daniya-zabrani-burkite-i-nikabite/155684/7/0", "text": "Мнозинството в парламента на Дания гласува в полза на забраната за някои видове покривала на лицето и главата на публични места, ефективно забранявайки ислямската бурка и никаба от 1 август, съобщават датските  медии,  цитира  News.bg.   Либералната, Консервативната и Народната партия гласуваха в полза на законопроекта, както и опозиционните социалдемократи с изключение на един депутат.   Общо законопроектът е бил подкрепен със 75 гласа, а 30 депутати са гласували \"против\".   По време на продължилата няколко седмици парламентарна процедура около приемането на законопроекта, правителството е премахнало разпоредба, позволяваща налагането на затвор за нарушаване на новия закон.   Нарушенията на новия закон срещу бурките ще се наказват с 134 евро глоба за първо нарушение и до 10 пъти повече за нарушаване на закона за четвърти път или повече.   Датската народна партия по-рано тази седмица представи изменение на предложението, което би довело до налагането на затвор, но това не получи необходимата подкрепа от датските депутати.   Правосъдният министър Сьорен Поулсен преди заяви, че датската полиция няма да премахва насилствено покривала от жените.   \"Не искам полицаи да свалят части от облеклото на хората - бурки или други. Това няма да се случи\", изтъкна Поулсен, като допълни: \"Ако живеят наблизо, те ще бъдат помолени да се приберат вкъщи.\"   Друга възможност е жените е да бъдат придружавани до полицейски участък, където ще бъдат прибирани от член на семейството, добави той.  ", "date": "2018.05.31", "title": "Дания забрани бурките и никабите"}
{"url": "http://epicenter.bg/article/Vlak-se-zagubi-v-Angliya/155690/7/0", "text": "Влак в Англия откара пътниците си вместо в Рединг, на около 60 километра от Лондон, до град Понтефракт в Западен Йоркшир, на около 250 км северно от обявената крайна точка, съобщават британски медии, цитирани от БНР.   Влакът тръгнал от Нюкасъл ъпон Найн, на 446 км от британската столица, но заради инцидент в Донкастър бил отклонен по обходен маршрут. При маневрата обаче потеглил не на юг, а на запад и така стигнал до Понтефракт.   Там грешката била установена и след дълъг престоя влакът бил върнат обратно, до мястото, където объркал посоките. В Шефилд, Южен Йоркшир, пътниците били свалени от влака, където им било предложено да бъдат превозени до Бирмингам, а оттам с друг влак, за около час и 40 минути – до Рединг.", "date": "2018.05.31", "title": "Влак се загуби в Англия"}
{"url": "http://epicenter.bg/article/Deputat-ot-Kamchatka-iska-da-hodi-na-sesii-s-kon--benzinat-mu-bil-skap/155692/7/0", "text": "Михаил Пучковски, депутат в местния парламент в Камчатка от „Справедлива Русия“, поиска от председателя на законодателното събрание и от губернатора да му бъде определено място до сградата на местното правителство, където да може да си върже коня, съобщава „Кам 24“, цитира БНР.   „Като депутат съм задължен да присъствам на сесиите на Законодателното събрание на Камчатския край. Предвид цените на бензина и на други стоки, стигнах до извода, че като редови пенсионер няма как да стигна до сградата на правителството, освен с кон“, пише Пучковски.   Сесията на събранието е насрочена за втората половина на юни и депутатът иска дотогава да има място, на което да си върже коня.   Той обяснява избора си с това, че конят не се нуждае от гориво и е непретенциозен към храната.   Изданието коментира, че Пучковски не получава заплата за работата си в законодателното събрание на Камчатка, а през 2017 година доходите му са били 276 000 рубли (около 3 800 евро). ", "date": "2018.05.31", "title": "Депутат от Камчатка иска да ходи на сесии с кон, бензинът му бил скъп"}
{"url": "http://epicenter.bg/article/Papua-Nova-Gvineya-shte-blokira-Facebook-za-mesets-/155694/7/0", "text": "Папуа Нова Гвинея ще блокира Facebook за един месец, за да оцени ефекта на социалната мрежа върху държавата. Министърът на комуникациите Сам Безил заяви, че потребителите, които качват порнографски материали и фалшиви новини ще бъдат идентифицирани. Също така властите смятат, че могат да пуснат нова социална мрежа специално направена за страната, съобщава BBC News,  Островната държава в Океания е с население малко над 6,3 млн. жители и само 10% от тях имат достъп до интернет. Въпреки това правителството ще използва този месец, като възможност да приложи собствения си закон от 2016-а относно кибер-престъпленията. Специалисти ще събират данни за всички потребители на Facebook, които нарочно публикуват подвеждаща или невярна информация и се крият зад фалшиви профили.  По време на забраната на Facebook правителството обмисля алтернативи на социалната мрежа. Според тях огромните проблеми, предизвикани от фалшивите новини, все повече ще се задълбочават и технологичните гиганти няма да успеят да се справят.  Освен това данните на потребителите не са достатъчно добре защитени, смятат там и цитират скандала с Cambridge Analytica и последващите разпити на Марк Зукърбърг.  За това властите обсъждат възможността да съберат водещите си програмисти, които да създадат услуга, подобна на Facebook, но специално ориентирана към жителите на Папуа Нова Гвинея.  ", "date": "2018.05.31", "title": "Папуа Нова Гвинея ще блокира Facebook за месец "}
{"url": "http://epicenter.bg/article/Kurioz--Vlak-se-zagubi-v-Angliya/155702/7/0", "text": "Влак в Англия откара пътниците си вместо в Рединг, на около 60 километра от Лондон, до град Понтефракт в Западен Йоркшир, на около 250 км северно от обявената крайна точка, съобщава БНР. Влакът тръгнал от Нюкасъл ъпон Тайн, на 446 км от британската столица, но заради инцидент в Донкастър бил отклонен по обходен маршрут. При маневрата обаче потеглил не на юг, а на запад и така стигнал до Понтефракт. Там грешката била установена и след дълъг престоя влакът бил върнат обратно, до мястото, където объркал посоките. В Шефилд, Южен Йоркшир, пътниците били свалени от влака, където им било предложено да бъдат превозени до Бирмингам, а оттам с друг влак, за около час и 40 минути – до Рединг.", "date": "2018.05.31", "title": "Куриоз! Влак се загуби в Англия"}
{"url": "http://epicenter.bg/article/Ofitsialno--SASht-obyavi-targovska-voyna-na-ES--Kanada-i-Meksiko/155705/7/0", "text": "САЩ представиха план за въвеждането на мита върху вноса на стомана и алуминий от Европейския съюз, Канада и Мексико, съобщават световните агенции. Този ход срещу основни американски съюзници в развития свят може да доведе до пълномащабна търговска война.   Министърът на търговията Уилям Рос обяви, че ставката за стоманата ще е 25%, а за алуминия – 10%. Тя ще влезе в сила от полунощ американско време.   „Очакваме продължаване на преговорите, от една страна с Канада и Мексико и, от друга – с Европейския съюз, защото има други въпроси, които трябва да бъдат разрешени”, заяви Рос, цитиран от „Ройтерс”, като не стана ясно как митата могат да бъдат отменени.   САЩ са постигнали договорености за безмитен внос от Аржентина, Австралия и Бразилия.   Френският финансов министър Бруно Ле Мар коментира, че ходът на Вашингтон е „неоправдан и опасен”. По думите му ЕС ще вземе „всички необходими мерки”, за да отговори на американските действия. „Зависи от американските власти дали искат да влязат в търговска война с най-големия си партньор – Европа”, подчерта той.", "date": "2018.05.31", "title": "Официално! САЩ обяви търговска война на ЕС, Канада и Мексико"}
{"url": "http://epicenter.bg/article/Tarsim-tochka-na-balans-s-izlozhbata-na-Sandra-Stoycheva-i-Magdalena-Nikolova/155713/6/0", "text": "На 5 юни 2018 г. от 18:30 ч. в УниКредит Студио ще бъде открита изложбата “ТОЧКА НА БАЛАНС”, в която две млади български художнички, Магдалена Николова и Сандра Стойчева, ще покажат своите творби.  Експозицията се организира от сдружение “Толкова близо, толкова далече” в партньорство с УниКредит Булбанк и ще представи живопис, кинетични обекти и видео инсталация.  „ТОЧКА НА БАЛАНС“ ще потопи посетителя в среда, която има за цел да го откъсне от ежедневието. Чрез противопоставянето на различни изразни средства и идеи творбите на Магдалена Николова и Сандра Стойчева взаимно се допълват, като създават усещане за баланс.  Търсенето на равновесие между материалното и духовното, между личното и професионалното, желания и задължения.  Изложбата разглежда търсенето на баланс като личен вътрешен процес, който изгражда образа на съвременната жена.  Изложбата ще бъде отворена за посетители между 6 и 23 юни, 2018.          успешно защитава докторска степен специалност  Текстил изкуство и дизайн към Национална художествена академия София през 2018 Изнасяла  е доклади и има научни публикации свързани с развитието на художествения текстил в съвременното изкуство Художник в областта на арттекстила живописта и графиката   Има множество участия в общи и самостоятелни изложби Нейни творби са част от множество частни колекции в страната и в чужбина През 2006 г.специализира в  Финландия. През 2007 г. печели Първа награда – награда за дипломирани магистри на Национална художествена академия за творчески престой в “CITE INTERNATIONALE DE SARTS” – Париж, Франция.  следва “Графика” в Националната художествена академия в София между 2000 г. и 2002 г. Завършва “Графичен дизайн”, 2008 г. и “Аудио-визуални изкуства” през 2011 г. в Gerrit Rietveld Academie, Амстердам. През 2011 г. печели първа награда на публиката с творбата \"Пясъчен часовник\" в конкурс за талант на годината, част от фестивала STRP, Айндхофен, Холандия. Участвала е в множество художествени проекти в Холандия, Австрия и България, сред които и кинетичeн декор за известна театрална постановка в Амстердам.   Нейната инсталация „Вълна от камъни“ бе откупена от изложбата „Толкова близо, толкова далече“ 2012 г. и дарена на Националната галерия в София  за колекция съвременно българско изкуство.    Галерията за съвременно изкуство UniCredit Studio е открита в началото на 2012 г., когато България бе избрана измежду още над 20 европейски държави да бъде домакин на първото UniCredit Studio след създадената в Италия галерия. Мисията на студиото е да представя млади български и международни автори и да дава платформа за тяхното съвременно изкуство.   От откриването си до момента галерията е представила изложби на млади и талантливи български творци, сред които Андрей Хамбарски, Ивайло Христов, Огняна Серафимова, Велизар Димчев и др.   През 2016 г. фотожурналистът  и носител на “Пулицър” Рене K. Байер представи в галерията световноизвестната си изложба Living On A Dollar A Day: The Lives and Faces of the World’s Poor. През годините галерията е била партньор на знакови фотографски събития като фестивала “Фотофабрика”, Месец на фотографията и др.  От началото на 2017 г. UniCredit Studio намери своя нов дом на обновения партерен етаж на УниКредит Булбанк на пл. “Св. Неделя” в центъра на София.        Сдружение „Толкова близо, толкова далече” е неправителствена организация, която има за цел популяризирането на българска култура и съвременното българско изкуство в чужбина и „у дома“. От 2012 година до сега сдружението е реализирало пет мащабни национални изложби и е представило над 60 съвременни български художници, живеещи зад граница. През 2017 г. сдружението надгради дейността си в международен план с проекта Фрагментирани истории: София-Берлин – един  своеобразен културен обмен, благодарение на който в София гостуваха 23-ма съвременни немски артисти, а в галерията на Съюза на берлинските художници беше открита колективна изложба на млади български творци.", "date": "2018.05.31", "title": "Търсим точка на баланс с изложбата на Сандра Стойчева  и Магдалена Николова"}
{"url": "http://epicenter.bg/article/Kevork-Kevorkyan--Madretsi---za-nekrolozi-/155665/11/33", "text": "Срещата със смъртта винаги те обърква – няма значение, дали обичаш или не обичаш някого.  Така си обяснявам казаното от един наш общ приятел за Светлин: „Той си беше самотник…“  Светлин Русев имаше една тънка усмивка, донейде сардонична, и само крайно дебелокож човек оставаше цял, ако станеше неин обект.  Виждам я тази усмивка, докато пътува НАТАМ – ако е чул думите на нашия приятел.  Светлин самотник? Нищо по-неточно не може да се каже за този човек.  За него, който създаде галерията за чуждестранно изкуство, а сетне подреди и втора национална галерия /“Квадрат 500“/;  остави две свои фантастични сбирки – едната на родния си Плевен, другата тук, в София;  изучи безброй хора, които му останаха предани до край; води безжалостни битки – особено веднага след 10 ноември 1989-а, когато курешките решиха, че е дошло тяхното време;  преди това се опъна на Живков в Парламента /заедно с Нешка Робева/ - докато курешките под юргана разправяха вицове на пръдливите си жени;  устоя идеята за колекционерството от новите Чорбаджии – неуки, но алчни: защо ти да имаш, а пък аз да нямам, ами, така ти се полага бе, цървул;  все защитаваше някой – напоследък паметника на Старчев – е, събориха го, и сега сме в очакване на някаква нова „инсталация“/кенеф, приемлив за курешките;  все прозираше във Ванга – понеже знаеше, че понякога Истината е тъкмо в Смътното /а и какво друго е една картина/;  беше предан приятел винаги - и тогава, и сега, когато „приятелството“ е най-шареното перо на фукливостта;  всяка негова изложба се превръщаше в някакво празненство, което си беше чудо – след като от 30 години все се опитват да превърнат всичко живо в самотници/отшелници - и сякаш го постигнаха, тяхната вяра безродна, що се отнася поне до Народа.  Всъщност, за Народа не съм съвсем прав: не може да е самотен човек, който е чел книги, взирал се е в картини, изпитвал е чувство на признателност към ония, които така го спасяват от житейските тегоби.  А Бойко – Гръмовержецът, който все повече се превръща в Гръмоотвод, в съболезнователното си писмо написа, че Светлин е мъдрец.  Щом Светлин е мъдрец, защо тогава не го послушахте поне за паметника край НДК?  Кога се сещате за такива хора – освен, когато пишете помпозни съболезнования?  То е ясно, че всяка Власт изпитва неудобство от мъдрите хора, дори се плаши от тях.  Те са опасни свидетели, не знаеш, как ще те видят и запомнят. Затова, по-добре да стоят настрани. Сближението идва с некролозите.  Казвам го по принцип. Има една показателна за характера на Бойко снимка: показват му „Квадрат 500“, Светлин му обяснява нещо, а Падишахът го е прегърнал през рамото. Живков не прегръщаше, обаче слушаше.  В интерес на истината, и Бойко потърси един-два пъти за съвет Светлин, но за паметника край НДК не удържа на натиска на лекетата.  Паметникът, сам по себе си, не е от значение - а нагонът за Събаряне, за Рушене, за Изтърбушване.  Няма разумен човек, който да приеме това за нормално и да се примири.  Затова държат мъдреците на един пушечен изстрел разстояние. В крайна сметка, за всеки ще има по един некролог.  Коткай лекетата, те са безобидни, те са като английския „Новичок“ - и отровата им е нефелна/изветряла…  Когато наскоро извадиха Емилиян Станев от учебниците, един читател ми писа: според него, това се дължало на факта, че Станев бил част от ловната дружинка на Живков.  Малко вероятно е това да е причината – но такива неща се въртят в главите на хората.  То и официалният беглец Георги Марков беше част от тази дружинка, обаче на него му направиха паметник. Могат да му направят и втори паметник: заради лъжата, че не се бил снимал с Живков. Снимал се е и още как – хайде, открийте му още едно паметниче.  А Емилиян Станев го разкарват от учебниците, за да отворят място за своите, за активните борци на Лекето Преход.  По логиката на Лекетата, трябва да изхвърлят и Елин Пелин, примерно, и той е бил в дружинка - макар и в тази на Борис Трети.  Лошото е, че съвсем скоро няма да има кой истински да изпраща свестните хора, няма да останат достоверни свидетели, автентични.  Лекетата ще изпращат Мъдреците, от тях ще зависи каква оценка ще им пишат, какъв некролог ще им се откъсне от мишите душици.  Ще има и друго, и сега го виждаме: ще разказват небивалици, ще се надигат на пръсти, за да се изравнят с мъдреците, ще поместват случайни общи снимки.  А след десетина години лекета ще се снимат с лекета, каква прелест.  ***  ", "date": "2018.05.31", "title": "Кеворк Кеворкян: Мъдреци - за некролози "}
{"url": "http://epicenter.bg/article/Boyan-Chukov--V-Kremal-Borisov-poluchi-edna-krasivo-opakovana-mostra-bez-targovska-stoynost-/155670/11/33", "text": "  На 30 май Бойко Борисов бе приет от Владимир Путин в Кремъл. Българският премиер беше в Русия на работно посещение по покана на руската страна. В началото на срещата при протоколното ръкуване Бойко Борисов се опита ентусиазирано да прегърне и целуне Владимир Путин по формулата „а ла Юнкер“, но напорът му бе умело охладен от Путин. Руският президент беше вежлив, но подчертано сдържан.  На 29 май в края на деня руската медия „Евразия дейли“ публикува обширна статия със заглавие: „Български поток: България изпусна своя златен шанс“. В нея водещият аналитик на Фонда за национална енергийна сигурност Игор Юшков обяснява, че при първоначалното планиране четирите тръби на „Южен поток“ е трябвало да пренасят 63 милиарда куб. метра природен газ. „Сега става дума за тръба от 15,75 милиарда куб. метра газ, който да стигне до България“, добавя руският експерт.  Владимир Путин съобщи, че е разговарял с Реджеп Ердоган и са се съгласили втората тръба на „Турски поток“ да стига до българската граница. Бизнес формулата на транзитирането и търговията с руски газ ще се определят от „Газпром“ и „Булгартрансгаз“. От българска страна се правят планове европейският лъч на „Турски поток“ да захранва проектохъба край Варна. Коментарът на Игор Юшков е: „Има такъв шанс, но е много малък. Въпросът е, че с България вече никой не иска да разговаря, тя не е самостоятелна страна, Русия си направи извода от историята с \"Южен поток“.  От друга страна руският експерт допълва, че: „Ако всичко стане така, както иска българската страна, тогава Русия действително ще построи газопровод не в Турция, а по-скоро в България, защото икономически това е далеч по-изгодно за Москва“. Произведените тръби за „Южен поток“ още лежат на българския бряг и могат да се използват. Игор Юшков подчертава, че в момента никой няма да дава ценова отстъпка на България: „Когато се обсъждаше \"Южен поток\", тогава се говореше за отстъпка и за получаване на пари от транзита. За България това бе свръхизгоден проект. Сега не става въпрос за изгоди. Българите тогава изпуснаха своя златен шанс“.  В действителност преди няколко години руската страна бе готова да инвестира 3 милиарда евро в строителството на „Южен поток“, а България щеше да получава 400 милиона евро годишно от транзита на синьото злато и щеше да открие 1000 работни места. Затова днес загубите за България са огромни. София не получи никакви компенсации от Брюксел или Вашингтон за своето послушание и участие в антируските санкции заради Крим.  Руската страна заяви официално, че е готова да се върне и към проекта за строителство на АЕЦ „Белене“. Естествено, ако София реши да строи атомната електроцентрала. В Москва са отчели факта, че България не изгони нито един руски дипломат след случая „Скрипал“, противопостави се на румънската идея за създаване на флотилия на НАТО в Черно море и договори ремонта на българските изтребители Миг в Руската федерация.  Посещението на Бойко Борисов в Москва се коментира по следния начин от влиятелния швейцарски вестник Le temps: „България се опитва да се доближи до Русия“. Швейцарската медия напомня, че Бойко Борисов през 2017 г. заяви: „Спирайки Южен поток, който беше изгоден за нас, ние бяхме лоялни до глупост на ЕС“. В действителност Бойко Борисов изпревари с една година Еманюел Макрон, който заяви по-академично преди броени дни в Санкт Петербург, че: „Европейците трябва да изграждат своя икономически суверенитет“.  От някои реплики на официалните лица в медиите стана ясно, че „Лукойл“ има заслуга за организирането на посещението на Бойко Борисов в Кремъл. Разбра се, че няма да бъдат подписвани никакви договори и документи.  Дясната ръка на руския президент Дмитрий Песков в края на визитата заяви, че предстоят преговори по всички обсъждани въпроси. Руската страна иска сериозни гаранции от София преди да пристъпи към реализиране на енергийните проекти.  При своето посещение в Русия българският премиер получи, както казват французите, един красиво и медийно опакован échantillon sans valeur commerciale    И това е нещо. Поне като начало.   ", "date": "2018.05.31", "title": "Боян Чуков: В Кремъл Борисов получи една красиво опакована мостра без търговска стойност "}
{"url": "http://epicenter.bg/article/Prof--Iskra-Baeva--Propagandata-na-uspeha-vinagi-vodi-do-razocharovaniya/155680/11/0", "text": "Какво стана с нормалната информация за събитията, от които зависи бъдещето на държавата ни? Май остана в миналото, онова минало, когато повече разговаряхме с часове, четяхме книги, ходехме на кино и на театър, за да търсим смисъла на живота, а не за развлечение.   Тогава новините бяха скучни и не им обръщахме внимание, защото единствената телевизия всяка вечер ни информираше какво е направил през деня „генералният секретар на ЦК на БКП и председател на Държавния съвет др. Тодор Живков”.  Сега всичко е различно. Всеки ден ни държат в напрежение, сервират ни извънредни съобщения, преки включвания, сензации.   отново всеки ден ни информират какъв успех е осъществил неизменният победител във всички избори (без едни), разрешителят на всички проблеми и спорове в България и в чужбина, помирителят на най-големите врагове, трикратният ни премиер ген. Бойко Борисов.  Бойко Борисов, който досущ като Тодор Живков получи и народно прозвище: „Бай Тошо” бе заменен от „Бат` Бойко”. В пропагандата за успехите му се включиха повечето медии, книжни и електронни, обществени и частни, а онези, които не поискаха, бяха купени, задушени, принудени да сменят линията или фалирани. Важно допълнение към картината все пак са и малките оазиси на опозиционното говорене и писане, но само като доказателство, че медийна свобода в България я има, макар и ограничена (както личи в различни класации).  Та думата ми е за поредния огромен успех на българския премиер Бойко Борисов, който само за ден в Москва успя да възстанови подаването на руски газ за България и да отпуши проекта АЕЦ „Белене”. Пропагандата на успеха ни информира, че срещата с руския президент Владимир Путин е продължила не час, а два; че Путин е приел извиненията и отново е готов да помогне на българската енергетика; че най-после изпадналите в задънена улица отношения са възстановени. Ура, ура и пак ура за Бойко Борисов!  Ако не беше един малък проблем – че тези вести бяха гарнирани само с думите на българския премиер и почти нищо от Путин.    за топлия прием и големия успех в отношенията с Русия, придружавани от разбираемите за всички обяснения – сгрешихме, но това е минало, големият брат винаги прощава. И както винаги – хубавото предстои. Там, в бъдещето, ни очаква ролята на България като газоразпределител, производител на атомна енергия, работни места и благоденствие за всички.  За разлика на вежливите и щедри на комплименти европейски политици руските обаче бяха доста въздържани. При опита на премиера Борисов за братска прегръдка Путин остана неподвижен и всички видяхме неудобното прислоняване на главата на Борисов на рамото на Путин, още по-нелепо при твърде различния ръст на двамата. Българските усмивки бяха посрещнати от каменни лица, щедрите договорености за българско отклонение от турски поток се оказаха общи разговори за намерения, ангажиментът за АЕЦ „Белене” – също.   С други думи, голямата пропагандата за най-успешния български и европейски политик Бойко Борисов не доведе до резултат.   А ако не беше правителствената пропаганда, ако беше подходено нормално, сега можехме да определим двете посещения на президента Румен Радев и на премиера Бойко Борисов в Русия като много успешни, защото показаха воля за размразяване на толкова важните за нас двустранни отношения.  .    ", "date": "2018.05.31", "title": "Проф. Искра Баева: Пропагандата на успеха винаги води до разочарования"}
{"url": "http://epicenter.bg/article/Valeriya-Veleva--V-ochite-na-Putin/155685/11/33", "text": "  Първо гостуване в Кремъл  Първа среща с Путин след 9-годишна раздяла  Разговори в рамките на близо два часа.  Пресконференция с продължителност 27 минути.    Борисов да получи политическата воля на руския президент за вкарването на 15.75 млрд. куб.м. годишно руски газ в хъба \"Балкан\" през отклонение на \"Турски поток\" за българска територия, който да продаваме, а не да транзитираме, каквито са вижданията на руснаците. Това би дало възможност на България да възвърне ролята си на газоразпределителен фактор на Балканите.  Българската делегация, съпровождаща премиера, бе внушителна - петима министри, вкл. вицепремиер: Томислав Дончев, Влади Горанов, Теменужка Петкова, Николина Ангелкова, Боил Банов. Към нея бе включен и шефът на \"Булгартрансгаз\" Владимир Малинов. Отсътвието на външния министър Екатерина Захараиева се оценява като умишлено \"скриване\", заради неспиращото ѝ антируско и антипутинско говорене.  От руска страна в разговорите участваха: Антон Силуанов - първи вицепремиер и министър на финансите, Денис Мантуров - министър на промишлеността и търговията, Александър Новак - министър на енергетиката, Владимир Медински - министър на културата, Александър Грушко - зам. министър на външните работи, отговарящ за Европа, Юрий Ушаков - помощник на президента, Александър Сафонов - председател на агенцията по туризма. Както и шефовете на \"Газпром\" и на \"Лукойл\" Алексей Милер и Вагит Алекперов. Според Путин тя е била \"открита и съдържателна“.  Според Борисов разговорът бил \"прагматичен и полезен\".  \", ако България вземе решение на пазарна основа. Но и без тази среща е ясно, че АЕЦ \"Белене\" ще се строи от руснаците, защото проектът е техен, независимо какъв ще е инвеститорът.      Това обаче стана известно още на 26 май, когато Турция и \"Газпром\" подписаха договор за строежа на сухопътната част на \"Турски поток\" и тогава се разбра, че той ще стига до България, а не до Гърция, заради влошените отношения между Атина и Анкара.    Това бе огромната изненада, която ни я сервира говорителят на президента Дмитрий Песков, тъй като Путин бе обран в изявлението си. \"Комерсант\" написа, че \"Турски поток\" ще премине през България. Песков уточнява - това е вариант, но нищо не е решено, нищо не е уточнено.    на българска земя. Без конкретна договореност.    Седмица преди това Макрон си тръгна от Москва с 50 подписани договора.    за който получи обтекаем отговор: \"  И още: \" \". Нито дума за това, че ние искаме да продаваме руски газ през \"Турски поток\", а не да транзитираме.  той ни отвърна с \"въпросът е...\".   в контекста на новото в контактите между ЕС и Москва. А Русия това очаква. Тя иска от нас да види какво ще е отношението ни към нея оттук нататък, след като в последните 5-6 години ние се държахме към нея като \"ястреби\". Тя иска да види, че сме осмислили грешката си;  иска да е сигурна, че миналото няма да се повтори. Иска да вярва на някого у нас, че Русия ще получи това отношение, което заслужава. И което Европа вече ѝ засвидетелства. Въпреки санкциите, въпреки нашите евроатлантически обвързаности,  които тя приема. Проект като хъба \"Балкан\" е много малък за размаха на газовото и геостратегическото ѝ влияние. С него и без него Москва пак държи кранчето на синьото гориво към Европа.  Просто бяхме НЕПОДГОТВЕНИ!  в Москва с изключение на Ангелкова и Банов, които проведоха бланкетен разговор с руския министър на културата Медински.  Нито един от министрите не коментира визитата пред медиите.    В малката зала за пресконференции на Кремъл Борисов и Путин влязоха с енергични крачки. Застанаха пред микрофоните.    Първи взе думата домакинът. Путин чете от предварително подготвен текст. Първо казва за АЕЦ \"Белене\" и после минава на руските паметници у нас. Хъбът е пропуснат. Край! Провал!   Нито веднъж не показа свойско или приятелско отношение към Борисов! Първите целувки между двамата бяха, след като Борисов просто го награби в прегръдката си.  обяснявайки като скоропоговорка за \"българската публика\" всичко, което е в съзнанието му за България като газоразпределителен център на Балканите. Нямаше лист пред себе си. Използваше натрупаното в главата си. Говореше. Говореше...   Борисов не го видя. Той ръкомахаше с ръце; отвреме-навреме с тялото си се наклоняваше към домакина, за да покаже колко са близки; използваше дори израза \"колегата Путин\".  Нямаше съпричасност към това, което говори и което иска да покаже гостът му.  Погледът беше: \"Какви ги дрънкаш!\"   Борисов не го разбра. , кършейки нервно ръце; да се оправдава с Брюксел за това решение; да благодари за 5-ти и 6-ти блок на АЕЦ \"Козлодуй; да обещава, че сме си научили урока за \"Белене\";   . И го закова: \" .  Хуморът на Путин бе пълен със сърказъм. Обяви, че \"сметката\" за спирането на \"Южен поток\" са 800 млн. евро загуби за руската страна. Борисов не отвърна, че загубите на България са не по-малки и че не сме  получи никакви компенсации за своето послушание. Този миг бе отчайващ за националното ни самочувствие!   Борисов пусна това покрай ушите си.   И се оплака, че хем сме били най-лоялната страна на ЕС, хем са ни подминали всички газопроводи.      Борисов се оправда, че ние сме били \"принципни\", но това звучеше по-скоро като признанието \"май излязохме глупави\", защото точно тогава \"ни се влошиха отношенията с Русия\".   Напротив. Каза ни в лицето, че на едни от ЕС разрешават да правят бизнес с Русия, да подписват за газопроводи, а на България - не. \" ?\", попита Путин и това звучеше като шамар за всички български управници, които в тези години не защитиха националния интерес така, както го правят силните държави в ЕС. В тази поза на слаб ученик пред Путин стоеше премиерът на държава, която в момента председателства  Съвета на ЕС. Премиер, който търси да стъпи на здрава почва в отношенията ни с Русия.   Борисов вървеше по остриетто на бръснача, Путин пък с наслаждение наблюдаваше усилията му да се държи в равновесие. Въпреки това Борисов не се предаваше - надяваше, че с характерното си свободно държане, с което сваля всякакви бариери, ще смили и Путин. Още повече, че   В отговор на въпрос за транзита на руски газ в Европа   заяви:“ \"   Не се получи!   Заради предателствата ни. Заради врътките. Заради това, че днес кажем едно, утре - друго. Прав е! И ни дава време...       коментира авторитетното издание РБК.   Защото доверието трудно се възстановява.  Има студена икономическа пресметливост. Това тепърва ще го осъзнаваме!    докато се върне на онази права, в която Путин ни гледаше с уважение.    Оцениха посещението му като прелом в отношенията ни с Русия. Това е неслучаен знак! . \" , написа Газета.ру   Оттук-нататък трябва да оправдаем доверието, дадено ни в аванс.    И накрая - от тридневно, през двудневно, посещението на премиера  Без официална вечеря. И без фанфари!", "date": "2018.05.31", "title": "Валерия Велева: В очите на Путин... хлад и недоверие"}
{"url": "http://epicenter.bg/article/-quot-Turski-potok-quot--se-razklonyava-kam-Balgariya--Obzor-na-ruskite-medii--/155687/11/33", "text": "  В Москва преминаха първите за последните няколко години преговори между президента на Русия Владимир Путин и премиера на България Бойко Борисов. Лидерите проявиха интерес към продължаването на газопровода „Турски поток“ в България, но експертите смятат, че е рано да се говори за стопляне на отношенията,   То представя мнението на водещия експерт Максим Саморуков.  „Срещите между високопоставените държавни служители през последните дни показват затопляне на отношенията, в сравнение с периода на изключване“, смята експертът от центъра „Карнеги“ в Москва за Източна Европа Максим Саморуков.  „Отдалечаването между Русия и България се дължи основно на натиска на Запада. Това се случи скоро след като България се присъедини към НАТО и Европейския съюз и прие правила на играта в тези организации“, обяснява Саморуков. Особено болезнено в България се възприема „Южен поток“, от който ръководството на страната се отказва, защото Германия може да изгради „Северен поток-2“. Всичко това е причинила сериозни неудовлетвореност във външната политика на последните десет години по отношение на Русия, а сега България се опитва да направи своята позиция по-прагматична и да действа по модела на водещите европейски сили, които, въпреки цялостната конфронтация с Русия, продължават да обсъждат важни за тях въпроси“, посочва Саморуков.  ***  Отмененият заради уклончивата позиция на България „Южен поток“ отново се появи на дневен ред в руско-българските отношения. Страните сериозно разглеждат въпроса да прехвърлят второто разклонение на газопровода „Турски поток“ в България пряко през Черно море,   Изданието отбелязва, че прессекретарят на Кремъл Дмитрий Песков стана носител на очакваната, но не ставаща по-малко фантастична новина за възобновяването на плановете за строителството на „Южен поток“.  ***  Руският президент Владимир Путин заяви след преговорите си с министър-председателя на Република България Бойко Борисов, че „Газпром“, „работи от практическа гледна точка“ при полагането на второто разклонение на „Турски поток“ от Турция към България. Ето защо, най-логичният от гледна точка на маршрут за тръбопровода България - Сърбия - Унгария е одобрен на политическо равнище, въпреки болезнените спомени за провала на „Южен поток“,   Вторият маршрут, както отбелязват пред изданието експерти от отрасъла, винаги е бил по-привлекателен, защото позволява осигуряването с газ на всички клиенти на „Газпром“ в региона, в рамките му може да се използват вече наличните мощности на газопроводите и местните хранилища за газ, в които „Газпром“ е акционер. Но, тъй като именно след решението на България през 2014 г. проектът „Южен поток“ е отменен, политическото ръководство на Русия изпитва недоверие към българския маршрут.  ***  Руският президент Владимир Путин прости на българския премиер Бойко Борисов 800 милиона евро, загубени от Русия заради провала на проекта „Южен поток“. На преговорите им в Кремъл е решено България да участва в новия газов проект, който Москва осъществява съвместно с Анкара. Второто разклонение на „Турски поток“ ще премине през България, което ще позволи на Кремъл да се отблагодари на Сърбия и Унгария, които са били редом дори в трудните времена,    От последното заседание на руските и българските лидери изминаха осем години. През това време много неща се промениха - и самият Бойко Борисов, и Владимир Путин, и на руско-българските отношения, усложнени от натиска от страна на САЩ, да не говорим за кученцето каракачанска овчарка, която бе подарена на Путин в София. Пухкавото пале се е превърнало в голямо куче пазач, отбелязва изданието. И само темата на преговорите остана същата: както преди 8 години, лидерите на Русия и България се срещнаха, за да обсъдят сътрудничеството в газовия сектор, за което се появиха атрактивни перспективи.  ***  Съдейки се по последните събития България променя вектора на отношенията си с Русия. Днес на срещата между президента Владимир Путин и министър-председателя Бойко Борисов се говори именно за въпросите, които някога охлаждат отношенията между страните и водят до прекратяването на проекта „Южен поток“,   Русия няма злопаметна позиция и това бе отбелязано от министър-председателя на България. А президентът на Русия на свой ред заяви, че страната му е готова да се върне към преговори по всички въпроси, които могат да донесат взаимна изгода. Отдавна не е имало толкова интензивни контакти на най-високо ниво между Русия и България. Само преди седмица, президентът Румен Радев отлетя за Сочи, а на 30 юни в Кремъл за първи път пристигна министър-председателят Бойко Борисов, който има почти цялата реална власт в страната, тъй като България е парламентарна република.  Путин и Борисов се поздравиха помежду си. Те имаха какво да обсъдят. Наистина, през последните няколко години, сътрудничеството между двете страни с дълга история на приятелство, не само нямаше пробиви, но и много от планираните проекти бяха замразени. Важно е, че от съветските времена Русия е единственият доставчик на газ за България. Това е енергия, която може да стане основа за развитието на сътрудничеството, допълва телевизионният канал.  ***   Бойко Борисов, който преди бе готов на всичко, за да гарантира, че проектът „Южен поток“ е провален, а българската АЕЦ никога да не бъде завършена, показа в Кремъл, че си е „научил урока“. Сега България поиска от Русия да разшири второто разклонение на \"Турски\" поток до територията ѝ, за да бъде страна, през който природната газ да минава към другите европейски страни. Метаморфозите, които се случват с българското ръководство, едва ли могат да се смятат за неочаквани. Всичко е много ясно. През последните години, следвайки сигналите и напътствията от ръководството на ЕС, България се самонаранява. Вредите в крайна сметка са огромни, но от ЕС няма компенсации.  ***   То цитира руския президент Владимир Путин, който заяви, че страната му може да се върне към проекта за строителството на АЕЦ „Белене“ в България при условие, че София вземе решение за съоръжаването на централата. „Ако България вземе решение за съоръжаването на АЕЦ „Белене“, Русия е готова да се върне към проекта за строителство“, заяви Путин.  ***  Президентът на Русия Владимир Путин заяви след преговорите си с българския министър-председател Бойко Борисов, че „Газпром“ разглежда възможността да прокара второто разклонение на „Турски поток“ към Европа през България,    „Обсъдихме това в практически план с турските ни приятели, с българските“, заяви руският президент. Той отбеляза, че развитието на сътрудничеството между Москва и София в сферата на транзита на руски газ ще засили европейската енергийна сигурност. Той допълни, че Русия е готова отново да участва в проекта за строителството на АЕЦ „Белене“ в България.  При това Путин разказа, че след провала на проекта „Южен поток“ загубите на „Газпром“ са възлезли на около 800 млн. евро.  ", "date": "2018.05.31", "title": "\"Турски поток\" се разклонява към България (Обзор на руските медии) "}
{"url": "http://epicenter.bg/article/-quot-Doyche-vele-quot--Sluchayat-Babchenko---vazmozhno-nay-glupavata-provokatsiya-sreshtu-Rusiya-/155693/11/33", "text": "Новината се разпространи мълниеносно. От цял свят заваляха съболезнователни телеграми, политици изразяваха скръб и възмущение. Германският президент Франк-Валтер Щайнмайер също осъди предполагаемото убийство на 41-годишния руски журналист Аркадий Бабченко, известен като един от най-активните критици на руския президент Путин. И после – крайно неочакван обрат: Оказа се, че убийството е инсценировка на украинските тайни служби (СБУ) с цел да бъдат осветлени поръчителите на действително замислен атентат срещу Бабченко. Действията на СБУ обаче повдигат много парливи въпроси, а ако те не получат съответни отговори, доверието към Украйна може да бъде сериозно подкопано.  За да бъде разкрито едно планирано престъпление, не е необходимо то да бъде имитирано. Вероятно Киев е искал да предизвика колкото се може по-голямо внимание и е бил сигурен, че само новината за подобен атентат ще накара медиите по цял свят ще подхванат темата. Киев явно е искал да изправи Русия на позорния стълб, разчитайки на възмущението на световната общественост. Вместо това Кремъл сега е в състояние да обвинява Киев, че се е опитал да заблуждава света.    Има съществена разлика между \"операция под прикритие\" и \"цирково шоу\". Как ли ще реагира светът при следващ подобен инцидент? Нима ще трябва да чака два-три дни, докато се увери, че не става дума за нова измама? Правителството в Киев ще си вкара истински автогол,  ако не успее да представи проверяеми доказателства, които да оправдаят действията на тайните служби. Но дори и да има доказателства за украинските обвинения срещу Русия, съществува опасност доверието към Украйна да бъда трайно съсипано.    На пресконференцията от украинска страна бе заявено, че семейството на Бабченко не е знаело за проведената „спецоперация“ на тайните служби. Аркадий Бабченко дори се извини пред съпругата си и заяви, че не е имало друга възможност освен да пази тайната.  След инцидента киевската полиция бе съобщила, че съпругата на Бабченко го е открила прострелян в гърба и е извикала „Бърза помощ“. Бабченко бил починал малко по късно на път за болницата. И в това отношение обаче съществуват някои неясноти, които трябва да бъдат допълнително изяснени.    Мъжът, за който се твърди, че е бил натоварен от Москва с поръчението да убие журналиста, явно си е сътрудничил с украинските тайни служби. Както заяви главният прокурор Юрий Луценко, тайните служби своевременно били разкрили плановете за убийство, след което успели да \"превербуват\" наемния убиец. И по този въпрос обаче няма никакви по-конкретни информации.  Засега липсват прекалено много парченца от целия пъзъл. Киев ще трябва да обясни твърде много неща. В противен случай Русия може да интерпретира случая в своя полза и \"специалната операция\" на Киев да се окаже класически автогол.    Руските политици и журналисти реагираха с облекчение, но и с възмущение на новината за „възкръсналия“ Бабченко. Зам.-председателят на Комисията за външна политика на Съвета на федерацията (Горната камара на руския парламент) Владимир Джабаров изрази възмущението си от случката в Украйна: \"Киев извърши възможно най-глупавата провокация срещу Русия и по този начин се изложи пред целия свят\".  Много колеги на Бабченко също са възмутени: Павел Гусев, главен редактор на вестник \"Московский комсомолец\" нарече постъпката на Бабченко „абсолютно неморална и нечовешка“ и добави: „При това този човек се нарича журналист!“.  Бившият олигарх Михаил Ходорковски, който е сред най-отявлените критици на Кремъл, се радва, че Бабченко е жив, но отправя и критични думи: \"Жалко, че тайните служби не се замислят колко трагична е загубата на доверие. А от правдивостта зависи целият ни живот!\", заяви Ходорковски.  Генералният секретар на международната правозащитна организация „Репортери без граници“ Кристоф Делоар заяви, че е „твърде опасно, когато едно правителство си играе с истината, особено когато използва журналисти за измамите си“.  ", "date": "2018.05.31", "title": "\"Дойче веле\": Случаят Бабченко - възможно най-глупавата провокация срещу Русия "}
{"url": "http://epicenter.bg/article/Valentin-Vatsev--V-Rusiya-izyadohme-tsyal-legen-zhabi-/155700/11/0", "text": "\"Важното е, че български премиер отиде в Русия напук на всички български русофоби. Разбира се, съвсем доскоро той държеше да вее байрака на главната българска русофобия и предполагам, че байракът му е някъде вкъщи\". Това каза в предаването \"12+3\" по БНР анализаторът Валентин Вацев, преподавател по геополитика и европеистика. Той прогнозира, че антируският байрак отново може да бъде изваден. \"Посещението на двамата български държавници в Москва даде хляб на могъщата българофобска клика в Русия, която се храни от същото корито, от същата хранилка, от която се храни и русофобската клика в България. Това са едни и същи хора и парите са едни и същи, мотивите са едни и същи, логиката е една и съща, аргументите са еднакви. Предполагам, че и началниците са същите. Просто троловете - едните говорят на руски, другите на български, но целите са еднакви. Но разбира се, в Кремъл, в политическа Русия, очевидно правят разлика между България като идейно-политическа, историческа и културна общност, която наистина е от векове и с която се разговаря по един начин (може би немного топло, но уважително и с разбиране за драматизма на ситуацията), и другата България - на икономическите хитреци, които днес могат да обещаят, утре да се отрекат, вдругиден пак ще дойдат да искат нещо, след още няколко дни ще предложат нещо трето. Това е равнището на политическото келнерство, в което \"тука има-тука нема\". Един път строежът е гьол, друг път гьолът е строеж - както дойде и откъдето падне. Ние това го умеем. Политическият кръг на Борисов е специализирал в тази политическа технология\", заяви Вацев в ефира на националното радио. \"Путин, разбира се, че не е обичен човек. Той по-скоро е нервозен, претоварен, угрижен, но от време на време той се усмихва – ритуалната, протоколна усмивка на държавния ръководител. Аз не видях в целия видеопоток, който проследих вчера следобед до късно вечерта - не видях любезни усмивки, не усетих топлина. Никой не може да обвини Кремъл, че са неглижирали Бойко Борисов, но няма как да се докаже, че Борисов ги е зарадвал с нещо. Днешна Русия е така устроена, че като предложиш бизнес, те непременно ще те изслушат. Но днешна Русия ще пита за гаранции, ще пита възможно ли е да се отметнеш отново и отново“, допълни Вацев.  \"Да си Борисов днес е ужасно трудно, защото Борисов се движи по острието на бръснача. Очевидно кремълската любов няма да спечели – тя не му и трябва, но отвсякъде се вижда, че той ужасно, може би ненужно, е разсърдил американското посолство с дребно балканско андрешковско хитруване\", отбеляза още Валентин Вацев. Според него не е бил удачен изборът, преди да отиде в Русия, Борисов да посети Украйна.  \"Преди да отиде в Москва (а той си знае, че това е заразено място, радиоактивно място, хибриден Путинизъм тече оттам), той реши, че е много хитро да отиде първо в Украйна, а Украйна е регионалният център на русофобията и там да проведат няколко мъжки разговора с украинското ръководство. Като технология това може би имаше смисъл, но според мен по-добре беше да отиде в - има една голяма американска база в Германия \"Рамщайн\", да живее там два дни, да яде, да закусва в офицерската столова и накрая с германски военен самолет да кацне в Москва на летище \"Шереметиево\", за да кажат в Кремъл:  \"Вижте какъв натовец идва при нас, какъв непоклатим войн за демократическите, атлантически ценности. Вижте колко е непреклонен към враговете на демокрацията\", продължи анализаторът. Нормално отношение към Русия нямаме и дълго време няма да имаме, но състоянието е по-добро от това, което беше миналата година, смята Вацев:  \"Защото миналата година българските атлантисти дрънкаха оръжия от сутрин до вечер. Те мечтаеха на глас как ще леят руска кръв. Този път атмосферата на войната срещу Русия, която до довечера ще пламне, някак позатихна. Българският атлантизъм си поналегна парцалите, но мисля, че това е за известно време, тъй като там, който плати, винаги е прав, а там има кой да заплати. Отношенията с Русия отново ще се опитат да ги върнат в предишното състояние, в статус quo ante, но никой не бива да се съмнява, че това посещение на двамата български държавници - и на Радев, и на Борисов, беше за добро. Да, Путин не трябваше да се явява с толкова саркастична физиономия, не трябваше да пуска характерните си отровни шегички, не трябваше да ни наричат с презрение \"жду братушки\". Не трябваше да ядем толкова много жаби. Изядохме цял леген жаби\".    ", "date": "2018.05.31", "title": "Валентин Вацев: В Русия изядохме цял леген жаби!"}
{"url": "http://epicenter.bg/article/Zaporiraha-smetki-na-BDZh-Patnicheski-prevozi/155632/4/0", "text": "Кредиторите по втория облигационен заем, предоставен на БДЖ Холдинг, са запорирали сметките на БДЖ - Пътнически превози, научи БНТ. Причината - дъщерната компания е солидарен длъжник с холдинга. Запорът е за 40 милиона лева, съобщи за сутрешния блок \"Денят започва\" Велик Занчев, заместник-министър на транспорта, информационните технологии и съобщенията. Той е частичен, уточни Занчев. \"103 милиона е целият дълг, който се дължи по втора облигационна емисия. Тази втора облигационна емисия е емитирана 2007 година. Ние сме изплатили част от нея и към момента БДЖ Холдинг дължи 103 милиона главници\", обясни зам. - министърът.    ", "date": "2018.05.31", "title": "Запорираха сметки на БДЖ-Пътнически превози"}
{"url": "http://epicenter.bg/article/V-KEVR-obsazhdat-tsenite-na-toka/155638/4/0", "text": "Днес  КЕВР обсъжда поскъпването на тока и топлоенергията от 1 юли, напомня Новини.бг. Предложението на регулатора е токът за бита да скочи с около 2%. Комисията орязва значително първоначалните искания на електроразпределителните дружества. Най-голямо поскъпване - средно около 16%, бе поискано от ЧЕЗ. Докладът обаче не е окончателен, тъй като предстои поредно поскъпване на природния газ от юли. Ако неговата цена се промени с над 5%, това трябва да бъде отразено и в цените на тока, топлата вода и парното.    ", "date": "2018.05.31", "title": "В КЕВР обсъждат цените на тока"}
{"url": "http://epicenter.bg/article/Tokat--parnoto-i-toplata-voda-poskapvat-ot-1-yuli-/155654/4/0", "text": "Токът и топлоенергията се очаква да поскъпнат от 1 юли. Цената на електроенергията за бита ще скочи с 1,89%, стана ясно след проведено обществено обсъждане в Комисията за енергийно и водно регулиране, предава БГНЕС.  Повишаването на крайната цена е в пъти по-ниско от поисканата от трите електроразпределителни дружества. За абонатите на ЧЕЗ увеличението ще е с 1,7%, за тези на ЕВН – 1,8%, а за клиентите на \"Енерго Про\" с 2,6%.  БГНЕС припомня, че \"ЧЕЗ Електро България\" направи предложение за увеличаване на нощната тарифа с 51% за киловатчас и на дневната - с 5%. От ЕВН поискаха увеличение на дневната тарифа с 6.19%, а на нощната с 21.6%. \"Енерго–про” поска 1.69% за дневната тарифа и 2.95% за нощната.  Според внесените искания на топлофикациите в Комисията за енергийно и водно регулиране най-голямо поскъпване е поискала бургаската топлофикация – 9,06%, Топлофикация Плевен – 6,12%, Топлофикация Перник иска – 4,16%, а тези в Русе и Сливен – над 3%. За София предлаганото поскъпване е с около 1,5%. За Пловдив топлоенергията дори може да поевтинее.  В момента цената на топлинната енергия в столицата е 79 лева за мегаватчас, а в Пловдив – 82 лева.  В тези сметки обаче не е отразено исканото от „Булгаргаз” увеличение на цената на газа с 16 на сто. Ако цената на газа поскъпне с над 5 процента, от юли със сигурност ще поскъпнат още както цената на тока, така и на парното и топлата вода. Окончателните цени ще станат ясни в края на юни.  ", "date": "2018.05.31", "title": "Токът, парното и топлата вода поскъпват от 1 юли "}
{"url": "http://epicenter.bg/article/Petkova--Sashtinskite-razgovori-za--quot-Turski-potok-quot--teparva-predstoyat/155691/4/0", "text": "Най-голямата новина от срещата на Бойко Борисов и Владимир Путин в Москва е трасето от \"Турски поток\" да минава през България. Ако се стигне до реализацията на проекта, ще бъде изграден 10-километров участък от турската входна газова точка Малкочлар до компресорна станция \"Странджа\". Това разясни пред медиите в парламента енергийният министър Теменужка Петкова. Тя бе изслушана в ресорната комисия.  \"Сами разбирате, че няма как от една среща президентът Путин и премиерът Борисов да извадят по един бял лист и да започнат да чертаят трасета. Тепърва ще започна конкретните разговори на експертно ниво, разбира се при спазването на европейските изисквания”, отбеляза Петкова пред депутатите. Запитана дали страната ни има финансова възможност да участва в такъв енергиен проект, министърът на енергетиката отговори: „Булгартрансгаз“ е в много добро финансово състояние. БЕХ също. Отчетната 2017 г. ще реализираме печалба от малко над 100 млн. лева“. Според нея с проекта за разклонение на \"Турски поток\", България ще запази водещата си позиция на енергийната карта на Европа.  \"Разговорите, които проведоха президентът Путин и премиерът Борисов, бяха в изключителен конструктивен диалог, прагматичен подход и от двете страни. Стана въпрос, че отношенията ни са поставени на изключително пазарни условия”.  Запитана дали има конкретна договореност под формата на документ, енергийният министър заяви, че не вижда по-ясна позиция и по-голям ангажимент по проекта от думата на Путин.  Енергийният министър съобщи още, че на 27 юни предсрочно ще бъде завършена и пусната в експлоатация българо-турската газова връзка.   Според енергийния министър Теменужка Петкова срещата между премиера Бойко Борисов и президента Владимир Путин е повече от успешна, защото в Русия е постигнато политическо съгласие между двете държави както за доставка на руски газ през Турция, така и за разговори в посока АЕЦ \"Белене\". На 12 юни българска делегация заминава за Брюксел, където ще представи вариантите за завой на \"Турски поток\", информира тя.  „Ако ние не се опитаме да използваме тази възможност към настоящия момент и това, с което разполагаме във връзка с проекта АЕЦ „Белене”, считаме, че би било пропускане на един шанс да гарантираме своята енергийна сигурност в дългосрочен аспект. Това да не се предприема нищо с оборудването според нас е най-негативният сценарий”, заяви още министър Петкова.   Два са най-вероятните сценария за изграждането на втора ядрена централа у нас, разкри министър Петкова пред депутатите от ресорната комисия към парламента.  Първият вариант предвижда довършване на централата със стратегически инвеститор и минимум 34% участие на България.  Вторият е изграждане на централата със заем от Русия по модел на унгарска АЕЦ, а именно - Москва отпуска заем и строи централата като в замяна прибира парите от продажбата на тока до изплащане на заема.  Петкова определи като най-лош вариант централата да не бъде построена, защото Националната електрическа компания дължи 1,1 млрд лева на държавния бюджет, които трябва да върне до 2023 г.  Министърът на енергетиката определи като невъзможен вариант държавата сама да построи втората атомна централа, защото енергетиката е задлъжняла с прекалено големи заеми и не може да си позволи да плаща още.  Бавен е и вариантът за преместване на оборудването от Белене в Козлодуй. Затова ще трябват между 7-8 години, каза Петкова.  ", "date": "2018.05.31", "title": "Петкова: Няма как Борисов и Путин да чертаят на бял лист! Разговорите за \"Турски поток\" предстоят"}
{"url": "http://epicenter.bg/article/Moskovski--Ochakvame-sledvashtata-sedmitsa-problemat-s-BDZh-da-bade-reshen-/155699/4/0", "text": "\"Ако започне разпродаване на локомотиви, БДЖ ще спре дейност\". Това каза в Бургас министърът на транспорта Ивайло Московски по повод блокираните сметки на предприятието \"Пътнически превози\", предаде БНР.  По думите му, кредиторите на БДЖ могат чрез съдия изпълнител да удовлетворяват вземанията си.  Със съдействието на Министерството на финансите се очаква проблемът да бъде решен следващата седмица, заяви още Ивайло Московски.  \"Ние имаме нотифицирана държавна помощ от Брюксел. Помолили сме Министерството на финансите да я активира. Ако ни помогнат, ще се разблокират сметките. Очакваме другата седмица да имаме някакво решение\", надява се министърът.  ", "date": "2018.05.31", "title": "Московски: Очакваме следващата седмица проблемът с БДЖ да бъде решен "}
{"url": "http://epicenter.bg/article/Prokuraturata-dade-na-sad-bivshiya-direktor-na-NDK-Miroslav-Borshosh/155648/3/0", "text": "Софийска градска прокуратура (СГП) внесе в Софийски градски съд (СГС) обвинителен акт срещу бивши длъжностни лица от „Националния дворец на културата - Конгресен център - София\" ЕАД /НДК - КЦС ЕАД/ за нецелево разходване на целеви средства, умишлена безстопанственост, сключване на множество неизгодни сделки, длъжностно присвояване и  принуда,  предаде „Канал 3“ .   През юли 2017 г. бившият вече директор на Националния дворец на културата Мирослав Боршош бе призован да се яви в Столичното следствие в качеството му на обвиняем за нецелесъобразно изразходване на средства. След серия от решения на правителството, Боршош подаде оставка две седмици преди да бъде призован. Първоначално той беше освободен от принципала на НДК тогава – министърът на европредседателството Лиляна Павлова. На следващия ден, по лично разпореждане на премиера, Боршош бе върнат начело на НДК, а управлението бе прехвърлено на министъра на културата Боил Банов.   Боршош, обаче, подаде оставка заради стартиралите проверки на АДФИ, Сметната палата и прокуратурата. От прокуратурата припомнят, че разследването е извършено под ръководството и надзора СГП, по образувано на 19.07.2017 г. досъдебно производство. Едното длъжностно лице /д.л./ - Изпълнителен директор е обвинено за това, че е разпоредило част от целевите средства – в размер на 3 431 146,06 лв. да бъдат разходвани за заплащане на разходи, които не са свързани с дейностите, за които са били отпуснати, съобщиха от прокуратурата.   С решение на Министерски съвет от 03.08.2017 г. е увеличен капиталът на Националния дворец на културата със 17 млн. лв., като средствата са били с целево предназначение – за преустройството, модернизацията и адаптирането на основната сграда на НДК за нуждите на българското председателство на Съвета на Европейския съюз през 2018 година. В хода на разследването е установено, че в периода 16.01.2015 г. - 24.01.2017 г. д.л. е сключило договори с адвокатски дружества при наличие на назначени 2- ма юрисконсулти, за изработване на уеб сайт и изготвяне на технически паспорти, при съществуващ интернет сайт на НДК и изработени два технически паспорта на сградата.   С тези действия д.л. е осъществило престъплението умишлена безстопанственост в особено големи размери, представляваща особено тежък случай – настъпилите щети за НДК са в общ размер 389 624.82 лв. Събрани са още и доказателства за друго престъпление, извършено от д.л. - умишлена безстопанственост, от която са последвали значителни щети за НДК в общ размер на 28 399,61лв., а именно: на 09.09.2015г. е отправил искане до Министерски съвет за предоставяне на моторни превозни средства за служебни цели. В същото време НДК е разполагало с лек автомобил м. „Ситроен С4“ и с микробус м.“ Хюндай“.   Въпреки това и преди да изчака решението на МС, на 18.09.2015г. е сключил договор при условията на оперативен лизинг за отдаване на автомобил м.“Лексус ЛС 600“ за срок от 12 месеца, за което е заплатена сумата от 14 199 лв. На 16.10.2015г. Министерският съвет е уважил искането от 09.09.2015г. и на „НДК-КЦС“ ЕАД е предоставен за временно ползване и стопанисване автомобил м. „Пежо 607“. Д.л. не е прекратил договора за оперативен лизинг, а на следващата година /на 27.09.2016г./ отново е сключил договор при условията на оперативен лизинг за автомобил м.“Лексус ЛС 600“, за което отново са заплатени средства в размер на 14 199 лв.   От събраните и анализирани доказателства е установено още, че в периода 24.11.2014 г. – 23.12.2015 г. д.л. съзнателно е сключил 15 неизгодни сделки, от които за НДК са настъпили значителни вреди в размер на 86 740 лв. Договорите са: 6 за PR- обслужване, при назначени в НДК 4 – ма служители за тази дейност и 9 за процесуално представителство пред съдебни органи, при назначени 2- ма юрисконсулти. Тези доказателства обосновават обвинението на д.л. за извършено престъпление по чл. 220 ал.2 вр. с ал.1 вр. с чл. 26 ал.1 от НК. Д.л. е обвинено и за престъпление по чл. 203 ал. 1 вр. чл. 201 от НК – длъжностно присвояване в особено големи размери, представляващо особено тежък случай. На 01.11.2016 г. присвоил чужди пари в размер на 3 971 999,52лв., собственост на НДК, поверени му да ги управлява.   Другото длъжностно лице – Председател на съвета на директорите е обвинено за това, че е принудил трима служители на НДК, назначени за членове на комисия за провеждане на открита процедура за възлагане на обществена поръчка с предмет „Проектиране, преустройство и адаптация на основната сграда на НДК за нуждите на Българското председателство на Съвета на ЕС през 2018г“, да подпишат Протокол за провеждане на открита процедура за възлагане на обществена поръчка с предмет „Проектиране, преустройство и адаптация на основната сграда на НДК за нуждите на Българското председателство на Съвета на ЕС през 2018г като занижат оценката по показателя „Техническо предложение“ на един от участниците в процедурата, и завишат оценката по показателя „Техническо предложение“ на друг участник в процедурата, като е употребил за това заплашване - престъпление по чл. 143, ал. 1 от НК.", "date": "2018.05.31", "title": "Прокуратурата даде на съд бившия директор на НДК Мирослав Боршош"}
{"url": "http://epicenter.bg/article/Arestuvanata-za-podkup-Desislava-Ivancheva-se-oplaka--che-papchasala-v-aresta/155655/3/0", "text": "Няма такава държава и няма такова правосъдие като нашето, заяви арестуваната за подкуп Десислава Иванчева преди началото на заседанието на Апелативния специализиран съд, който трябва гледа като втора инстанция отстраняването й от длъжност като кмет на столичния район “Младост”.   Иванчева обяви, че кмет на “Младост” трябва да бъде нейният пиар Петър Кърджилов, съобщи в. „Труд“. Относно другия й заместник Румен Русев тя каза, че е подписала от ареста заповедта за освобождаването му и ако някой има нещо против, да я оспорва в административния съд, който може да я отмени. “Кърджилов е най-близък до нашите идеи за зелен “Младост”, заяви Иванчева.   Иванчева и заместничката й Биляна Петрова заявиха, че е лъжа, че са бавили строеж на улици в “Младост”, както съобщи тази сутрин председателят на столичния общински съвет Елен Герджиков пред бТВ.   Биляна Петрова обясни, че проектът за тези улици е от 2015 г., но още тогава осите не са били направени от кадастъра, където се бавили осем месеца, а всеки ден от общината ходили да проверяват дали са готови.   Иванчева се оплака пред журналистите, че заради лошата хигиена в ареста са й излезли пъпки.   Съдът даде час и половина на кметицата на “Младост” и нейната заместничка да се запознаят с новопостъпили явни и секретни материали по делото, което се води срещу тях за подкуп.   Около 20 служители от архитектурния и инженерните отдели в администрацията на столичния район “Младост” пък са изпратили до “Московска” 33 сигнал, че ситуацията на работното им място е ужасяваща и не могат да си изпълняват задълженията, защото цари хаос, предаде “Труд”.   Пиарът на арестуваната за подкуп Десислава Иванчева Петър Кърджилов, когото тя иска Столичният общински съвет да избере за кмет на нейно място, е изискал информация кой се е подписал документа. Той заявил, че за подписалите ще има последствия. Става дума за дългогодишни опитни служители на районната администрация, които работят там времената на предишни кметове.", "date": "2018.05.31", "title": "Арестуваната за подкуп Десислава Иванчева се оплака, че пъпчасала в ареста"}
{"url": "http://epicenter.bg/article/Mashtabna-operatsiya-v-tsyala-Evropa-sreshtu-krazhbite-na-metali-/155658/3/0", "text": "В 12 страни от Европейския съюз, в това число и България, на 30 май се проведе специализирана полицейска операция, насочена срещу кражбите на метали. Тя бе координарана от Европол, а действията на криминалистите бяха ръководени от Дирекция „Криминална полиция“ на Италия, това съобщиха от МВР.  В полицейските действия се включиха силите на реда от Белгия, България, Кипър, Франция, германската провинция Северен Рейн Вестфалия, Гърция, Италия, Полша, Португалия, Румъния, Испания и Обединеното кралство Великобритания. Това съобщиха от пресцентъра на МВР.  В рамките на операцията са извършени арести, претърсвания и изземвания на метали, наложени са глоби за нарушения на разпоредби за опазване на природата и на административни разпоредби. В реално време бяха осъществени проверки в базата на Европол.  В България действията по операцията бяха координирани от Главната дирекция „Национална полиция“. В тях участваха служители на всички областни дирекции на МВР, както и на Регионалните инспекторати по околната среда и водите. В резултат на общите действия на екипите са проверени 460 търговци и 3600 лица, занимаващи със събиране и продажба на скрап. 15 са задържани, иззети са различни количества черни и цветни метали.  Заключенията на Международния семинар по кражба на черни и цветни метали, проведен в Рим на 20 октомври 2016 г., гласят, че намаляването на криминалния контингент, занимаващ се с този вид дейност, не трябва да притъпява вниманието на институциите. Добре е да си припомним, че само една кражба или един опит за кражба би могъл да прекъсне електроснабдяването на широки географски райони и да предизвика сериозни проблеми за общините, или специфични области на производство, като наред с това оказва влияние върху възприятието на обществото и националните икономики.  В тази връзка широкомащабната операция бе разработена като приоритет от политическия цикъл на ЕС (Еmpact OPC - Европейска мултидисциплинарна платформа срещу криминални заплахи – организирани престъпления срещу собствеността) с участието на неформалната Мрежа срещу кражби на метали, създадена през 2014 г. в рамките на Работната група „Правоприлагане“ по време на Италианското председателство на Съвета на ЕС. Сред подготвителните дейности си струва да отбележим платформата webinar, предоставена от Агенцията на ЕС за квалификация на служители от правоприлагането, в рамките на която бяха съгласувани действията на делегатите от страните-членки.  ", "date": "2018.05.31", "title": "Мащабна операция в цяла Европа срещу кражбите на метали "}
{"url": "http://epicenter.bg/article/SAS-otlozhi-za-sledvashtiya-vtornik-deloto-na-Desislava-Ivancheva-i-Bilyana-Petrova/155666/3/0", "text": "Специализираният апелативен съд днес трябваше да реши ще бъдат ли отстранени от длъжност задържаните за подкуп – кметицата на „Младост“ и нейната заместничка, предаде БНР. Десислава Иванчева и Биляна Петрова обаче поискаха време да четат материалите по делото и съдът пренасрочи заседанието за другия вторник. А Иванчева използва медиите, за да каже:   „Няма такава държава, няма такова правосъдие… Абсолютно е нагласено, както каза Марковски – Ако има правосъдие, ние сме китайци“.   Тя поиска на мястото ѝ СОС да сложи пиарът ѝ Петър Кържилов, защото щял да продължи каузата \"Зелен Младост\".   Десислава Иванчева, Биляна Петрова и бившият районен кмет Петко Дюлгеров вече повече от месец са в ареста по обвинение в искане и получаване на подкуп.   Прокуратурата поиска временното прекратяване на правомощията им, след като стана ясно, че от килията си в Националното следствие Иванчева е издала заповед за уволнението на заместник-кмета на „Младост“ Румен Русев, който е един от основните свидетели срещу нея. Във факта, че иска да управлява общината, макар и „под стража“, прокуратурата видя опасен прецедент, но и предупреждение към свидетелствалите срещу нея хора от общинската администрация.   Наблюдаващите прокурори разчетоха в уволнението на Русев опит да бъде притиснат, за да оттегли показанията си.   Иванчева обаче твърди, че кадровите ѝ решения са в синхрон със закона, а действията на прокуратурата целели „политическото ѝ унищожение\".   Същата е позицията и на заместничката ѝ.   За Биляна Петрова държавното обвинение не разполага с конкретни документи, но има подозрение, че уволнението на Русев целяло тя да бъде назначена от Десислава Иванчева – пак от ареста, за изпълняващ длъжността кмет на „Младост“. И така Иванчева, макар с обвинение в подкуп, да продължи фактически да управлява столичния район. Петрова е сочена за съучастник на Иванчева в изнудването на бизнесмена Александър Ваклин.", "date": "2018.05.31", "title": "САС отложи за следващия вторник делото на Десислава Иванчева и Биляна Петрова"}
{"url": "http://epicenter.bg/article/Ministar-Radev-e-varnal-proverkata-za-pusnatite-bez-kontrol-patnitsi-na-letishte-Sofiya/155688/3/0", "text": "Вътрешният министър Валентин Радев е върнал проверката за случая, при който гранични полицаи пропуснаха близо 50 пътници на летище София без контрол, съобщи БНР. Според него има дисбаланс в наказанията и заради това документът трябва да бъде повторно прегледан.   \"Има уволнения, има много тежки наказания, но има дисбаланс. Някъде един почти го освобождават. Да не казвам кой е сега, защото ги върнах. И да кажа още нещо – проверката първо е дисциплинарна. Дисциплинарна проверка се прави и от ръководството на Главна дирекция \"Гранична полиция\". Те са го направили и предлагат нещо. След това аз го давам на Дирекция \"Човешки ресурси\", които проверяват това нещо. Тяхната проверка – и двете ги събрахме всичките заедно и видяхме, че има разминаване\", поясни министърът на вътрешните работи.   Осем служители на Граничната полиция са с предложения за наказания. Проверката е установила, че действията им не са били умишлени.  ", "date": "2018.05.31", "title": "Министър Радев е върнал проверката за пуснатите без контрол пътници на летище София"}
{"url": "http://epicenter.bg/article/Kola-padna-v-20-metrova-propast--patnitsite-otselyaha-po-chudo/155695/3/0", "text": "Младеж на 26 г. и спътничката му-девойка на 19 г., и двамата от Благоевград са с леки наранявания след като лек автомобил излетя от пътя и падна по таван в 20-метрова пропаст, предаде БГНЕС.   Пътният инцидент стана към 14.30 ч. на пътя Благоевград-парк Бачиново. На излизане от остър десен завой срещу Аква-парка автомобилът се отклонява наляво, качва се върху тротоара и излита от него. Лекият автомобил се блъска в клоните на орехово дърво, след което започва да се преобръща по стръмния скат. След което пада върху таван на нивото на река Бистрица.   Водачът и спътничката му са приети в Спешно-приемно отделение на МБАЛ-Благоевград с леки наранявания, младежът по главата и тялото. След час и половина престой са освободени за домашно лечение. На 26-годишния водач е съставен акт за движение с несъобразена с пътните условия скорост, пробата му за алкохол е отрицателна.  ", "date": "2018.05.31", "title": "Кола падна в 20-метрова пропаст, пътниците оцеляха по чудо"}
{"url": "http://epicenter.bg/article/Tsisterna-s-mlyako-se-preobarna-na-Predela/155697/3/0", "text": "  Цистерна с мляко се преобърна на пътя Симитли-Банско. Сигналът за инцидента е подаден в 14,45 ч., предаде БГНЕС.   Поради техническа неизправност цистерната, спускаща се през прохода Предел в посока Разлог, излязла от пътя и се обърнала с гумите нагоре.   Водачът не е пострадал.   Млякото е изтекло, има спирачен път от 15-ина метра.  ", "date": "2018.05.31", "title": "Цистерна с мляко се преобърна на Предела"}
{"url": "http://epicenter.bg/article/MVR-shefat-sas-speshni-merki-zaradi-falshivite--quot-neplateni-aktove-quot--na-premiera-/155701/3/0", "text": "Премиерът Бойко Борисов има 10 неплатени акта към КАТ. Информацията излезе миналата седмица след справка, представена от министър Валентин Радев пред Министерски съвет. Истината обаче е, че премиерът няма висящи глоби. А защо е така – обясни вътрешният министър Валентин Радев по време на редовния си месечен брифинг,  МВР търси вариант, при който плащането на глоби да се вижда веднага в системата на КАТ, тъй като дори платили актовете си шофьори, оставали в системата като неплатили.  Оказва се, че актовете на Борисов, както и на някои ведомства се дължат на грешки в системите на Пътна полиция, които с години не отчитали платените по банков път актове.  В републиканския бюджет има 200 хил. лв. повече от глоби на Пътна полиция, отколкото са отбелязаните като платени в системата на МВР, каза началникът на Националната полиция Христо Терзийски.  Проблемът идвал от това, че различни системи в различно време са правени от различни фирми и при пренос на данни има загуба на информация.  Валентин Радев обаче призна, че МВР не успява да събере всички наложени на шофьорите санкции и затова се водят разговори с банките за поставяне на 140 ПОС терминала в сградите на Пътна полиция, чрез които глобените ще плащат без банкова такса.  Говорейки за темата за глобите, министър Радев разказа случка от днешната си работа, която много го ядосала.  Днес той получил по Фейсбук оплакване от гражданин, в което пишело: \"КАТ - София, е тотална щета. Има стотици автомобили, опашката стига почти до бул. \"Г. М. Димитров\". През задната улица няма минаване. Чаках 30 минути блокиран там\", прочете Радев от телефона си.  \"Това ми преля чашата\", каза Радев и обясни, че веднага е решил да посети КАТ в столицата, за да види за какво става въпрос.  Видял с очите си, че има дълги опашки. Администрацията обяснила, че има голям ръст в броя на регистрирани коли на ден - от средно по 600-700 в зимния сезон до 1200 автомобила сега. Шефът на софийския КАТ Тенчо Тенев обяснил, че им липсват хора.  Радев обаче беше възмутен от задуха, който имало в сградата. Опашка, хора и голям задух.  \"Вътре ще се издушат хората, опашки без климатици, въздух няма\", обясни той. „Иначе сградата, тоалетната нова”, каза още Радев, но нямало климатици.  Затова вътрешният министър е наредил веднага да се сложат климатици, както и да се оправи организацията, за да няма опашки.  Ако трябва да се преместят хора от другаде, да се увеличат заплатите им”, каза още Радев.  \"Една жена от 3 ч. сутринта чака. Ами, освен че чака и си губи времето, тя в момента не работи, а ни изкарва заплатите на нас - държавните служители\", каза в заключение министърът.  ", "date": "2018.05.31", "title": "МВР шефът със спешни мерки заради фалшивите \"неплатени актове\" на премиера "}
{"url": "http://epicenter.bg/article/Blondinka-c-BMW-sgana-Pezho-na-druga-blondinka-v-tsentara-na-Vratsa-/155707/3/0", "text": "Навръх Международния ден на блондинката две русокоси врачанки нацелиха колите си една в друга на кръстовището на ул. \"Хаджи Димитър\" в центъра на Враца, съобщи BulNews.bg.   Както подобава на ранга на автомобила й - BMW, едната блондинка не уважила знак \"Стоп“ и директно огънала ламарините на врачанско \"Пежо“, което се движело по улицата в посока Кооперативния пазар.   Пежото е с щети по страничната дясна част, спукана предна дясна гума, а \"баварецът\" е леко смачкан отпред. Без истерии и паника, двете блондинки делово се разбраха да приключат случая с двустранен протокол, като в същото време на място пристигна и екип на полицията.    Униформените предложиха съдействие, но врачанките и приятелите им ги увериха, че вече са се разбрали и бързо преместиха колите, тъй като блокираха трафика по улицата.", "date": "2018.05.31", "title": "Блондинки катастрофираха в центъра на Враца "}
{"url": "http://epicenter.bg/article/Kremal--Nyama-dogovorka-za-Turski-potok--Ima-samo-zhelanie-na-Balgariya/155627/2/0", "text": " съобщи Кремъл след приключване на посещението на българския премиер Борисов в руската столица. А това означава, че няма да може да функционира газоразпределителният хъб \"Балкан\" край Варна.   Това заяви пред руските журналисти говорителят на руския президент Дмитрий Песков, цитиран от ТАСС.  Думите на Песков дойдоха само час след завършването на съвместния брифинг на президента Путин и премиера Борисов, на който двамата увериха, че  \"Турски поток\" твърдо стига до нашата граница.  каза Песков.  По същото време след среща с българската общност в посолството ни в Москва   И това било договорено с Путин. Такова нещо обаче не чухме от устата на Путин.    да остава в хъба и неговият оператор да търгува с тях и даже се радваше как руските газовици били натиснати от Путин за това. \"Заедно с горивото от Украйна стават 34-35 млрд. куб.м., които минават през България\", поясни премиерът, подчертавайки, че това гориво ще бъде за Хъба край Варна, който трябва да бъде построен като европейски проект.   Според  говорителя на Кремъл обаче  \".   Изричното условие на Европейската комисия е за хъба да се намери и трети източник на газ, за да продължи да подкрепя проекта. Това означава, че разговорите за \"Турски поток\" ще бъдат водени паралелно и с Брюксел, \"за да се намери формулата за газовия хъб\",  както каза Путин.   По думите на Песков все пак наличието на интерес и от двете страни е предпоставка за започване на работа в тази посока. това наистина пролича и по време на пресконференцията. , коментира Песков, като посочи, че \"Южен поток\" е бил насочен директно към България, докато \"Турски поток\" вече е фактически реализиран и е трудно да се направи такова отклонение. посочи Песков   Той не отговори на въпроса как точно ще може все пак да се реализира подобна инициатива и подчерта, че на преговорите между Путин и българския премиер Борисов не са постигнати никакви конкретни договорки по газовата тема. Винаги сме обсъждали с турските колеги възможността \"Турски поток\" да мине през България, каза Путин, но това прозвуча по-скоро като неангажиращо послание, а не като ясен проект, върху който се работи. В хода на пресконференцията   но не влезе в никаква конкретика и нито веднъж не спомена името на хъба \"Балкан\". Руският президент подчерта, че въпросът за обемите на транзитния газ през България трябва да бъде обвързан с обемите на доставките по други коридори.   \"  Да, можеше да дойде руска тръба навремето през \"Южен поток\", но това са минали събития\", изказа съжалението си Борисов. Думите му, че отново ставаме газоразпределител на Балканите не получиха практическо потвърждение от руския президент.    Путин добави, че малко се притеснява от това сравнение, тъй като по-големият винаги плаща. Президентът подчерта, че загубите на \"Газпром\" от спирането на \"Южен поток\" били в рамките на 800 милиона евро.    и припомни как председателят на комисията Жан-Клод Юнкер е показал схема на газови хъб на среща по време на председателството в София. Путин прие това с хладен поглед. \"Вчера говорих с г-н Ердоган и той потвърди, че е съгласен \"Турски поток\" да има разклонение към България\", заяви Путин, но веднага добави, че обемите и цените ще бъдат определени с по-нататъшни договори.   \"Газпром\" и \"Булгартранзгаз\" ще се разберат за условията, по които ще става транзитът през България към страните от Балканите и Западна Европа. Шефът на \"Булгартранзгаз\", който беше в делегацията, отказа да даде подробности и да потвърди наличието на договорка за руски газ на хъба \"Балкан\".    и страните от Западна и Централна Европа. И това е бил проблемът по време на преговорите между Путин и Борисов.  за която държава желае да купи.  за доставката на руски газ през България за хъба край Варна. Според предварителните проучвания без руски газ хъбът \"Балкан\" не може да функционира. . Още повече, че хъбът \"Балкан\" е включен в списъка на проектите от общ интерес на ЕК. България няма мандат да се съгласи за нещо повече от ползването на хъба като център за дистрибуция, което руснаците не приемат.    Руската информационна агенция ТАСС съобщи, че    Срещата с Медведев влезе в последния момент в програмата на посещението на премиера Борисов.   \"Благодарим за хубавото време. Благодарим на екипа ви, на министрите, на г-н Алекперов (участващ в разговора ) за възможността да се срещнем с вас\", е цитиран да казва Борисов. Уточнението, че Алекперов е участвал в срещата, е на ТАСС.   Близо два часа продължиха преговорите, които Путин определи като \"делови и резултатни\". Документи обаче не бяха подписани. От петимата министри само Боил Банов проведе среща със своя руски колега. Теменужка Петкова също не проведе среща с шефа на \"Газпром\", както се очакваше, и който беше в разширения състав на руската делегация. Томислав Дончев и Влади Горанов бяха само слушатели на разговорите.   Късно снощи българската делегация се завърна в София. Поради изчерпване на ангажиментите, визитата бе съкратена с един ден. ", "date": "2018.05.31", "title": "Кремъл ни попари: Няма договорка за руски газ за хъба \"Балкан\"!  Има само желание на България "}
{"url": "http://epicenter.bg/article/Radev-Kakva-e-tazi-politicheska-sistema--pri-koyato-premierat-vzima-ostavkata-na-shefa-na-parlamenta/155628/2/0", "text": "\"Дайте ми вие определение за политическа система, в която премиерът може да се отбие на кафе в парламента и да си тръгне след 20 минути с оставката на председателя му, който трябва да го контролира. Това, че премиерът изобщо не отива на искане за изслушване, или че може с вдигане на телефона да завърти на 180 градуса всички народни представители на мнозинството да гласуват обратно на решението, което вчера са гласували.\" Tова попита президентът Румен Радев само ден след като в интервю за БТА обвини министър-председателя, че \" тегли каруцата към автокрация\".   Коментара си днес Радев направи при откриването на 13-то издание на Международната изложба \"Хемус 2018\" в Пловдив. На въпрос дали има опасност от война между институциите, Радев отговори: \"Не мисля, че има война. Да, има напрежение, но трябва да гледаме националните интереси, какви са целите пред нас, така, че българските граждани да имат много по-голяма сигурност и високо качество и стандарт на живот. За това трябва да работим всички\".   \"Ситуацията за българската делегация в Москва в момента е много благоприятна по няколко причини и едната е съживяването на отношенията с Русия на най-високо ниво, както и споразумението между Европейския съюз и Газпром\", каза още Румен Радев, цитиран от БТА.   Той подчерта, че по време на своята визита в Москва е поставил много ясни въпроси за възможностите на Русия за оптимизация на цени и на условия за доставки на руски енергийни ресурси, както и за по-добри условия за българския бизнес за присъствие там. Много се надявам правителството ни да оползотвори всички тези възможности, добави държавният глава.   Румен Радев определи рестарта на проекта \"Белене\" като приоритет, но добави, че трябва да се даде шанс на българското правителството да анализира всички варианти, които предлага - да се вдигне мораториумът и да се предложи решение. По думите му обаче това решение трябва да изключва финансов риск за държавата и да има действащи механизми за контрол на ядрения риск.    Модернизацията на БА няма алтернатива и мога да кажа, че невежеството в сферата на сигурността е не само опасно, но накрая излиза и скъпо, коментира той предложението на Веселин Марешки да се спрат всички проекти за модернизацията на армията. ", "date": "2018.05.31", "title": "Радев: Каква е тази политическа система, при която премиерът взима оставката на шефа на парламента"}
{"url": "http://epicenter.bg/article/DPS--Borisov-da-prazkazhe-v-parlamenta-kakvo-si-kaza-s-Putin/155664/2/0", "text": "ДПС поиска премиерът Бойко Борисов да дойде в Народното събрание, за да ги запознае с резултата от разговорите и срещите си в Москва. Това обяви в парламента председателят на движението Мустафа Карадайъ по повод приключилото посещение на Борисов в руската столица и срещата му с президента Владимир Путин. \"Имаме откъслечна информация от медиите. Предположения няма да правим\", не пожела да навлиза в конкретика в коментара си Карадайъ.   Той обаче напомни на премиера: \"България е парламентарна република, добре е премиерът да запознае депутатите с резултатите, за да коментираме фактите\".", "date": "2018.05.31", "title": "ДПС: Борисов да разкаже в парламента какво си каза с Путин"}
{"url": "http://epicenter.bg/article/Nedzhmi-Ali--Predprisaedinitelnite-fondove-sa-investitsiya-v-badeshteto-na-Turtsiya-i-ES/155667/2/0", "text": "„Средствата по фондовете за предприсъединителна подкрепа са инвестиции в бъдещето както за присъединяващите се страни, така и за ЕС. Макар че тези средства подпомагат нашите партньори, каквато е Турция, при осъществяването на политически и икономически реформи, те също така помагат на ЕС да постигне своите собствени цели по отношение на устойчивото икономическо възстановяване, енергийните доставки, транспорта, околната среда и изменението на климата”.   В това бе категоричен евродепутатът от АЛДЕ Неджми Али. Той се изказа по време на дискусията за„Използване на Инструмента за предприсъединителна подкрепа (ИПП) в Турция“, провела се в Пленарна зала на 30 май в Страсбург.   Според българския евродепутат, съвременният секторен подход на ИПП II насърчава структурните реформи, които дават възможност даден сектор да се трансформира и приведе в съответствие със стандартите на ЕС. По думите на Неджми Али, оценката на Европейската сметна палата (ЕСП) за предприсъединителната подкрепа за Турция показва, че тя е добре разработена, но се срещат трудности в прилагането на цялостните реформи в секторите. Оценката на действията в трите приоритетни сектора: върховенство на закона, държавното управление и човешките ресурси, разкрива една смесена картина.   „Въпреки проблемите, безспорен факт е, че без тези фондове нашите партньори в Турция биха били затруднени при изпълнение на задълженията си за членство в ЕС, като подкрепа на политическите реформи, икономическото, социалното и териториалното развитие”, посочи той.   Според Неджми Али е необходимо да бъде оценено какви биха били последиците за всички предприсъединителни фондове, ако преговорите за присъединяване бъдат замразени. „В тази връзка, следва да се отбележи, че по ИПП II не съществуват изрични разпоредби за спиране на фондовете”, завърши той.", "date": "2018.05.31", "title": "Неджми Али: Предприсъединителните фондове са инвестиция в бъдещето на Турция и ЕС"}
{"url": "http://epicenter.bg/article/Borisov--Usiliyata-ni-za-priobshtavaneto-na-Zapadnite-Balkani-tryabva-da-prodalzhat/155668/2/0", "text": "Трябва да продължим усилията за приобщаването на страните от Западните Балкани, сега има политическа воля за това. Това каза министър-председателят Бойко Борисов на среща с постоянните представители на правителствата на държавите-членки на ЕС, съобщиха от Правителствената информационна служба.   Той определи срещата на върха ЕС-Западни Балкани в София като много успешна, защото всички държави членки са се убедили в необходимостта от евроатлантически път на страните от региона.   Темата за миграцията беше посочена от българския премиер като въпрос, по който Европа трябва да реагира гъвкаво. „На най-тежкото място сме в Европа – имаме огромна сухопътна и морска граница с Турция. Имаме преградно съоръжение, харчим не малко пари, но гарантираме външната граница на ЕС“, каза Бойко Борисов. Той подчерта, че е необходимо решение с ясни правила за мигрантите и че всеки, който влиза в Европа, трябва да го прави по законния начин, през гранично-пропускателен пункт.   Министър-председателят Бойко Борисов информира дипломатите на страните от ЕС за разговорите, водени при последните му визити в чужбина.", "date": "2018.05.31", "title": "Борисов: Усилията ни за приобщаването на Западните Балкани трябва да продължат"}
{"url": "http://epicenter.bg/article/Obshtinskiyat-savet-na-Stara-Zagora-smeni-tursko-arabskite-imena-na-838-mestnosti/155669/2/0", "text": "Патриотите в Стара Загора постигнаха голям успех. Дългогодишната им битка за преименуването на местности в Старозагорско, които носят турско-арабски имена, приключи, съобщиха от пресцентъра на ВМРО.   На днешното си заседание Общинският съвет в Стара Загора прие за бъдат преименувани 838 местности, които сега носят турско-арабски имена. Решението бе прието с 39 гласа „за“, 2 – „против“, 4 – „въздържал се“. Срещу решението гласуваха единствено представителите на ДПС в съвета.   Припомняме, че през 2014 г. по предложение на общинските съветници от ВМРО и АТАКА Общинският съвет в Стара Загора взе решение за преименуването на всички местности в 51 населени места на територията на общината. През 2017 г. временна комисия, включваща представители на ГЕРБ, НФСБ, АТАКА, ВМРО и Реформаторски блок, започна своята работа.   С днешното решение на Общинския съвет в Стара Загора бе завършен един процес, започнал още през далечната 1878 г. от нашите предци. Основна заслуга за това нещо имат общинските съветници Антон Андонов от ВМРО и Михаил Михайлов от АТАКА.   В хода на работата си членовете на комисията са се натъкнали на множество неразбираеми за съвременниците наименования, част от тях се оказали смесица от турско-арабски и стари български думи. Сред тях например е словосъчетанието „съборената кюприя“, което в буквален превод означава „събореният мост“.   Запазени са топонимите с корен от езика на далечните предци траките, сред тях е и аязмо (лечебен извор). При изготвянето на списъците, които вече са предоставени на селските кметове, е използвана експертизата на дългогодишни университетски специалисти – османисти. Част от старите имена са преведени буквално, други са по аналогия, трети са изцяло нови. От комисията настояват, че собствениците на имоти в местностите с променени имена няма да заплащат такси при вадене на документи. От там припомнят, че по сходен начин е било процедирано през 30-те години на миналия ХХ в, когато са сменени старите турско-арабски имена на стотици селища с български.   Справка показва, че само от август до декември 1934 г. с девет заповеди на тогавашния министър на вътрешните работи и народното здраве Петър Мидилев са променени имената на 1875 населени места, сред които и на 14 града. От тогава датират наименованията на Смолян, Асеновград, Несебър, Златоград, Девин и др. Подготовката за този процес обаче датира още от 1925 г. при управлението на Народния сговор с премиер проф. Александър Цанков. През 1906 г. пък само в сегашната Старозагорска област са променени имената на 347 села.", "date": "2018.05.31", "title": "Общинският съвет на Стара Загора смени турско-арабските имена на 838 местности"}
{"url": "http://epicenter.bg/article/Tsvetanov--Otgovorno-uveryavam-prezidenta--che-premierat-ne-se-namesva-v-zakonodatelnata-vlast-/155672/2/0", "text": "Вчера чух коментар от президента Румен Радев, който пряко обвини премиера Борисов в намеса в законодателната власт. Съвсем отговорно мога да го уверя, че по никакъв начин премиерът не се е намесвал в законодателната власт. Това каза пред журналисти в парламента председателят на ПГ на ГЕРБ Цветан Цветанов, предаде репортер на Агенция „Фокус“.  „Като председател на ПГ на ГЕРБ имам пълната свобода за взимане на становища и отстояване на позиция в пленарна зала“, заяви той. „Напомняйки събития и случки от преди няколко месеца от страна на президента вчера, не му прави част. През този ден трябваше да има коментар за посещението на премиера и правителството в Русия“, коментира Цветан Цветанов. „Премиерът е и председател на ГЕРБ, позицията винаги трябва да бъде съгласувана и на най-високо политическо ниво в партията“, уточни той.  По повод заявеното от ДПС, че премиерът Бойко Борисов трябва да дойде в парламента, за да докладва за резултатите от посещението си в Русия, Цветанов посочи: „Удачно и разумно е да има диалог между изпълнителната и законодателната власт. В предстоящите дни министърът на енергетиката е напълно достатъчен, за да обясни какви са резултатите от проведените разговори“.  До ситуацията с АЕЦ „Белене“ стигнахме точно благодарение на Корнелия Нинова и партията ѝ, която днес казва, че посещението на Бойко Борисов в Русия не е било успешно, коментира още Цветанов. „В момента има два платени реактора от българската държава. Трябва да се вземе ясното политическо решение в парламента дали проектът може да продължи, само и единствено на пазарен принцип, защитавайки националния интерес“, заяви той.  „По данни на експертите проектът е на стойност около 20 млрд. лева. Държавата е платила около 3 млрд. лева. Трябва да е ясно дали проектът ще се реализира, или просто ще забравим за него“, посочи Цветан Цветанов. „Трябва да дадем възможност правителството да води разговори с потенциални купувачи на АЕЦ „Белене“, обясни той. „Когато говорим за Русия, обаче, не бива да забравяме позицията на ЕК и на всички евроатлантически партньори - нарушаването на международното право, свързано с анексирането на Крим и случаят „Скрипал“, каза още Цветан Цветанов.  Премиерът Бойко Борисов се извини за това, че „Южен поток“ е направен от социалистите, когато управляваха, по един доста непрозрачен начин, заобикаляйки европейските разпоредби, подчерта Цветанов. „Южен поток“ беше грешно конструиран и заложен. Там лъхаше само корупционен механизъм и схеми“, заяви той. „Времето ще покаже дали посещението на премиера Бойко Борисов в Русия е било успешно или не“, коментира Цветан Цветанов. „Трябва да отчетем, че премиерът Борисов се старае да защити националния интерес и не би искал да излезе от рамката на единната позиция на ЕС“, изтъкна още председателят на ПГ на ГЕРБ.  ", "date": "2018.05.31", "title": "Цветанов: Отговорно уверявам президента, че премиерът не се намесва в законодателната власт "}
{"url": "http://epicenter.bg/article/Spirki-vav-Varna-stavat-chitalni/155673/2/0", "text": "Спирки във Варна се превръщат в своеобразни читални. На местата за чакане на градския транспорт ще бъдат изложени кратки разкази на 16 млади автори, съобщи  bTV .   „Да провокира у хората интерес, желание да видят какво се случва около тях, да не асоциират спирките само с чакане и нещо неприятно, а с приятни моменти, пет минути откъсване от реалността”, посочва Теодора Стоянова от сдружение \"Кашалот\".   Така авторите на идеята дават трибуна на млади, предимно непубликувани автори.   Произведенията са написани специално за проекта \"Спирка за разкази\".   Единствените изисквания към авторите са били да поместят творчеството си в 250 думи и да се съобразят с темата \"още 5 минути\".   Инициаторите се надяват на успех с тази промяна в градската среда. ", "date": "2018.05.31", "title": "Спирки във Варна стават читални"}
{"url": "http://epicenter.bg/article/Hristov--Bezotgovorno-e-da-se-blafira-ot-tribunata-v-Kremal--che-sme-se-dogovorili-za--quot-Turski-potok-quot-/155678/2/0", "text": "\"На самата пресконференция премиерът блъфира, че са се \"договорили\", докато руският президент информира, че е провел телефонен разговор с турския си колега (!) предния ден (!) и той не възразява едно отклонение на тръбата да премине през България. Сиреч Русия търси път за своята суровина към Европа, което ние представяме като постигната от нас договореност.Песков, за добро или за зло, разсея тази заблуда. Не бих корил българската делегация за яловата визита. Тя е закономерна.\"   Това пише в свой статус във Фейсбук Иво Христов, началник на политическия кабинет на президента Румен Радев.   Според стар виц Наполеон рекъл на Живков, че ако имал неговите медии, французите можело до днес да не научат за разгрома при Ватерло. Вчера медиите внушиха, че едва ли не Турски поток \"завива към България\". Наложи се лично говорителят на Кремъл да внесе отрезвяващи уточнения.   На самата пресконференция премиерът блъфира, че са се \"договорили\", докато руският президент информира, че е провел телефонен разговор с турския си колега (!) предния ден (!) и той не възразява едно отклонение на тръбата да премине през България. Сиреч Русия търси път за своята суровина към Европа, което ние представяме като постигната от нас договореност.   Песков, за добро или за зло, разсея тази заблуда. Не бих корил българската делегация за яловата визита. Тя е закономерна.   Безотговорно е обаче да се блъфира от трибуната в Кремъл, че сме се договорили.   И не завиждам на цялото коментаторско-журналистическо войнство, ангажирано с утвърждаването на \"историческия характер\" на визитата, приключила скоропостижно в късни доби. Самото посещение, макар и закъсняло с години, трябва да бъде приветствано, защото е стъпка към нормализацията и в средносрочен план можем да се надяваме усилията ни да принесат и определени ползи. Стратегическият момент бе пропилян преди години. Но няма място за нихилизъм, а още по-малко за триумфализъм.  ", "date": "2018.05.31", "title": "Христов: Безотговорно е да се блъфира от трибуната в Кремъл, че сме се договорили за \"Турски поток\""}
{"url": "http://epicenter.bg/article/Traykov--Neumestni-sa-molbite-na-Borisov-kam-Putin/155709/2/0", "text": "Благодарностите, извиненията и молбите на премиера Борисов на срещата с Путин ми се струват страшно неуместни. Това каза пред БНР бившият икономически министър Трайчо Трайков в коментар на резултатите от посещението на Бойко Борисов в Москва и срещата му с президента Владимир Путин.   „За „Белене“ благодарни и щастливи трябва да са от руския строител, който ще получи приходи от още милиарди. За \"Южен поток\", ако някой трябва да се извинява, това е руският президент, който със собствената си уста изрече думите „Прекратяваме Южен поток“. Причината беше, разбира се, това, че България в крайна сметка прояви здрав разум и не посмя да продължи да нарушава европейските правила на свободния пазар, за което беше започнала наказателна процедура срещу нея““, каза той.   Трайков е убеден, че поведението, което от българска страна виждахме и виждаме по тези проекти не е на един равнопоставен партньор, който търси интереса си и приема условията, само ако те отговарят на него.   Според него пренебрежителните коментари в руските медии са получени „донякъде очаквано“. „Нали всъщност целта на продавача е да продаде на купувача. Нямаше вероятност България да остане без доставки на руски газ. Що се отнася до транзита, там всичко е въпрос на икономика и пазарни отношения. Руските партньори се опитваха по такъв начин да поставят нещата, че България да има много съмнителна икономическа полза, а по-скоро - да има загуба. Газпром преговаряше поотделно с всяка страна по трасето на Южен поток, криеше се какво се договаря с останалите, поотделно се извиваха ръцете. На всичкото отгоре се искаше страните, през които минават газопровода, да поемат негативите от неспазването на европейските правила“.   Трайков е категоричен, че му „се повръща“ от изказванията, че сме малка страна, която моли голямата за прошка: “Ние сме страната, която е дала на Русия и религия, и азбука, ако щете – и държавност. Хайде малко повече самочувствие! Дори в икономически план не сме малки. Ние сме част -  не „партньор на“, а „част от“ -  най-мощния икономически блок в Света – ЕС. Ако използваме лостовете, които ни дава това членство, резултатите може да се забележително добри за тези, които искат да ги постигнат“.   Вчера украинската газова компания е спечелила арбитраж срещу Газпром и в резултат от компанията са решили да раздадат по един милион премия на всеки, допринесъл за това, сподели Трайков „В България вероятно тези хора щяха да бъдат обявени за русофоби и уволнени от компанията. Европейската комисия, дирекцията за конкурентоспособност, констатира, че в продължение на години България е надплатила милиарди долари или евро на „Газпром“. Зависи от нас да си ги поискаме\", завърши Трайков.", "date": "2018.05.31", "title": "Трайков: Неуместни са молбите на Борисов към Путин"}
