{"url": "http://epicenter.bg/article/Sled-Parizh-i-Rim-poslanik-Marin-Raykov-iskal-da--preleti--v-London/161084/2/0", "text": "Кои са българските дипломати зад граница, за които Българското дипломатическо дружество алармира днес президента? Припомняме, че УС на БДД би днес тревога в отворено писмо, в което даде публичност за някои „слухове“ по повод посланическите ротации. Около 50% от нашите представители в чужбина вече са с изтекъл мандат.   Други сменят посланическите акредитации с такива на генерални консули – разбира се, пропускайки да се завърнат преди това в София. В сериозен проблем на българската дипломация се превръща и удължаването на мандатите, които по закон са 4 г.   От август 2010 до 12 март 2013 г. той е акредитиран посланик на страната ни във Франция и Монако. На 13 март 2013 г. е назначен за служебен премиер в правителството на президента Росен Плевнелиев. След изтичането на тримесечния мандат Райков смени Париж и служебното премиерство с посланически мандат в Рим, като сам предложи на президента издаването на указ за назначението си.    Друг куриозен случай е посланичката ни в Швейцария Меглена Плугчиева, която е там от 2012 година. Преди време Плугчиева си взела официално довиждане с домакините. След това обаче тихомълком отново поела службата - това станало непоследствено след участието на премиера на срещата на върха в Давос.   който пък бе служебен външен министър в кабинета на Румен Радев. Той е посланик в немската столица от 2012 г.  В отвореното писмо на БДД се споменава и за две дами, които след изтичане на посланическия си мандат, са сменили страните на акредитация с други държави като генерални консули.  За разлика от посланическите назначение при изпращането на консули и генерални консули това става само с подписае на външния министър и с одобрението на правителството, без да се изисква указ на държавния глава.  Като фолклор в дипломатическите среди се разпространява предложението в Закона за дипломатическата служба да се запишат конкретни имена, които да са „вечните, несменяеми и доживотни посланици на Република България“. В друга алинея пък да се запишат столиците, където тези доживотни посланици да бъдат изпращани - Вашингтон, Берлин, Париж, Рим, Лондон, Виена, Лисабон, Атина, Тел Авив, Женева, Ню Йорк.   В статус-шега, разпространяван в социалните мрежи по повод посланическите ротации, се казва още: „Лятото е прохладно, но пък градусите в Министерството на външните работи и мисиите в чужбина надхвърлят 40 по Целзий. Страстите на „Жендов”2 са нажежени. Защото трябва да се намерят, изпратят или легитимират над 25 нови/стари посланици в чужбина.“ ", "date": "2018.08.10", "title": "След Париж и Рим посланик Марин Райков искал да „кацне“ директно в Лондон"}
{"url": "http://epicenter.bg/article/Zoran-Zaev-za-komentarite-si-za-Ilinden--Skapi-priyateli-i-bratya-ot-Balgariya--izvinyavayte--/161041/2/0", "text": " Това съобщава Агенция \"Фокус\".  Това се случи само един ден след предупреждението от премиера Бойко Борисов, че, „когато дойде време България да изкаже своето становище за присъединяване на Македония към ЕС, ще си спомни тези думи и ще вземе своето решение“.  „Виждам, че в приятелска България се отвори обществен дебат и дори се повдигна въпросът дали нашите две страни и двата народа градим ИСКРЕНО приятелство и сътрудничество.    Ние вече повече от една година честваме общи части от историята на двата народа, няколко пъти отбелязахме заедно исторически събития. Аз съм първият министър-председател на Македония, който се поклони пред паметника на Гоце Делчев в България (Благоевград) по време на съвместното честване на празника.  Преди това моят приятел, господин Борисов, стана първият български премиер, който се поклони пред гроба на Гоце Делчев в Македония (Скопие) при съвместното отбелязване на празника. Заедно двамата премиери се поклонихме и пред паметника на цар Самуил в София. Заедно в Рим, във Ватикана, тази година чествахме Светите братя Кирил и Методий, общите славянски просветители. Премиерът Борисов дойде в Скопие, за да се поклани на паметника на еврейския холокост.   Това беше загуба за двете страни. Открихме отново нашия приятел и брат. Нека не позволяваме да се връщаме назад. Това е наш дълг пред децата ни. Понякога ние, политиците, може би не сме достатъчно внимателни, понякога правим и грешки, но ви уверявам, че това е само невнимание, защото искрено искаме сътрудничество и приятелство и именно поради това подписахме Договора за добросъседство и приятелство.  Нима можем да забравим как премиерът Борисов и министърът Захариева се бориха за Македония в Съвета на министрите на ЕС и Съвета на Европа, за да получи Македония дата за започване на преговори с ЕС? Те се бориха, все едно го правеха за своята страна. Никога няма да забравим това приятелство, което е доказано на дело. Ние сме благодарни и много уважаваме това. Затова ще отбелязваме и празнуваме миналото ни заедно и на основите на това минало ще продължим да изграждаме нашето общо бъдеще. Заедно ще бъдем като едно семейство в единство със съюзниците от Европейския съюз и НАТО“, написа македонският премиер.  ", "date": "2018.08.10", "title": "Зоран Заев за коментарите си за Илинден: Скъпи приятели и братя от България, извинявайте! "}
{"url": "http://epicenter.bg/article/-Spasi-Sofiya--Nedopustimo-e-veloaleite-da-se-pravyat-za-smetka-na-trotoarite/161042/2/0", "text": "  Талантът на работещите в Столичната община да проектират инфраструктурата така, че да има възможно най-голям брой конфликти и всички участници в движението да са недоволни е впечатляващ.   Новата велоалея, която до края на месеца ще бъде построена върху тесния тротоар точно пред множеството болници по бул. Пенчо Славейков, е чудесен пример как НЕ се прави. Това написаха във Фейсбук от гражданската организация \"Спаси София\".   Създаването на конфликтни и опасни ситуации между пешеходците и велосипедистите и стесняване на тротоарите несъмнено ще доведе до сблъсъци и недоволство. Същевременно булевардът разполага с между 5 до 6 ленти на разположение на колите, а споделеният между пешеходците и велосипедистите тротоар е с широчина по-малка от 3 метра!?   Призоваваме Йорданка Фандъкова и Евгени Крусев – ако нямате политическата воля да освободите място за велоалеите по пътното платно, просто не ги правете! Ясно е, че целта е единствено достигане на обещаните в предизборната програма на кмета 200 км велоалеи, но е недопустимо те да се правят за сметка на тротоарите и да предизвикват повече проблеми отколкото решават!   Поговорката \"Животът е колело\" важи с пълна сила за София: първите велоалеи, появили се в града преди десетина години не бяха повече от боя по тротоара, лавираща между билборди, будки, спирки и колчета. След толкова време поука не е взета, щом още ставаме свидетели на „таланта“ на управляващите транспортната политика на София, проектиращи инфраструктурата на града ни така, че всички участници в движението да са недоволни.   Оставаме и с усещането, че умишлено се правят подобни недоразумения само и само, за да се настрои обществото към определена група или идея, която в очите на уравляващите е „прекалено прогресивна за град като София“. Явно искаме твърде много, когато настояваме администрацията да се учи от грешките си. Правилното проектиране, което взима предвид интереса на всички страни и хармонизира техните нужди е липсващо умение из коридорите на Московска №33. И докато това не се промени ще продължаваме да ставаме свидетели на проекти с критични грешки и недомислици, ще продължаваме да се бутаме на свръхтесни тротоари с велосипеди и ще се чудим дали въобще някога градската среда на София ще стане годна за хората.    ", "date": "2018.08.10", "title": "”Спаси София”: Недопустимо е велоалеите да се правят за сметка на тротоарите"}
{"url": "http://epicenter.bg/article/Karlovo-ostava-bez-rodilno-otdelenie-zaradi-lipsa-na-lekari/161045/2/0", "text": "Има опасност АГ отделението в Карлово да бъде закрито. Въпреки че в родния град на Апостола се раждат около 350 деца годишно, Здравната каса спира финансирането. Медиците в отделението споделиха пред бТВ, че оборудването е толкова старо, че е достойно за музейни експонати, като дадоха пример с гинекологичния стол – той е на 40 години.   Последното бебе родено в Карлово се казва Мартин, а вероятно ще остане и последното в историята. Най-близкото родилно е в Пловдив – на 60 км. Майката на Мартин споделя, че раждането е започнало през нощта и ако е трябвало да отиде до Града под тепетата, може би е щяло да има усложнение.   Д-р Цветан Петров е единственият анестезиолог в родилното отделение на Карлово. За да има АГ-отделение обаче трябват поне двама, а заради липсата Здаравната каса спира парите.   Д-р Петров е сам. Друг желаещ да работи като анестезиолог при тези условия няма. Стартовата заплата за позоцията, от която зависи ще има ли родилно в радиус от 60 км, е 1000-1500 лева. В чужбина условията са в пъти по-добри. Единственият анестезиолог е на мнение, че не само заплащането, но и грижата за сградата, средата и оборудването отблъскват младите.   Стопанин на болницата е общината. Според градската управа парите на болницата са спрени незаконно, а гастролиращите лекари на по половин щат от Казанлък запълват необходимата бройка анестезиолози.   Според кмета и зам.-кмета зад решението стоят икономически интереси на частни клиники в Пловдив. Община Карлово обжалва заповедта на Здравната каса и чака решението на Административния съд. Това решение, ще определи дали в Карлово ще се раждат деца или не.  ", "date": "2018.08.10", "title": "Карлово остава без родилно отделение заради липса на лекари"}
{"url": "http://epicenter.bg/article/Mladi-lekari-ot-VMA-preminaha-kurs-po-voenna-podgotovka-/161050/2/0", "text": "12 медицински специалисти от Военно-медицинска академия успешно завършиха „Базова военна подготовка” във ВВМУ „Н. Й. Вапцаров” по курс „Новоназначени офицери – медицински специалисти”. Това съобщиха от пресцентъра на ВМА.  Удостоверенията им бяха връчени от началника на ВМА бригаден генерал проф. д-р Венцислав Мутафчийски, д.м.н., FACS по време на специална церемония в гр. Варна. С командирски жетон – символ на Военноморското училище, младите лекари бяха отличени от флотилен адмирал проф. д.в.н. Боян Медникаров, началник на ВВМУ “Н. Й. Вапцаров“.  Бригаден генерал Мутафчийски връчи специален приз за отличен успех на курсант Антоанета Коларска от първия випуск по специалност „Военен лекар”.  Обучението стартира през 2017 г. след тристранно споразумение между ВМА, МУ „Проф. д-р Параскев Стоянов“-Варна и ВВМУ „Н. Й. Вапцаров“.  В началото на месец август 2018 г. бяха приети и нови 20 курсанта - 10 момичета и 10 момчета.  ", "date": "2018.08.10", "title": "Млади лекари от ВМА преминаха курс по военна подготовка "}
{"url": "http://epicenter.bg/article/Premierat-naredi--Do-Nova-godina-da-ima-elektronen-registar-za-horata-s-uvrezhdaniya--/161053/2/0", "text": "Правителството одобри План за изпълнение на интегрирано решение за административно и социално обслужване на хората с увреждания и свързаните с тях административни услуги  „До Нова година трябва да има информационен регистър електронен“ (на хората с увреждания, бел. ред.). Това заръчва премиерът Бойко Борисов в края на правителственото заседание в сряда по време на обсъждането на доклад за одобряване на План за изпълнение на интегрирано решение за административно и социално обслужване на хората с увреждания и свързаните с тях административни услуги чрез създаване и управление на профил на хората с увреждане. Това показва стенограмата от заседанието на кабинета, публикувана днес.  „Предвижда се планът да се изпълни в рамките на два етапа, в доклада и в проекта на решение те са посочени, като окончателно на 31 декември трябва да бъде изградена тази система. За нейното изграждане няма да се искат допълнителни средства, те ще бъдат осигурени в рамките на бюджетите на първостепенните разпоредители с бюджет, които участват в изпълнението на този план“, обяснява здравният министър Кирил Ананиев.  \"Ако имахме такъв регистър, щеше да е много лесно да бюджетираме... Само че по-същественият въпрос е друг и това е типично проявление на една ситуация, с която често се сблъсквам. Главен секретар, кабинети, директори, експерти, всички ни обясняват как всичко е наред, как проблем няма. Само че се оказа, че проблем има. Трябва да се видим с този, който ползва услугата, той да ни каже какво не достига в цялата система, че политическото ръководство да вземе мерки. И това, което ме притеснява е, че тази констатация е валидна не само за тази система. Така че, уважаеми колеги, колкото по-често си намирате повод да се виждате с тези, които ползват услугите на вашите администрации, толкова по-добре. Сигурен съм, че проблемите могат да бъдат решени... Иначе поздравления за колегите! Тук това, което е необходимо, е зловеща мобилизация да се направи само за четири месеца\", казва вицепремиерът Томислав Дончев.   Добър ден! Дневен ред за заседание на Министерския съвет.   Ананиев.   Благодаря, господин премиер. Уважаеми колеги, с министър Петков и с огромната помощ на вицепремиера Дончев предлагаме на вашето внимание да бъде приет проект на протоколно решение за одобряване на План за интегрирано управление на административните и социалните услуги, които се предоставят на хората с увреждане на базата на информацията от останалите административни органи, които събират и обработват информация, свързана с хората с увреждания. С други думи – с плана предвиждаме на 1 януари 2019 година да имаме нов регистър за хората с увреждания, който да отчита индивидуалните потребности на всеки един от хората с увреждания.  Какви специфични цели си поставяме? На първо място създаване на профила на хората с увреждания на базата на информацията и данните от различни административни единици. На второ място предвиждаме надграждане на информационната система на Агенцията за хората с увреждания. На трето място си поставяме за цел надграждане на единната информационна система за медицинската експертиза, която е към НЕЛК. Не на последно място проследяване и контрол чрез извършване на статистически анализи за формиране на хоризонталната държавна политика за хората с увреждания.  Какви са очакваните резултати от изпълнението на този план? На първо място изграждане на регистър за решенията на ТЕЛК и на НЕЛК, което оформя интеграционната система. На второ място регистър на хората с увреждания, което пък ще ни даде възможност да изградим профила на хората с увреждания. На трето място, което е много важно – създаване на оптимизирани работни процеси между двете системи на хората с увреждания, на агенцията и на ТЕЛК и НЕЛК, на единната информационна система на медицинската експертиза с всички останали администрации, които обработват определена информация за хората с увреждания. Това са системата на Министерството на здравеопазването, на Националната здравноосигурителна каса, на Агенцията за социално подпомагане, на Агенцията за заетостта, на общините, на Министерството на вътрешните работи, на Главна дирекция „ГРАО“ и още няколко институции, на Министерство на образованието и науката, което също има отношение по този въпрос.  Следващата стъпка, която искаме да постигнем, е автоматизация на процеса на предоставяне на медицинските и другите документи, на базата на които се определя степента на увреждане и на неработоспособност на хората с увреждания. На следващо място – оторизиран достъп до данни на регистъра, както от страна на институциите, така и от страна на гражданите, на хората с увреждания. На последно място – изградена система за събиране, интеграция и анализ на информацията, която събира тази информационна система. Планът се предвижда да се изпълни в рамките на два етапа, в доклада и в проекта на решение те са посочени, като окончателно на 31 декември трябва да бъде изградена тази система. За нейното изграждане няма да се искат допълнителни средства, те ще бъдат осигурени в рамките на бюджетите на първостепенните разпоредители с бюджет, които участват в изпълнението на този план.  Завърших.   Дончев.   Първо, Министерство на здравеопазването, Министерство на труда и социалната политика и Държавна агенция „Електронно управление“ за една седмица свършиха много работа – от идентифицирането на проблема до конкретно решение на Министерския съвет, който го решава. Същественият въпрос е защо сега на вниманието на политическото ръководство на държавата се появява въпроса защо няма такъв регистър. Той, регистърът, е не само информационна система. Ако имахме такъв регистър, щеше да е много лесно да бюджетираме (колегата Ананиев ще ме разбере по-добре от всеки друг) всяка една нова мярка. Регистър, който да има информация, не само личните данни на лицето, характера на увреждането, индивидуална оценка за проблема, получени помощи средства, получени социални плащания, пълен профил на лицето, което да подпомага и индивидуалното диагностициране, обща картина. Само че по-същественият въпрос е друг и това е типично проявление на една ситуация, с която често се сблъсквам. Главен секретар, кабинети, директори, експерти, всички ни обясняват как всичко е наред, как проблем няма.  Само че се оказа, че проблем има. Трябва да се видим с този, който ползва услугата, той да ни каже какво не достига в цялата система, че политическото ръководство да вземе мерки. И това, което ме притеснява е, че тази констатация е валидна не само за тази система. Така че, уважаеми колеги, колкото по-често си намирате повод да се виждате с тези, които ползват услугите на вашите администрации, толкова по-добре. Сигурен съм, че проблемите могат да бъдат решени.  Има едно друго нещо типично в този проблем. Понеже казусът е междуведомствен – Националната здравноосигурителна каса, Агенция за хора с увреждания, Агенция за социално подпомагане, две, три други ведомства, практиката показва, че един проблем, ако се намира в гранична територия между няколко министерства, той много трудно се решава. Още един проблем типичен, надхвърляйки конкретния казус. Иначе поздравления за колегите! Тук това, което е необходимо, е зловеща мобилизация да се направи само за четири месеца.   Ако позволите, господин премиер, само да допълня, то не е свързано с този план, но ние поехме ангажимент и създадохме работна група, която до края на месец септември трябва да разработи механизъм за разплащане, оценка на качеството и контрол върху пуснатите медицински изделия на хората с увреждания точно на базата на индивидуалната оценка за потребностите, които имат хората с увреждания.   До Нова година трябва да има информационен регистър електронен.   Това е целта.  ", "date": "2018.08.10", "title": "Премиерът нареди: До Нова година да има електронен регистър за хората с увреждания! "}
{"url": "http://epicenter.bg/article/Borisov-pohvali-Ninova--che-e-otstranila-Bencho-Benchev-/161056/2/0", "text": "Корнелия Нинова взе правилното решение, като отстрани Бенчо Бенчев и пое отговорност. Това мнение изрази във Варна премиерът Бойко Борисов. Той припомни, че компрометирани полицейски шефове, които се свързват с тартори на групировки, са били отстранени от системата, предава Дарик радио.  \"Аз много обичам нощно време да гледам сериали, особено американски. Десетки полицейски банди действат в Щатите. И аз се удивих, но както виждате, всяка седмица в Щатите има стрелба и убийство. Там се събират най-често особено тези, които работят в криминалния сектор, агентура, за да научат какво става на улицата, с някого трябва да станат по-близки, да го вербуват и някъде там става разминаването. За съжаление, ние не сме по-различни като държава от тези, които са в Европа, Америка, навсякъде. Правилното решение е това, което г-жа Нинова излезе и обяви - поемам вина, омитам и го махам. Това е положително и оздравително, защото останалите започват да си мислят, че в края на краищата рискът да ги хванат е голям и като ги хванат ще последва нещо,\" каза още Борисов.  Премиерът категорично отрече информацията, че предстои смяна на вътрешния министър.   Рибарското пристанище на „Карантината“ във Варна трябва да се развие като тези, които направихме в Поморие, Созопол и Приморско. Това заяви при посещението си във Варна премиерът Бойко Борисов относно проекта в квартал „Аспарухово“, предаде репортер на Радио „Фокус“ – Варна. След сигнала, подаден от неправителствената организация на Камарата на геодезистите, той заяви, че днес е ходил да види рибарското пристанище на място.  „Всъщност, от военното поделение до първия камък, където сега е едно обрасло, можете да отидете да го снимате. Никакъв плаж няма, само камъняци“, каза пред медиите министър-председателят. Той допълни, че пристанището трябва да се развие както вече е направено в други морски градове, като даде за пример рибарските пристанища в Поморие, Приморско и Созопол. Борисов каза още, че трябва да има място, където рибарите да си сложат хладилници, а ресторанти и домакини да могат си купуват прясна риба, извадена току що от морето при всички санитарни карантинни норми.  „Ако варненци не го искат, оставяме го бурена както си е и, не го закачаме“, коментира премиерът и добави, че пристанището ще бъде дадено за стопанисване на Общината.  Работим доста за изместването на тежкия трафик от и към пристанищната зона, каза Борисов във връзка със задръстванията под Аспаруховия мост и десетките зърновози, които чакат по време на житните кампании. Премиерът допълни, че е изпратил и финансовия министър Владислав Горанов за огледа района. Борисов заяви, че пристанищната зона ще бъде отворена подобно на тази част край Морска гара, която беше социализирана.  „Крайбрежна зона се очертава много хубава, хората си я припознават – както варненци, така и туристите, вечер там грее“, каза още премиерът. „Варна е рядко красив град. С малко може да се направи и да стане още по-хубав и съжалявам, че такива глупости се изговориха“, добави премиерът.   Стотици мастърбокса цигари са хванати от митничари и служители на ГДБОП, каза още Борисов.  „Много интересно са прикрити – все едно дървета гледаш, а вътре пълни с цигари. И като ги захванаха контейнерите от Бургас, стигнаха до София. Така че съм убеден, че следващите три месеца, когато отчитаме резултатите от битката с контрабандата на цигари, с тези няколко контейнера ще сме още по-надолу“, коментира Борисов.  „От нощеска върви една много сериозна операция, която започна от Бургас, по превишената скорост. Сега им купихме най-добрите машини с фабрично вградени видеокамери – залепват се за тебе, карат, филмират те и оставаш без книжка. Така че сме ги изкарали по пътищата, отгоре имаме и хеликоптери, които снимат до 1 кв. см., радари и веднага ще се усети ефектът“, каза Борисов. ", "date": "2018.08.10", "title": "Борисов похвали Нинова, че е отстранила Бенчо Бенчев "}
{"url": "http://epicenter.bg/article/Borisov-besen--Ako-ima-problem-s-porachkata-za-preparat-za-chumata--anuliram-konkursa-i-gi-gonya-/161059/2/0", "text": "Ще проверя случая с обществената поръчка на БАБХ за препарат срещу чумата и ако има проблем, ще го анулирам. Това каза пред журналисти във Варна министър-председателят Бойко Борисов, предаде репортер на Агенция „Фокус“.  На въпрос дали знае за случая за фирма, която е създадена преди месец и която печели конкурса за обществена поръчка на БАБХ за препарат срещу чумата при дребните преживни животни, той отговори:  „Ще проверя случая и ако са направили такъв заход ще анулирам конкурса и ще ги изгоня. Това мога да го обещая. Отговорът ми може да бъде получен и до края на деня. Не искам всеки ден да се обясняваме за такива гадове.“  Вчера стана ясно, че Българската агенция по безопасност на храните (БАБХ) ще купи по спешност набори и препарати за откриване на чума по овцете и козите. Агенцията е открила процедура за договаряне само с една конкретна фирма, регистрирана в съда преди месец, тъй като единствено тя имала оторизация от френския производител „ID VET“ да предлага нужните диагностични препарати. Това гласи Решение за откриване на процедурата в Агенцията по обществени поръчки (АОП).  Общата стойност на препаратите е 336 184 лв. без ДДС и поръчката се възлага на „Глобул вижън 2018“ ЕООД. Фирмата е учредена точно 9 дни след първата заповед на директора на БАБХ за евтаназиране на овце – на 29 юни 2018 г. в София, от Никола Христов Явахчов, показва учредителният акт. Седалището е на 14-ия етаж в блок в столичния квартал „Сухата река“, район „Подуяне“, пише Агроновините.  Според Търговския регистър дружеството е вписано в съда на 6 юли 2018 г. с капитал от 500 лева и с предмет на дейност „продажба на компютри, хардуер, периферни устройства, електронно офис оборудване и софтуерни продукти, ремонт, поддръжка и рециклиране на компютри, изграждане и поддръжка на компютърни информационни системи, програмиране, консултации в областта на информационните технологии“.  Не е ясно как само за месец „Глобул вижън 2018“ г. е успяла да получи оторизация от френската фирма производител на диагностични препарати, при това единствена в България. Тя няма пазарна история, най-малко в сферата на ветеринарно-медицинската дейност. Управителят Никола Явахчов през 2009 г. е бил вписан като прокурист на друга фирма за компютърна техника и сервиз – ЕТ „Ви М Ви – Виктор Лазаров“.  „Изборът на процедура е обусловен от необходимостта от неотложно възлагане на поръчката, наложено от изключителни обстоятелства, и не е възможно да бъдат спазени сроковете, включително съкратените, за открита, ограничена процедура или състезателна процедура с договаряне“, се посочва в мотивите на решението на БАБХ за откриване на процедурата.  Спешните мерки се налагат, заради „извънредната и усложнена епизоотична обстановка в страната по отношение на болестта чума по дребните преживни животни и нейното бързо разпространение в страната през юни и юли 2018 г.“, мотивира се БАБХ.  Държавната агенция оправдава бързите си действия и с това, че чумата по дребните преживни животни е силно заразна, предава се бързо, има агресивно развитие, висока смъртност, може да застраши националната сигурност и затова се препоръчва „радикално унищожаване с всички произтичащи процедури“.  ", "date": "2018.08.10", "title": "Борисов бесен: Ако има проблем с поръчката за препарат срещу чумата, анулирам конкурса и ги гоня!"}
{"url": "http://epicenter.bg/article/Aleksi-Stratiev--Zakonat-vrashta-drogirani-i-alkoholitsi-na-patya-sled-nakazanieto-/161031/3/0", "text": "„Нормативната уредба е достатъчно драстична, но има една линия в нашето законодателство, че законите се пишат, но никой не ги спазва. За мен това е основният проблем. На дъното стои практиката за двойния стандарт в нашата държава. Текстовете са написани – ясни са, конкретни са, но те важат за едни хора – за други не важат. По тази причина болшинството от водачите считат, че каквото и да се случи, винаги могат да се оправят.“ Това каза в предаването \"Преди всички\" на програма \"Хоризонт\" на БНР Димитър Ганев, председател на УС на сдружение \"Обществен съвет за пътна безопасност\".  Запитан защо действащият Закон за движение по пътищата все още не е разделен на три части, Димитър Ганев коментира, че това се случва, но „бавно и на тъмно, без да е ясно политическото задание при изготвянето на тези три законопроекта“ и това според него е тревожното. Първите три оповестени законопроекта според Ганев са съдържали „доста слаби и проблемни текстове“. Той прогнозира, че ще се случат, но е въпрос на време и качество на проектите, които ще се подадат.  Като сериозен проблем в административно-наказателната дейност бившият шеф на КАТ и експерт по пътна безопасност Алекси Стратиев очерта практиката след изтърпяване на наказанието да се връща книжката на наркозависими или алкохолици:  „Независимо от санкцията, която се налага, ние не можем да изчистим тези, които са употребявали наркотици от участието в пътното движение до момента, в който не се изчистят. В много държави въпросът е решен – на такива хора им се връща свидетелството едва тогава, когато съответната институция докаже, че са чисти и не употребяват дрога.\"  Според Стратиев до момента законодателството ни не е предвидило такава уредба и сега е моментът, при обсъждането на новите законопроекти да се посочи коя институция да се занимава с това. Той допълни, че пътните ни полицаи разполагат с най-съвременно оборудване да тестват алкохол и наркотици.  Стратиев припомни скорошния случай за загиналото дете в Златоград, блъснато от водач с 20 наказателни постановления и 12 фиша.  ", "date": "2018.08.10", "title": "Алекси Стратиев: Законът връща дрогирани и алкохолици на пътя след наказанието "}
{"url": "http://epicenter.bg/article/Nov-protest-na-zhivotnovadite-v-Yambolsko/161033/4/0", "text": "Животновъдите излязоха отново на протест на кръстовището на Шарково, Елхово и Болярово, предаде БНР.   “Не се осъществиха, обещаните коридори за изкупуване на агнета и шилета“, обясни Георги Дражев от Гражданско сдружението Движение Антимафия, който е един от организаторите на протеста.   “Хората в момента не могат да си продадат животните, които им останаха блокирани заради карантината. Има късни агнета и най-добрият момент е този, защото на 20-ти август е Курбан байрам и цените там са добри, второто нещо е че трябва да ги пуснат свободно да пашуват, тъй като затворени животните означава да ги храниш само с фуражи, което създава много голямо финансово напрежение на стопаните и зимата тези животни ще умрат от глад и болест защото са недохранени“.   Дражев допълни, че остава проблема за изкупуването на мляко и млечни продукти в района.   В протеста се включиха и стопаните, чиито стада бяха избити в село Кости.   Този път те настояват да се махнат ограниченията в района, където беше въведена карантина заради чумата по дребните преживни животни.   Припомняме, че днес изтича последният срок за овцевъди и козевъди да кандидатстват за подпомагане по системата \"Де минимис\".   17 милиона и 730 хиляди лева е финансовият ресурс, отделен за подпомагане на фермери, които отглеждат овце и кози, като ставката е 15 лева за животно. Помощта ще бъде изплатена до 20 август.   Възможно е някои от кандидатите да получат парите си след този срок, ако се наложи административена проверка. Пари по \"Де минимис\" са предвидени за стопаните от Ямболско и Бураско, засегнати от чумата при преживните животни. При тях са отделени близо 2 милиона и половина, като ставката за животно 55 лева. Фермерите от засегнатите от чума райони могат да кандидатстват до 31 август.", "date": "2018.08.10", "title": "Нов протест на животновъдите в Ямболско"}
{"url": "http://epicenter.bg/article/Ucheni--Prirodnite-kataklizmi-shte-sa-vse-po-chesti--vremeto-vse-po-nepredskazuemo-/161035/11/33", "text": "Знанието за климатичните промени ще ни помогне по-добре да се подготвим. Аномални горещини в Германия, пожари в Швеция и останалите скандинавски държави, отровни водорасли, размножаващи се в необичайно топлото през тази година Балтийско море – лятото на 2018 г. е рекордно горещо не само в Европа, но и в много други региони по света.  Тази унищожителна промяна на климата е следствие от глобалното затопляне, смятат учените от международната организация World Weather Attribution (WWA). Те са проучили влиянието на глобалното затопляне върху регионалните климатични явления, случили се това лято, и стигнали до извода, че последните природни явления в Европа са резултат от климатичните промени в световен мащаб.  Как учените са доказали връзката между глобалното затопляне и отделните климатични промени това лято, регистрирани в Европа? За основата на своя анализ учените от WWA са взели последните данни и данните от историята на метеорологичните наблюдение от 6 метеорологични станции, намиращи се основно в Северна Европа – Финландия, Дания, Ирландия, Холандия, Норвегия и Швеция. Тези станции са избрани по практични съображение, защото те са събирали информация без прекъсване от началото на 19 век и тя е била цифровизирана.  Учените са използвали метеорологичните данни в два модела, които са позволили да се изучат климатичните промени. В първия модел климатът е изследван с оглед на условията, в които живеем днес, във втория - без да се отчита човешкото въздействие върху околната среда. След това учените са сравнили резултатите, получени от тези два модела.  Въз основа на данните от метеорологичната станция в Копенхаген учените са установили, че в първия модел аномалната жега, такава каквато се е случила в Европа това лято, ще се повтаря един път на 7 години. Във втория модел, т.е. без въздействието на човешкия фактор – един път на 35 години.  „Следователно, можем да твърдим, че глобалните климатични промени увеличават вероятността от аномални жеги десетки пъти“, заяви Фридерике Ото, метеоролог от Института за климатични промени в Оксфордския университет. Анализът на данните от всичките шест метеорологични станции е установил също така, че заради глобалното затопляне вероятността от продължително горещо време, което Европа преживя през това лято, се е увеличила два пъти.  Защо е важно да знаем дали определено природно явление е резултат от глобалната промяна на климата? Промяната на климата е доста абстрактно явление, базиращо се на абстрактни цифри. Един от най-важните показатели за това, че има такава промяна, е повишаването на средната глобалната температура. Но хората могат да почувстват повишаването на средната глобална температура не директно, а само опосредствено – под формата на силни дъждове, аномални горещини, урагани или суши.  „По тази причина е много важно да се намерят и докажат тези конкретни примери на последици от климатичните промени. Знанието за това как се променя климата, ще ни помогне по-добре да се подготвим“, заяви Робер Вато, учен метеоролог от френската Лаборатория по екология и климата.  След горещото лято на 2003 г., когато само във Франция от високите температури са умрели 15 000 души, френското правителство разработи план за действие в случай на продължителни периоди на жеги, за да се сведат до минимум свързаните с това рискове за здравето. Но експертите се страхуват, че тези планове вече са остарели.  „Тези планове се основават на данните за екстремни климатични явления, такива като горещини или проливни дъждове, които вече познаваме. Проблемът е в това, че климатът днес вече се различава от това, което беше в близкото минало, а в бъдеще промените ще бъдат още по-екстремални“, заяви Робер Вато.  В някои страни политиците вече са осъзнали мащабите на проблема. Така, във Великобритания, където температурите на въздуха това лято също достигнаха 30 градуса и повече, депутатите призоваха правителството да разработи план за защита на населението и най-вече на възрастните хора, в случай на продължителни жеги. Те се страхуват, че към 2050 г. смъртността от горещото време може да нарасне три пъти.  Ще се увеличи броят на екстремните климатични явления в бъдеще? За съжаление, да, констатират учените.  „Аномалните климатични явления ще станат по-чести и по-интензивни. Вече е известно, че периодите на изключително горещи лета, като, например, лятото на 2003 в Европа, ще се повтарят през година, дори, ако успеем да задържим темповете на глобалното затопляне в границите от 2 градуса“, заяви Ендрю Кинг, учен метеоролог от Мелбърнския университет.  През 2015 г. страните-членки на ООН приеха Парижкото споразумение за климата, САЩ по-късно излязоха от него. Главната цел на документа е да не се допуска увеличаване на средната глобална температура повече от 1,5-2 градуса по Целзий. Проблемът е, че в момента отсъстват действащи мерки, способни в глобален мащаб да помогнат за постигането на този резултат, заявяват учените. Те също така предупреждават, че природните катаклизми ще стават все по-чести, а времето – все по-непредсказуемо.  Периодите на суши ще се сменят от периоди на продължителни дъждове и наводнения, в един и същи регион ще се наблюдават различни климатични явления. Всичко това прави точните и дългосрочни прогнози практически невъзможни, което на свой ред няма да ни позволи да се подготвим добре за новите катаклизми, предупреждават учените.   ", "date": "2018.08.10", "title": "Учени: Природните катаклизми ще са все по-чести, времето все по-непредсказуемо "}
{"url": "http://epicenter.bg/article/Velikiyat-bas-Paata-Burchuladze-izpalnyava-proizvedeniya-na-dvama-genialni-ruski-kompozitori-/161085/6/0", "text": "На 21 септември в зала „България“ големият грузински бас Паата Бурчуладзе ще представи сцени от “Борис Годунов” - операта, която му осигурява запазено място на най-големите оперни сцени. Във втората част на забележителния концерт Софийска филхармония ще изпълни Симфония № 2 от Рахманинов, дирижира маестро Найден Тодоров.   Забележителният руски бас Паата Бурчуладзе, който има грузински произход,  се превръща в звезда още с дебюта си през 1985 година в Лондон, когато пее редом с Лучано Павароти в \"Аида\". За кратко време покорява Ла Скала, Виенската държавна опера, оперните театри в Мюнхен, Хамбург, Париж, Хамбург, Вашингтон, Сан Франциско и Метрополитън опера в Ню Йорк.    Красивият му тембър и лекотата, с която изпълнява и най-сложните партии, прилягат идеално на признатото за образцово произведение на руската класика “Борис Годунов” от Модест Мусогорски.  През сезон 1990/1991 Бурчуладзе приема поканата да изпълнява коронната си роля в Ковънт Гардън, Виенската държавна опера и Мюнхен, а пред 1995 г. отбелязва стотното си превъплащение в “Борис Годунов”.   Столичани и гости на столицата ще се насладят на таланта на Бурчуладзе за първи път от над 30 години. Малко известен факт е, че в зората на своята кариера  участва в “Севилският бръснар” в Софийската опера. С топли чувства Бурчуладзе си спомня за оперните ни звезди Николай Гяуров, Гена Димитрова, Анна Томава-Синтова, Никола Гюзелев, с които не веднъж е пял на големите оперни сцени.             Фундаменталната Симфония 2 на Рахманинов ще звучи във втората част на концертната вечер.  Един от най-талантливите ни съвременни диригенти Найден Тодоров ще води оркестъра през редуващите се лирико-драматични и епични елементи в яркото произведение на руския класик.   Концертът на 21 септември е част от тематичния цикъл на Софийска филхармония “Руски приказки”, който включва още – “Звездите Светлин Русев и Людмил Ангелов в памет на Кристиан Таков” (4 ноември 2018), “Нежната цигулка на Божидара Кузманова- Жар птица” (24 януари 2019) и „Витруозът Светлин Русев“ (14 февруари 2019).   Пакетни билети за поредицата може да закупите с отстъпка 20% от Ивентимсамо през август.   Индивидуалните пропуски за концерта на Паата Бурчуладе в зала „България“ са на цени от 25 до 50 лв. и също са налични в мрежата на Ивентим и Ипей.  ", "date": "2018.08.10", "title": "Великият бас Паата Бурчуладзе изпълнява произведения на двама гениални руски композитори "}
{"url": "http://epicenter.bg/article/Medvedev--Novite-sanktsii-na-SASht-sa-obyavyavane-na-ikonomicheska-voyna/161027/7/0", "text": "Руският премиер Дмитрий Медведев сравни новите санкции на САЩ с обявяване на икономическа война, предава TACC, цитирана от Фокус.   Възможно допълнително усилване на икономически санкции срещу Русия може да се разглежда като обявяване на икономическа война и на тази война ще трябва да се реагира с икономически, политически или други методи. Това заяви руският премиер Дмитрий Медведев.   \"Разговори за бъдещите санкции, аз не бих искал да коментирам, но мога да кажа едно нещо: ако следва нещо подобно от типа на забраната за дейността на банките, или използването на определени валути, то може да се каже направо, че това е обявяване на икономическа война, и на тази война е необходимо да се отговори с икономически средства, политически средства, и ако е необходимо и с други методи и нашите американски приятели трябва да разберат това\", каза премиерът.   Говорейки за вече съществуващите и наскоро обявени санкции, Медведев подчерта, че тези мерки, „ако западните партньори казват че всичко руско е лошо, и провеждат неправилна политика, то руското правителство трябва да промени позицията си по редица въпроси, но до голяма степен това представлява ограничение на нашата икономическа мощ\".   Ръководителят на правителството добави, че санкции са налагани на Москва няколко пъти по време на съветския период. \"Нашата страна е в последните сто години е под постоянен санкционен натиск. Защо се прави това? С цел да отстранят Русия като силен конкурент в международната сфера\", каза министър-председателят.", "date": "2018.08.10", "title": "Медведев: Новите санкции на САЩ са обявяване на икономическа война"}
{"url": "http://epicenter.bg/article/Premierat--Mozhem-da-davame-po-1-mln--lv--godishno-za-detsko-yunosheskite-futbolni-klubove-v--A--grupa/161061/8/0", "text": "Държавата може да отделя по 1 млн. лева годишно за детско-юношеските футболни клубове в „А“ група. Това каза пред журналисти във Варна министър-председателят Бойко Борисов, след като инспектира изпълнението на голяма част от инфраструктурните проекти в града, предаде радио „Фокус“ – Варна.   При посещението си в кв. „Аспарухово“ Бойко Борисов беше посрещнат от група деца, а на новото игрище в квартала беше разпънат транспарант с надпис: „Благодарим ви, г-н Борисов, че спасихте „Спартак Варна“.   В началото на август Министерски съвет взе решение за отпускане на 1 398 000 лв. на Община Варна за реализиране на проект „Основен ремонт и реконструкция на съществуващите трибуни и терени на стадион „Спартак“. Добрата новина дойде, след като ФК „Спартак“ отново стъпи във владение на своя клубен стадион. Със средствата, отпуснати от държавата, ще бъде подменено тревното покритие, ще бъдат изградени нова трибуна, съблекални, поливна и противопожарна системи, ВиК и ел. инсталации, които са компрометирани.   „Футболните хора трябва да направят нещо\", коментира премиерът по повод необходимостта от финансиране на спортните клубове. „И на „Черно море\", и на „Ботев\" - Враца, и на „Берое\" сме помогнали за ремонтна стадионите, треви, осветление, седалки направихме, но това не е правилният път. Като държава нямаме нито желание, нито право да се месим в деянията на футболния съюз и федерациите, но един по един идвате и искате пари. Или ще сте изцяло самостоятелни, или като искате пари – да се разходват с резултат. Имаме идеи, но трябва да ни потърсите. За „А“ група за детско-юношеските клубове можем да даваме по 1 млн. лева годишно. Готови сме да водим този разговор, финансовият министър ще го води, не само спортният. Даваме милиони за образование, но спортът е също част от образованието“, заяви Бойко Борисов.  ", "date": "2018.08.10", "title": "Премиерът: Можем да даваме по 1 млн. лв. годишно за детско-юношеските футболни клубове в „А“ група"}
{"url": "http://epicenter.bg/article/Zashto-prints-Hari-poluchi-po-golyamo-nasledstvo-ot-prints-Uilyam-ot-prababa-si/161058/10/0", "text": "14 милиона паунда е сумата, която принцовете Уилям и Хари са наследили от покойната кралица майка и тяхна прабаба Елизабет-Боус Лайн. По-голямата част от дивидентите обаче прибира по-малкият брат принц Хари.   За щастие принцовете не могат да се оплачат, че са бедни – след смъртта на майка им принцеса Даяна, те са наследили общо 10 милионна пауда.   Прабаба има, която е майка на кралица Елизабет ІІ е подходила разумно, като е завещала повече пари на по-малкия си правнук. Докато внуците и още били малки, тя инвестирала две трети от имуществото си в доверителен фонд. Тя завещава по-голямата част от богатството си на Хари, а на принц Уилям по-незначителна част от него, но не заради лични предпочитания, а защото когато Уилам стане крал, той ще разполага с графство Корнуол и всичките му приходи, които в отиват при принц Чарлз. Така бъдещият крал ще може да финансира обществените, благотворителни и частни дейности на трона, докато принц Хари ще живее с това, което има, пише Elle.ru, цитира Канал 3.   Останалата част от имуществото на покойната кралица-майка се оценява на 50-70 милиона британски лири и включва произведения на Моне, Наш, Карл Фабереже. Те са собственост на кралица Елизабет ІІ и се намират в кралската галерия на Бъкингамския дворец.  ", "date": "2018.08.10", "title": "Защо принц Хари получи по-голямо наследство от принц Уилям от прабаба си"}
{"url": "http://epicenter.bg/article/Roditelite-na-Melaniya-Tramp-stanaha-grazhdani-na-SASht/161029/7/0", "text": "Родителите на първата дама Мелания Тръмп положиха клетва като граждани на САЩ, предадоха световните агенции, цитира  bTV .   Адвокат на Виктор и Амалия Кнавс съобщи, че словенската двойка е получила гражданството си Ню Йорк.   Виктор Кнавс е на 74 години, две години по-възрастен от Доналд Тръмп. Амалия е на 73.   48-годишната Мелания Тръмп, по баща Кнавс, е родена в град Ново Место в Словения.   Баща ѝ е бил продавач на коли, а майка й е работела в текстилен цех.   Мелания живее в Ню Йорк от 1996 г. Омъжва се за Доналд Тръмп през 2005 г., а през 2006 г. става гражданка на САЩ.  ", "date": "2018.08.10", "title": "Родителите на Мелания Тръмп станаха граждани на САЩ"}
{"url": "http://epicenter.bg/article/Ognenata-stihiya-v-Kaliforniya-vze-deseta-zhertva/161030/7/0", "text": "Пожарите в Калифорния взеха десета жертва. Човек от службата за пожарна безопасност, изпратен да съдейства с гасенето на пожара в северната част на щата, е загинал сутринта, съобщи bTV.   Пожарът край град Рединг вече отне живота на 8 души, включително трима пожарникари. Стихията опустоши 72 000 хектара, но по последни данни е овладяна на 48%.   Още двама огнеборци загинаха при гасенето на друг голям пожара в района, който наложи частично затваряне на националния парк \"Йосемити\". Трето огнище в северната част на Калифорния, стана най-обширният пожар в новата история на Калифорния. Той се простира на 123 000 хектара и е овладян на 51%.", "date": "2018.08.10", "title": "Огнената стихия в Калифорния взе десета жертва (Видео)"}
{"url": "http://epicenter.bg/article/Boyan-Chukov--Balgarskata-reaktsiya-na-dumite-na-Zaev-za-Ilindenskoto-vastanie-zakasnya/161021/2/0", "text": "Това коментира по БТВ Боян Чуков.   „Македонец не може да каже лоша дума за българин и българин не може да каже лоша дума за македонец. Зоран Заев не е македонец, той е от македонстващите. Заев не е вечен. Той стана премиер от неправителствения сектор, финансиран от СОРОС”, изригна в „Тази сутрин” по bTV бившият дипломат.   Боян Чуков смята, че България трябва да излезе с ясна позиция за думите на Заев и да обмисли своята подкрепа към Македония за ЕС и НАТО. „Този договор за добросъседство между Макенодия и България ще остане на хартия, ако нашето поведение остане такова, каквото е в момента”, завърши Чуков. „Докато Доналд Тръмп е президент на САЩ се очаква Зоран Заев да изчезне, защото е от контингента на Хилъри Клинтън“, каза още той. Според Чуков, изказването на Заев беше много полезно. Това беше стрес-тест за българските политици. Българската реакция закъсня. Позицията ни е много овъртолена, а трябваше да бъде изключително ясна, посочи Чуков.   България е член на НАТО и на ЕС и трябва да спазва съюзните договори, но това не трябва да бъде за сметка на историята и националните интереси.  ", "date": "2018.08.10", "title": "Боян Чуков: Българската реакция на думите на Заев за Илинденското въстание закъсня"}
{"url": "http://epicenter.bg/article/Startira-mashtabna-aktsiya-za-piyani-i-drogirani-shofyori/161022/2/0", "text": " Мащабна полицейска операция се проведе тази нощ по Южното Черноморие за установяване на водачи, употребили алкохол или наркотични вещества. Акцията се провежда два дни и започна след като пиян и дрогиран шофьор блъсна 6 момичета на тротоар в Китен.   11 полицейски патрули осъществяваха контрол през цялата нощ на входовете и изходите на курортите. Още в първите минути на акцията бяха заловени двама пияни водачи. В Китен беше арестуван шофьор, седнал зад волана след употреба на наркотици.   Водачи изразиха противоречиви мнения за необходимостта от проверка. \"Поощрявам да се правят много повече проверки. Много пътувам по света и никога, никъде не са ме спирали. Ако има основание, да. Но просто за проверка ми е малко странно\", изрази мнение един от запитаните, цитиран от БНР.", "date": "2018.08.10", "title": "Стартира мащабна акция за пияни и дрогирани шофьори"}
{"url": "http://epicenter.bg/article/Dnes-izticha-srokat-za-molbi-po-sistemata--de-minimis-/161023/2/0", "text": "Днес изтича последният срок за овцевъди и козевъди да кандидатстват за подпомагане по системата \"де минимис\", съобщава БНР.   17 милиона и 730 хиляди лева е финансовият ресурс отделен за подпомагане на фермери, които отглеждат овце и кози, като ставката е 15 лева за животно. Помощта ще бъде изплатена до 20 август. Възможно е някои от кандидатите да получат парите си след този срок, ако се наложи административна проверка, дали са допустими за подпомагане по тази схема.   Пари по  \"де минимис\" са предвидени за стопаните от Ямболско и Бургаско, засегнати от чумата по дребните преживни животни. При тях са отделени близо 2 милиона и половина, като ставката за животно 55 лева. Фермерите в засегнатите от чума райони, могат да кандидатстват до 31 август.    ", "date": "2018.08.10", "title": "Днес изтича срокът за молби по системата „де минимис”"}
{"url": "http://epicenter.bg/article/Biser-Petkov--Minimalniyat-razmer-na-pozhiznenata-pensiya-e-garantiran/161024/2/0", "text": "Работната група вчера представи как пенсиите от универсалните фондове ще бъдат изплащани. На база на съществуващото законодателство са разработени няколко възможности. Основният продукт, който ще предлагат универсалните фондове, е пожизнена пенсия. Това коментира в сутрешния блок на БТВ социалният министър Бисер Петков.   Запазва се възможността и по-рано да започне плащането - една година преди пенсиониране на лицето. Гарантира се минималният размер на пожизнената пенсия, това е новото в законопроекта, каза министърът.   По думите му предвидени са различни варианти на пожизнените пенсиите. Търсеше се компромис по отношение на интересите на участниците в този процес, каза министърът.   Първите българи, които ще имат право на втора пенсия, ще се появят в края на 2021 година, това ще са жените, родени през 1960 година.", "date": "2018.08.10", "title": "Бисер Петков: Минималният размер на пожизнената пенсия е гарантиран"}
{"url": "http://epicenter.bg/article/Tihomir-Stoychev--Aktsiyata-sreshtu-Mityo-Ochite-se-izpolzva-kato-politicheska-buhalka/161025/2/0", "text": "Българските служби за сигурност са инструмент на политическите партии, а случаят на Митьо Очите се използва за разчистване на сметки. Това заяви в студиото на „Тази утрин” по Би Ти Ви, бившият шеф на ЦСБОП Тихомир Стойчев. Той допълни, че Димитър Желязков отдавна е известен с криминалните си деяния и винаги е бил под наблюдението на МВР.   „Никой служител на МВР не би си позволил да остави подобна личност без оперативно внимание. Оперативното наблюдение обаче посочва, че с него има свързани лица с политическа окраска, тогава ръководството на тези служби е взело решение да се направи реализация не по Митьо Очите, а умишлено да бъдат компрометирани представители на политически партии, които са в опозиция и могат да се явят алтернатива при едни избори”, посочи Стойчев.   Бившият шеф на ЦСБОП коментира връзката между Иван Владимиров - бивш служител на МВР и настоящ съдружник на Митьо Очите в охранителната фирма  „Аркус-Сигурност”. Вчера в предаването „Тази сутрин”, той отрече фирмата да е на Димитър Желязков и той ще бъде освободен от длъжността си на консултант. „Имаме Закон за частната охранителна дейност, който позволява службите за сигурност да контролират тези фирми. Не може да се говори, че криминално проявено лице, може лесно да попадне в такава фирма, не е сериозно”, заяви Стойчев.  „Лица като Митьо Очите нямат място в охранителния сектор”, категоричен бе експертът. „Българските служби за сигурност станаха инструмент на политическите партии, а не на закона”, заяви Стойчев.  Той допълни, че след 90-те години на миналия век има много случаи, в които бивши служители на МВР са попаднали в частния охранителен сектор и работят с криминално проявени лица.   Според Стойчев фактът, че дъщерята на Владимиров е юрист в МВР, а синът му е зам.-шеф в затвор е достатъчен конфликт на интереси, който трябва провокира службите да проверят обстойно фирмата  „Аркус-Сигурност”.   „Неспособност, некомпетентност и корупция е целият преход. На върха на пирамидата са политиците, малко по-надолу са хората от държавния апарат и на най-ниското ниво са криминалните елементи – конфликт на интереси във всички посоки”, заяви бившият шеф на ЦСБОП.", "date": "2018.08.10", "title": "Тихомир Стойчев: Акцията срещу Митьо Очите се използва като политическа бухалка"}
{"url": "http://epicenter.bg/article/Marin-Markovski--Ministerstvo-na-pravosadieto-sgreshi-s-okovite-na-Ivancheva/161026/2/0", "text": "Министерството на правосъдието допусна грешка с оковите на Десислава Иванчева. Това е не само морален удар, това е и нарушение на закона - в Конституцията е записано, че държавата се грижи за достойнството на българските граждани и никой не може да бъде подлаган на унижение. Това каза в сутрешния блок на Bulgaria on air Марин Марковски, адвокат на задържаната кметица на столичния район \"Младост\". Махането на прангите не е промяна на реда, а възстановяване на законността, подчерта Марковски. „Инструкцията за конвоирането е противозаконна. В правото има желязно правило – когато има противоречие между Конституция и закон, по-силна е Конституцията. Когато има противоречие между закон и наредба, по-силен е законът”, посочи Марковски.     „Когато законът се прилага, нищо не може да го спре да се прилага точно. Въпросът е много важен юридически. В една държава, ако не се изпълнява законът, тя не е цивилизация, става джунгла”, каза още Марин Марковски. „Законът са правилата, без които разумното общество не може”, заяви защитникът. ", "date": "2018.08.10", "title": "Марин Марковски: Министерство на правосъдието сгреши с оковите на Иванчева"}
{"url": "http://epicenter.bg/article/Bivsh-sluzhitel-v-NSO--Potopeni-sme-v-blato-ot-strah--Ochite-ne-e-nay-golemiyat-prestapnik-v-Balgariya/161028/2/0", "text": "Генезисът на всяко първоначално натрупване на капитала у нас има престъпен характер, смята експерта по сигурноста и бивш служител на НСО полковник Николай Марков.    Митьо Очите представлява симптоматика, но не е диагнозата. Той въобще не е най-големият престъпник в България. Вече не става въпрос за натрупване на капитали. Става въпрос за управление на финансови потоци. Става въпрос за мафия, която се регулира от естествения триъгълник Москва – Анкара – Брюксел, заяви бившият служител на НСО в сутрешния блок на Bulgaria on air.   Политическата класа в България изключително умело експлоатира криминалната престъпност. В България няма нещо, което властта да не знае. Въпросът е в каква посока иска да се намеси, добави полковник Марков.   В последните 20 години ние сме потопени в едно блато от страх и тези, които управляват, са единствените виновни за това нещо, каза още полковник Николай Марков.  ", "date": "2018.08.10", "title": "Бивш служител в НСО: Потопени сме в блато от страх, Очите не е най-големият престъпник в България"}
{"url": "http://epicenter.bg/article/Borisov-inspektira-remontite-vav-Varna-/161036/2/0", "text": "Финансирането на строителството на магистрала \"Хемус\" е изцяло от правителството, тя се прави само с бюджетни пари, заяви днес при посещението си във Варна премиерът Бойко Борисов.  Той бе категоричен, че през 2024 година магистралата ще е изцяло завършена. Борисов коментира, че на 16 август ще бъде направена първата копка на трасето на \"Хемус\" от Белокопитово към Търговище. Магистралата се строи много усилено и откъм Ябланица, посочи премиерът, цитиран от Канал 3. Той обясни, че точно когато приключи строителството на тези две отсечки, ще започне изграждането на магистралата до Велико Търново и в другата посока - от Търговище към Велико Търново.   Строителството на автомагистрала „Хемус“ се извършва изцяло с бюджетни средства. Това каза във Варна министър-председателят Бойко Борисов, след като по-рано днес инспектира изпълнението на голяма част от инфраструктурните проекти в града, предаде репортер на Радио „Фокус“ – Варна. „До 2024 година автомагистрала „Хемус“ ще бъде готова. Тя се финансира изцяло от правителството. По времето на един друг кабинет я извадиха от оперативните програми и сега „Хемус“ се прави само с бюджетни пари на данъкоплатците“, заяви Бойко Борисов. Той отбеляза, че предстои в средата на месеца да бъде направена първа копка на нов участък от магистрала „Хемус“ – от Белокопитово до Търговище.  „Участъкът между Ябланица и Боаза на автомагистрала „Хемус“ се строи усилено. При завършване на двете отсечки ще започне строителството до Велико Търново и обратно – от Търговище към Велико Търново“, подчерта министър-председателят. Борисов добави още, че на 16 август предстои и откриването на рехабилитираните отсечки с обща дължина 12 км от път III-904 Гроздьово – Провадия. Проектът е за лот 9 от проекта, който се финансира от Оперативна програма „Региони в растеж“ 2014-2020 г. чрез Европейския фонд за регионално развитие. Премиерът посочи, че обектът е готов, но ще бъде открит след приключване на довършителните дейности.  При въпрос на журналисти за ремонта на Аспарухов мост във Варна Бойко Борисов коментира, че голяма част от дейностите там са приключили. Заради сериозните пътни ремонти в града, свързани с уличната инфраструктура, изграждането на тротоари, подмяната на водопроводи и канализация, както и поради въведената временна организация на движение за изграждането на бул. „Васил Левски“, продължаващите дейности на моста са отложени до приключване на ремонта на бул. „Народни будители“ в кв. „Аспарухово“.  Премиерът заяви още, че новият булевард \"Васил Левски\" във Варна, който се изгражда в момента, е изключително сложно съоръжение. Той допълни, че малко се е поскарал заради забавянето на изпълнението. Премиерът каза, че е проверил и направените ремонти в пострадалия от наводнението преди няколко години квартал \"Аспарухово\". На Парк-музея \"Владислав Варненчик\" в града ще бъде изграден паркинг, съобщи още Борисов.   Ако варненци искат, ще се направи рибарско пристанище, както направихме на много други места като в Поморие и Созопол, заяви министър-председателят.  Във Варна министър-председателят инспектира строителните и ремонтни работи на бул. „Васил Левски“, съобщиха от правителствената информационна служба.  Това е най-големият инфраструктурен проект в града, като за изграждането на новото трасе от ул. „Подвис“ до ул. „Девня“ правителството отпусна 80,5 млн. лв. Други 4,5 млн. лв., осигурени от държавата, са за пробива на бул. „Сливница“, като с реализирането на проекта ще бъде осигурен бърз достъп до автомагистрала „Хемус“. Ремонтът на съществуващата част от булеварда се финансира по ОП „Региони в растеж“.  След завършване на булевард „Васил Левски“ ефектът ще бъде облекчаване на движението в града, намаляване на задръстванията, извеждане на трафика извън централната градска зона, както и бърза връзка от летището към курортите. ", "date": "2018.08.10", "title": "Борисов категоричен: Магистрала \"Хемус\" ще е готова изцяло до 2024 година (Обновена, Снимки, Видео)"}
{"url": "http://epicenter.bg/article/Maykite-na-detsa-s-uvrezhdaniya-razocharovani--opavat-palatka-pred-sotsialnoto-ministerstvo-/161043/2/0", "text": "Майките на деца с увреждания са готови да опънат палатки пред социалното министерство заради несъгласие с последния вариант на законопроекта за хората с увреждания. Те са го получили късно снощи, предава Канал 3.  На влизане в МТСП за работната среща майките не скриха разочарованието си и напомниха, че премиерът им е обещал съвсем други неща.  \"В този проект реформа няма, аз не разбирам защо е тази съпротива срещу политиките за хора с увреждания\", заяви омдсманът. Индивидуалният подход и оценка има абсолютно пожелателен характер, недоволства Мая Манолова.  Личната помощ е маркирана с едно изречение и няма гаранция, че ще бъдат изпълнени, добави тя заедно с майките. Жените поискаха оставките на шефа на агенцията за хора с увреждания и на Адриана Стоименова от национално представеното НПО, което получава държавна субсидия.  ", "date": "2018.08.10", "title": "Майките на деца с увреждания разочаровани, опъват палатка пред социалното министерство "}
{"url": "http://epicenter.bg/article/D-r-Georgi-Deyanov-e-noviyat-direktor-na-Fonda-za-lechenie-na-detsa-/161044/2/0", "text": "Д-р Георги Деянов е новият директор на Център „Фонд за лечение на деца“. Това съобщиха от пресцентъра на Министерството на здравеопазването. След предварителни разговори, че желае да напусне поста по лични причини, министър Ананиев освободи по взаимно съгласие д-р Мариета Райкова от длъжността директор на Център „Фонд за лечение на деца“ (ЦФЛД), считано от 20 август 2018 г.  За да не се допусне забавяне в работата на администрацията и за да се осигури приемственост в ръководството на Фонда, министърът назначи на длъжността директор на ЦФЛД д-р Георги Деянов, считано от 20 август 2018 г. До месец май 2017 г. д-р Деянов е работил като главен експерт в Център „Фонд за лечение на деца“.  Фондът продължава своята дейност и организация на работа, като следващото заседание на Обществения съвет е насрочено за 15 август 2018 г.  ", "date": "2018.08.10", "title": "Д-р Георги Деянов е новият директор на Фонда за лечение на деца "}
{"url": "http://epicenter.bg/article/Rusiya-i-Kitay-ne-dadoha-na-SASht-da-nalozhat-novi-sanktsii-na-KNDR-/161040/7/0", "text": "Русия и Китай блокираха в Съвета за сигурност на ООН искането на САЩ за добавяне на руска банка, на севернокорейски служител и на две действащи в Северна Корея компании към санкционния списък на организацията, съобщават световните агенции, цитирани от бТВ.  Миналата седмица САЩ поискаха от ООН да бъдат замразени авоарите на търговска банка \"Агросоюз\", обвинена в това, че е помагала на Северна Корея да заобикаля наложените й ограничения при финансови трансакции.  Искането бе насочено освен това срещу високопоставения служител в Банката за външна търговия на КНДР И Йон-вон и срещу две подставени компании.  Вашингтон вече наложи такива мерки срещу тях едностранно.  В Съвета за сигурност обаче Русия постави под съмнение американските твърдения, а Китай директно обяви, че се противопоставя на предложените от САЩ санкции.  Междувременно в Южна Корея избухна скандал, след като стана ясно, че три местни фирми са доставяли въглища в КНДР под прикритието на руски стоки. Само между април и октомври м.г. внесеното твърдо гориво е около 35 000 т на стойност 5,8 млн. долара.  ", "date": "2018.08.10", "title": "Русия и Китай не дадоха на САЩ да наложат нови санкции на КНДР "}
{"url": "http://epicenter.bg/article/Erdogan-kam-turtsite--Ne-obrashtayte-vnimanie-na-spada-na-lirata--vyarvayte-v-utreshniya-den/161048/7/0", "text": "Президентът на Република Турция Реджеб Таип Ердоган призова гражданите на страната да не обръщат внимание на спада на лирата, а да имат вяра в утрешния ден.   „Трябва да знаете едно: днес сме по-добре от вчера, а утре ще сме по-добре и от днес. Не се съмнявайте в това“, заяви Ердоган на митинг пред градската джамия в Гюнейсу, провинция Ризе, предаде БГНЕС.   „Организират се различни кампании. Не обръщайте внимание на тези кампании. Ако те имат долари, то ние имаме нашия народ, имаме нашия Аллах“, добави Ердоган пред събралото се множество.", "date": "2018.08.10", "title": "Ердоган към турците: Не обръщайте внимание на спада на лирата, вярвайте в утрешния ден"}
{"url": "http://epicenter.bg/article/Cherna-gora-izdirva-agent-na-TsRU--uchastval-v-proruskiya-opit-za-prevrat-v-stranata-/161055/7/0", "text": "Черна гора е издала международна заповед за арест на бивш агент на ЦРУ за предполагаемо участие в, както го определя правителството, неуспешен проруски опит за преврат, целящ да предотврати присъединяването на Подгорица към НАТО, предава радио The Voice of America, цитирано от Агенция \"Фокус\".  Държавната телевизия на Черна гора е съобщила, че прокурорите са поискали екстрадицията на американски гражданин, роден и израснал в Египет, по обвинение, че е участвал в криминален акт, осъществен от двама офицери от руското военно разузнаване, пише медията.  VOA припомня, че руснаците и още 12 лица, предимно сърби, са обвинени от черногорската прокуратура, че са замисляли държавен преврат в деня на изборите през октомври 2016 година, който е включвал и планове за убийство на тогавашния премиер и настоящ президент Мило Джуканович, щурмуване на парламента и поемане на контрол върху властта. Делото срещу руснаците се води задочно.  Черногорските власти разследват дали Асад е бил нает да помогне за бягството на 14-те заподозрени, уточнява медията. Неговото име е споменато от друг бивш агент на ЦРУ, който е давал показания по делото. Съгласно предоставената информация, Асад е отказал да свидетелства и е отрекъл да извършил противозаконни действия.  Въпросният Асад и неговата съпруга, и двамата бивши офицери от контратерористичните служби на САЩ, припомня VOA, станаха международно известни, когато американските медии разкриха, че са помогнали на повече от 100 иракски християни да избягат от насилието на „Ислямска държава“ и да пристигнат в Европа като бежанци през 2015 година.  Медията отбелязва, че местонахождението на бившия агент на ЦРУ е неизвестно. Твърди се, че той оглавява разузнавателна служба, базирана в Абу Даби.  VOA припомня още, че Черна гора се присъедини към НАТО миналата година въпреки силните възражения на дългогодишния си славянски съюзник Русия. Москва отхвърли обвиненията, че има участие в заговора.  ", "date": "2018.08.10", "title": "Черна гора издирва агент на ЦРУ, участвал в проруския опит за преврат в страната "}
{"url": "http://epicenter.bg/article/Poroi-zalyaha-Yuzhna-Frantsiya--evakuirani-sa-1600-dushi--VIDEO-/161060/7/0", "text": "След горещините, Франция беше връхлетяна от проливни дъждове и наводнения.   Заради придошлите води, спасителни екипи евакуираха 1600 души, сред които много деца и туристи, от къмпинги в южната част на страната, предаде Нова телевизия.   70-годишен германец е в неизвестност, след като караваната му била отнесена от придошлата вода.   Най-тежко е положението в департаментите Гар, Ардеш и Дром. Без електричество са близо 2000 домакинства. ", "date": "2018.08.10", "title": "Порои заляха Южна Франция, евакуирани са 1600 души (ВИДЕО)"}
{"url": "http://epicenter.bg/article/Chetirima-dushi-sa-ubiti-pri-strelba-v-Kanada/161070/7/0", "text": "Четирима души са били убити при стрелба в град Фредериктън в канадската провинция Ню Брънзуик, съобщава Би Би Си, като се позовава на полицейски източници, предаде БНР.   „Четири души са убити при стрелба на крайградски път. Подробности ще бъдат дадени, след като приключи разследването“, написаха в „Туитър“ от местната полиция.   Властите призоваха гражданите да избягват да влизат в района, в който е била стрелбата.   На мястото има медицински екипи и полиция.   60-хилядният Фредериктън е столица на провинция Ню Брънзуик.", "date": "2018.08.10", "title": "Четирима души са убити при стрелба в Канада"}
{"url": "http://epicenter.bg/article/Dachich-kam-Makedoniya--Priznahte-Kosovo-i-otvorihte-kutiyata-na-Pandora--Kak-ne-vi-e-sram--litsemeri--/161076/7/0", "text": "Сръбският външен министър Ивица Дачич заяви, че \"тези лицемери“ които днес говорят, че не може да има повече промени на границите, трябва да се засрамят. Той подчерта, че това се отнася и до Македония, която се изказва за промени на границите днес, а е признала независимостта на Косово, предава македонската информационна агенция „Макфакс“, цитирана от \"Фокус\".  „Те разрушиха границата ни и сега си спомнят, че не може да има промяна на границите. Отворихте кутията на Пандора. Как не ви е срам, лицемери? Това важи и за Македония. Признахте Косово, а сега, когато мечката заигра в задния ви двор, казвате, че не може да има промяна на границите“, подчерта Дачич на съвместна пресконференция с прессекретаря на руското министерство на външните работи Мария Захарова, която е на посещение в Белград.  „Тези, които помогнаха на Косово да стане независимо, сега говорят, че няма промяна на границите“, смята Дачич.  Министърът подчерта, че няма страна, която повече да се застъпва за сръбските интереси от Русия и допълни, че не вярва, че може да се стигне до някакво решение, ако за това не са запознати стратегическите партньори на Сърбия в Москва.  ", "date": "2018.08.10", "title": "Дачич към Македония: Признахте Косово и отворихте кутията на Пандора. Как не ви е срам, лицемери?! "}
{"url": "http://epicenter.bg/article/Turskata-lira-se-srina--obmennite-byura-v-Istanbul-zatvoriha-vrati-/161082/7/0", "text": "Валутната криза в Турция рязко се задълбочи днес, след като стана ясно, че няма надежда за скорошно разрешаване на споровете между Анкара и Вашингтон. В рамките само на ден лирата загуби 19% от стойността си, а десетки обменни бюра в мегаполиса Истанбул затвориха врати или обменяха до 100 долара, защото нямат наличности на местната валута, съобщават световните агенции, цитирани от бТВ.  Това е най-големият спад за един ден на националната валута на Турция от финансовата криза през 2001 г. насам.  В един момент от търговията един долар струваше почти 6,50 лири, като след това валутата на южната ни съседка възвърна част от загубите и се качи до малко под 6 за долар.  Сривът дойде, след като стана ясно, че преговорите между турски и американски представители са приключили без успех. Анкара Анкара отказва да предаде на Вашингтон американския пастор Андрю Брънсън, който е под домашен арест в Измир. Турската страна обвързва случая на пастора с искане за екстрадиране от американска страна на мюсюлманския проповедник Фетуллах Гюлен, който живее в щата Пенсилвания.  \"Отношенията ни с Турция сега не са добри!\", заяви в \"Туитър\" американският президент Доналд Тръмп. След това обяви, че ще наложи 20% мито на алуминия и 50% на стоманата от южната ни съседка.  „Те имат долари, ние имаме нашия народ, нашия Аллах” – така в курортния град Ризе турският президент Реджеп Ердоган коментира кризата, която сериозно притеснява и инвеститорите. Според държавния глава зад случващото се стоят „лихварското лоби” и западните рейтингови агенции. Той призова турските граждани да извадят изпод дюшеците скритата валута и злато и да ги обменят в националната валута.  Според анализатори, обаче, проблемът е не само политически, но и свързан с качеството на управлението на турските икономика и финанси след поемането на курс към авторитарно управление с Ердоган начело.  ", "date": "2018.08.10", "title": "Турската лира се срина, обменните бюра в Истанбул затвориха врати "}
{"url": "http://epicenter.bg/article/Pekin--Ot-targovskata-voyna-na-SASht-shte-postradat-edinstveno-amerikanskite-fermeri-/161083/7/0", "text": "Заместник-министърът на земеделието на Китай Хан Юн заяви, че митата върху селскостопанската продукция, внасяна от САЩ, няма да повлияят на Китай, защото той ще може да купува въпросните стоки от други места по света, пише Washington Examiner, цитиран от Агенция \"Фокус\".  „Тези мита ще доведат до голямо намаляване на селскостопанския внос от САЩ в Китай“, заяви министърът.  „Но влиянието върху нас ще е ограничено, защото имаме много източници на внос. Ако между Пекин и Вашингтон избухне търговска война, другите държави ще имат желание и възможност да заменят дела на американската земеделска продукция на китайския пазар“, уточни той.  Хан Юн предупреди, че решението да се превключат вносителите на земеделска стока ще навреди дългосрочно единствено на американските фермери.  „Веднъж след като другите страни станат вносители, на които може да се разчита, на САЩ ще им бъде трудно да се върнат на нашия пазар“, допълни той.  ", "date": "2018.08.10", "title": "Пекин: От търговската война на САЩ ще пострадат единствено американските фермери "}
{"url": "http://epicenter.bg/article/Kancho-Stoychev---Viziya-za-Balgariya--e-tsenna--zashtoto-postavya-strategicheskite-problemi-na-stranat/161037/11/0", "text": "    - Не знам какви цели си поставя левицата. „Визия за България“ е ценна с това, че за пръв път от много години се представя документ, който поставя стратегическите проблеми на страната. Само по себе си това е изключително важно. Надявам се да започне истински диалог по тези стратегически проблеми. Доколкото схващам този документ това е един незавършен документ, първи вариант, който се подлага на обсъждане. Поради тази причина, той е изпълнен с прекалено много неща. Едва ли не - всеобхватен, което е излишно, тъй като думата „приоритет“ означава първи, най-важни неща. Те не могат да бъдат 100, могат да са 3, 4, 5 или 7, но някъде там свършват. Дискусията, която вече се заражда, ще доведе до изчистване на огромното количество излишни неща и до концентрирането на няколкото наистина важни проблема. Едва оттам нататък ще може да се седне и да се разработват конкретно всички важни приоритети, които ще бъдат определени като такива. Страната ни има нужда да говори за приоритети. Тя се управлява ден за ден, със спорадични акции, по метода на гасене на пожарите, което не води до ефективност. Да, може би е ефикасно в момента да гасиш пламналата съчка, но по никакъв начин не решаваш стратегическите проблеми на страната. Те са отсъствието на реформи, главно в бюджетната сфера, здравеопазване, образование, МВР и вътрешна сигурност. Там наливаме пари като граждани и данъкоплатци в бездънни каси. В последните четири - пет години бюджетите на всичките тези сфери са удвоени, в някои случаи утроени. Не знам нормален български гражданин, който да е казал, че нещо се е подобрило. Имаме системен проблем и е необходим сериозен разговор.     - Не мисля, че този проект е заявка за управление или управленческа програма. Той с това започва, че не е партиен документ, а покана за разговор по важните теми към нацията - ако тя иска да разговаря, защото може да се окаже, че тя не иска. Това е ценното на този документ. Той нямаше да е толкова ценен, ако беше просто някаква партийна програма. Първо, защото в момента БСП е опозиция и няма как да реализира своята партийна програма, а и нямаме или поне на хоризонта не се виждат избори. Става дума за непартиен документ, за насочване на вниманието на обществото към наистина дълбоки и важни проблеми, които с десетилетия не решаваме.     - Това е незавършен документ. За мен това е нещо, което трябва да тепърва да се усъвършенства и довършва. Там няма разграфени дати и количества, няма дори и остойностяване на дадени мерки. Логиката е първо да се види кои са тези три-четири неща, които като нация искаме да правим и трябва задължително да направим, ако искаме да успяваме. След като се договорим кои са те, тогава да седнем и да разпишем – това ще струва толкова, това е възможно, онова не, откъде ще вземем ресурса, ако е необходим. Има много реформи, за които ресурс изобщо не е необходим, а е нужна политическа воля.     - В това отношение БСП напипва пулса на обществото. То е уморено от този тип управление вече 30 години. Има чисто формални признаци на демократично управление – сменят се партии и коалиции, но като цяло тъпчем на едно място. България продължава да е на последно място в ЕС. Това е обидно. Страната ни никога не е била последна в Европа. В последните години, колкото и парадоксално да звучи, България бива задминавана дори от страни, които бяха значително зад нас. Имам предвид Албания.     - Силата на този документ е, че не е предизборен, че е принципен, че поставя въпросите остро именно в непредизборна обстановка. Тази обстановка иска и други цели, има друг подтекст. Моментът е прекрасен, именно спокоен, когато не се виждат избори на хоризонта. Това не значи, че няма да се случат, но в момента не се виждат.     - Първата стъпка е направена. Тя е да се търси широк диалог с цялото общество, за да се идентифицират проблемите и да се определят пътищата за тяхното решаване. Чак на следващ етап би могло да се разговаря за способност за реализация на програмата. Нея още я няма, това не е и програма. Това е документ, покана за разговор. Той затова е малко всичкология. Обхваща всичко, а една програма за приоритети не може да обхваща всичко. Този разговор е наложителен и необходим.     - Според мен има интерес обществото. Различните групи в него имат различен интерес, към различни части от „Визия за България“. Естествено, че бизнесът ще се вълнува много повече от въпроси като финансова дисциплина, данъчна политика, минимално заплащане и т.н., докато пенсионерите от други, а младежите от трети. Точно за това е смисълът на един такъв разговор - за да се види през призмата на различните социални и обществени групи кое е онова, което ще обедини най-много групи и най-голяма част от обществото, за да може да се каже кое е най-наложително.  ", "date": "2018.08.10", "title": "Кънчо Стойчев: „Визия за България“ е ценна, защото поставя стратегическите проблеми на страната"}
{"url": "http://epicenter.bg/article/Instituta--Ivan-Hadzhiyski--V-Balgariya-proticha-svoeobrazno--postpredsedatelsko-bezvremie-/161039/11/0", "text": "    Доналд Тръмп показва ясно, че не изпитва интерес към сътрудничеството във формата Г-7. Още в началото на мандата Тръмп пък се бе изказал пренебрежително и за НАТО, после пък разви тезата, че заради Черна гора не си струва да се влиза във война.   САЩ, основен фактор в създаването и стабилизирането на Световната търговска организация, на практика игнорираха и нейните правила - с ескалацията на митническите конфликти, която ерозира либералните основи на световния ред.    Тенденциите показват, че именно в отношенията си с тези две държави Америка ще изгражда параметрите на бъдещите си глобални действия. Скорошната среща в Хелзинки трасира пътя към... Г-3.   Към това пък се добавя нов геополитически феномен: форматът „Вашингтон–Йерусалим–Москва”. Премиерът на Израел Нетаняху изигра важна посредническа роля при подготовката на срещата между президентите на САЩ и Русия.   Централно място във визията на Тръмп явно заема оценката, че главният конкурент на САЩ е Китай, а оттук следва, че    Търговската война с Китай, инициирана от САЩ, за да защити американските икономически интереси, същевременно има за цел да препречи дългосрочното развитие на главния конкурент. Въпросът дали това ще се окаже трайна тенденция в американската политика обаче е още открит.     До известна степен тя дори е третирана и като        Актуалните тенденции в ЕС дават шанс за огромен изборен пробив на крайната десница в евроизборите догодина. Той дори може да парализира Парламента.    Картината допълнително се усложнява от неясното поведение на френския президент Макрон, чиято партия не бърза да обяви към кое политическо семейство смята да се присъедини. Нещо повече, упорити са слуховете, че Макрон ще опита да инициира съвършено нова общоевропейска формация и по този начин ще застраши и без това несигурните позиции на социалисти и християндемократи.    Унгарският премиер Орбан демонстрира амбицията да се превърне в „реформатор“ на ЕНП и да я тласне по посока на „нелиберална християндемокрация“.   Задълбочаването на конфликта между либералната и консервативната тенденции в европейските общества и партийни системи допълнително усложнява възможността Европа да формира единна позиция като субект в глобалния свят, поне до средата на предстоящата година.       На Балканите от една страна, наблюдаваме мощен натиск по откъсване на региона от руската сфера на влияние (критичността на Атина спрямо Москва е показателна, както и преминаването на Македония към Запада), а от друга – пренебрежителен подход на висшата американска администрация (изказването на Тръмп за Черна гора).    – едната, която работи предимно на евроатлантическа основа и цели да укрепи Балканите като щит срещу руска и турска намеса, и другата, която не смята Балканите за важен регион и е повече готова да допусне там отстъпки пред други регионални и глобални играчи.   Кризата в НАТО крие риск от „денатовизиране“ на трансатлантическите отношения.       На този фон, в открит политически залог се превръщат отношенията за/против Домусчиев, Минев, Василев, Бенчев...   , че хоризонтите им на планиране са се изчерпали с края на председателското полугодие. Нерешителни изглеждат и кандидатите за нови играчи. Ключовият играч ДПС пък се снишава. Сякаш всички чакат някой да започне открито да предприема нещо, за да се пренастроят и активизират.   Разбира се, европейските и местните избори скрито мотивират мнозина да се оглеждат за различни варианти и да преценяват какви са сравнителните им предимства, но този процес още не е навлязъл в решителна фаза и усещането за лутане и несигурност се задълбочава.    - с представянето на „Визия за България“, което пък сега беше заглушено от нови скандали. Във визията има новина: за първи път бе лансирано предложението България да не влиза засега в еврозоната.   Промени в Министерския съвет не са изключени. Доминацията на изборната проблематика ще расте. Едно изглежда много вероятно – темите за мигрантите и за еврозоната ще бъдат в центъра на политическия дебат.   Налице е известно, може и илюзорно, икономическо успокояване, съчетано обаче с видимо политическо раздразнение.   И това дава по-големи перспективи на онези фигури и партии, които търсят подобрения на модела, а не толкова негов рестарт.", "date": "2018.08.10", "title": "„Иван Хаджийски“: България след председателството - липса на цел, социалните проблеми взимат реванш"}
{"url": "http://epicenter.bg/article/D-r-Anton-Panchev--Za-Vuchich-bi-bilo-samoubiystvo-da-prieme-razmyana-na-teritorii-s-Kosovo/161051/11/0", "text": "- Косово и Сърбия навлязоха в много решителна фаза от преговорния процес. През тези 8 години бяха постигнати редица споразумения от т.нар. технически диалог, с които се цели подобряване живота на гражданите на Косово – признаване на дипломите, табелите на автомобилите, телекомуникацията, енергетиката и други. Бяха постигнати споразумения и в политическия диалог, като много важен е въпросът за Асоциацията на сръбските общини (АСО), с който трябва да се реши докрай въпросът за статута на сръбското население в Косово. Екипът от косовски сърби, който изготвя устава на тази структура, закъсня с неговото представяне на преговарящите страни, но това ще се случи до няколко дни. Все още не се знае какви разпоредби съдържа този документ, по които ще се преговаря в Брюксел. Опасенията на албанската страна са, че може да се стигне до предоставянето на големи права на тази структура, което да я превърне в трето ниво на властта в Косово и да означава фактическа автономия за косовските сърби, като албанските политици обичат да правят сравнения с модела на Република Сръбска в Босна и Херцеговина. Разбира се, една такава автономия би била неприемлива за Прищина и относно АСО ще има тежки и продължителни преговори, освен ако посредникът, ЕС, не наложи решение по ултимативен начин.   Прищина се надява, че самите преговори ще завършат с признаване на независимостта на Косово от Сърбия, премахване на пречките пред членството на Косово в ООН и другите международни организации, нормализиране на отношенията между тях. В Косово съзнават, че това е трудно постижимо и ще изисква доста дълъг времеви период. По време на тези преговори могат да се очакват доста провокации и от двете страни, заплахи за оттегляне и временно оттегляне от преговорите, но и в Белград и Прищина знаят, че трябва да преговарят дори и заради външния натиск и перспективите за интеграция в ЕС. - До голяма степен президентът на Косово остана изолиран в своята страна във връзка с идеята за разделяне на Косово. Хашим Тачи ръководи преговорния процес и на практика сам е отговорен за изработването на преговорната платформа и на тактиката в преговорите. Тачи успя да се пребори да оглави и ръководи преговорите, но правителството, парламентът и опозиционните партии имат известна вина за тази ситуация, защото те действаха доста вяло по време на дебатите в страната относно подготовката на преговорите със Сърбия и не представиха достатъчно конструктивни идеи и стратегии. Окончателното споразумение, а и междинни такива, като това за Асоциацията на сръбските общини, ще се гласуват в парламента на Косово и ратификацията зависи от народните представители. Смятам, че тези гласувания и дебатите около тях в косовския парламент ще се превърнат по-скоро в политическа битка на опозицията срещу президента, отколкото в някаква ползотворна дискусия.    - Тази идея беше предложена от президента Тачи, но и той до голяма степен се отказа от нея и започна да говори предимно за корекция на границата. Тази идея е доста трудно осъществима по редица причини. В самото Косово почти всички политически сили са против, защото не искат страната да губи територия. Вярно, тези около 1000 кв. км в северните части на Косово, които са населени предимно със сърби, все още са извън реалната власт на косовските институции, но там живеят и албанци, както и представители на други етнически общности, които не биха желали да преминат под държавната юрисдикция на Сърбия. Освен териториалната загуба и загубата на население, Косово би претърпяло и загуби от икономически характер, както и международна легитимност, тъй като независимостта на тази страна е призната в съответните граници.   Дори да звучи парадоксално, самата Сърбия би загубила в дългосрочен период, ако получи северните части на Косово, защото в четирите общини живее малко повече от половината сръбско население в тази страна. Останалите сърби живеят най-вече в шест общини с предимно сръбско население в източните и южните части на Косово. Тези хора биха се почувствали изоставени и безсилни да защитават своите права, което ще стимулира тяхното напускане на Косово.   Република Косово е създадена като мултиетническа държава със сериозни конституционни и законови гаранции за сръбското и останалите малцинства (депутатски квоти, такива във всички институции, специални връзки със Сърбия и др.). При едно съществено намаляване на броя на сърбите в страната, може да се стигне до искане за промяна на конституционното устройство на Косово от албанското мнозинство и до намаляване на гарантираните права на малцинствените общности в дългосрочен период. Освен това, основната част от паметниците и обектите на сръбското културно и религиозно наследство или поне на претендираното за сръбско (Печката патриаршия, манастирите в Дечани, Грачаница и др.), не са в северните части и ще продължат да бъдат в Косово. Неслучайно висши клирици на Сръбската православна църква се обявиха против разделянето. Не на последно място, а сигурно първо по важност, е несъгласието на ЕС и други международни фактори с евентуалното разделяне на Косово.     По тези причини Хашим Тачи вече не говори за разделяне на Косово, след което премина и през етапа „размяна на територии” между Косово и Сърбия, т.е. северните части на Косово да бъдат разменени с населените основно с албанци общини в южните райони на Сърбия по границата с Косово – Прешево, Буяновац и Медведжа. С това Тачи печели албанските националисти и особено албанското население в Сърбия, които подкрепят една такава размяна, но Сърбия не би се съгласила на подобна стъпка по няколко причини. Би било самоубийствено за Александър Вучич да се съгласи на такава размяна, а и Сърбия няма как да се откаже от този важен стратегически район, през който се осъществява и връзката с Македония и Гърция. Този район се обезлюдява системно заради липсата на перспектива за населението и заради политиката на Сърбия да не инвестира в този край. Не е ясно колко са албанците в тези три общини, защото те бойкотираха преброяването през 2011 г., но е ясно, че те намаляват с бързи темпове заради емиграцията към ЕС. Впрочем, подобна е ситуацията и политиката на Сърбия спрямо Западните покрайнини. Не виждам причина Белград да се откаже от тази своя територия, която губи своя албански етнически облик.   Хашим Тачи вече се обявява в подкрепа на идеята за „корекция на границата”, което било нормална европейска практика. В действителност, Сърбия и Косово трябва да преговарят и за делимитацията и демаркацията на границата между тях, но това ще се случи чак след евентуално признаване на независимостта на Косово между Белград. Тогава може да се говори за „корекция”, но би ставало въпрос най-много за размяната на отделни села. Смятам, че тези идеи на Хашим Тачи имат предимно тактически характер и са част от преговорния инструментариум, тъй като показва на Сърбия и на международния фактор, че не се притеснява да поема инициативата и е подготвен за всякакви варианти и процеси.    - Преговорите между Косово и Сърбия са тежък товар и за двамата президенти. До какъвто и резултат да се стигне или пък дори до пълната липса на резултат, върху тях ще се изсипят много обвинения в „предателство на националните интереси”. Парламентите на двете страни ще решават за ратификацията, но политиците и в двете държави ще искат да се проведат референдуми по такъв важен въпрос, който ще предреши бъдещето на двете държави, но най-вече на Косово. По тази причина, е много вероятно да има референдуми и в Косово, и в Сърбия.   - Няма съмнение, че Русия и особено САЩ, следят с внимание преговорния процес, но Москва не разполага с реални инструменти, за да подпомогне своя съюзник Сърбия в диалога. Русия препятства напредъка на Косово за членство в международните организации, но не може да се намеси в диалога. В тази връзка е интересно да се отбележи, че дори един ден Сърбия да признае независимостта на Косово, не е сигурно, че Русия и Китай биха позволили членството на Косово в ООН. Институциите в Косово могат да разчитат на подкрепата на САЩ, както и досега, но Прищина трябва сама да поеме отговорност за постигането на договорка с Белград и за компромисите, които трябва да се направят. Такива сигнали излъчват американските дипломати през последните седмици.   - Както вече споменах, със сигурност ще има провокации и радикализиране на ситуацията като похват в преговорите, но сериозна заплаха за мира на Балканите и за избухването на въоръжен конфликт между Косово и Сърбия, няма. КФОР все още има сериозно присъствие в Косово, а и ЕС има достатъчно инструменти за натиск и върху двете страни. Затова смятам, че и за България няма пряка заплаха, но при всички случай, и най-вече, ако се стигне до някаква размяна на територии за в бъдеще или до конституционни промени в Косово, българските институции трябва да реагират, за да защитят правата на българите в Сърбия и Косово.   - Албанците в Република Македония са важен фактор за стабилността на страната и от тях зависи дали Договорът с Гърция за името ще бъде успешно реализиран. Република Албания е в процес на важни преговори с Гърция за решаване на спорните въпроси между двете държави, които са пренебрегвани от десетилетия. Тези преговори са основно за определяне на морската граница, за разделянето на морския шелф между двете държави, но се дискутира и по други важни теми. Прави впечатление, че Албания не се притеснява да поставя по категоричен начин въпроса за правата на чамите, т.е. на албанците от Епир, които са прогонени от Гърция през 1944 г. по пресилени обвинения за сътрудничество с италианските и германските окупатори. Албания иска гръцката страна да признае правата на собственост и правото на завръщане на техните потомци, което се отхвърля от Атина, но показва волята на Тирана да защитава правата на своите граждани, въпреки че се намира в по-слаба позиция от Гърция от всяка гледна точка.   - Всички албански партии в Република Македония подкрепят гласуването със „за” на референдума. Албанските партии, които влизат в правителствената коалиция, водят кампания в негова полза, като именно на албанския електорат се разчита от поддръжниците на договора с Гърция, както за достигане на нужната активност, така и за позитивния резултат, а и за следващите стъпки в тази посока. „Съюзът за албанците” също подкрепя Договора за името с Гърция, но от тази партия смятат, че провеждането на референдума е излишен лукс, тъй като при всички случаи решението за конституционните промени трябва да се вземе в парламента. Въпреки това, и тази партия призовава да се участва в гласуването и промяната на името да бъде подкрепена.   - Зоран Заев и неговият СДСМ не са се разделили с македонизма и няма да се откажат от тази идеология. Не бива да очакваме, че и експертните комисии на двете държави, които ще разговарят по исторически теми, ще постигнат какъвто и да е било напредък, защото политиците и учените в Република Македония никога не са възнамерявали да дискутират искрено по каквито и да е било въпроси с българската страна. Договорът за приятелство, който беше подписан преди една година, е схващан от Скопие като досадна стъпка, която трябваше да бъде предприета, за да се осигурят външнополитическите цели на страната и да се премахне българската пречка в тази посока. Всякакви български искания трябваше да бъдат поставени по категоричен начин преди подписването на този договор, а не да се разчита на добрата воля на Скопие, защото такава реално не съществува. ", "date": "2018.08.10", "title": "Д-р Антон Панчев: За Вучич би било самоубийство да приеме размяна на територии с Косово"}
{"url": "http://epicenter.bg/article/V---quot-Le-Mond-quot--ES-nikoga-dosega-ne-e-bil-podlozhen-na-tolkova-zhestoka-ataka-/161062/11/33", "text": "Европа, оказала се под ударите на Доналд Тръмп и Владимир Путин, преживява своята първа екзистенциална криза. Отговорността за нея лежи и на европейските лидери. От своето създаване до днес Европейският съюз никога не е бил подложен на толкова жестоки нападки от всички страни. Заплашено е самото му съществуване като организация. Операцията, която до голяма степен се води от Доналд Тръмп, се разгръща на четири фронта: Иран, търговията, отбраната и миграционната политика.  Тръмп игнорира настоятелните призиви на ЕС и излезе на 8 май от международното споразумение за иранската ядрена програма, което беше подписано във Виена през юли 2015 г. След това решение последва възобновяване на американските санкции и заплаха за вторични наказателни мерки по отношение на държавите, които продължат да инвестират в Иран след 4 ноември.  ЕС естествено реагира. Специален закон трябва да неутрализира екстериториалните американски санкции, докато Европейската банка за развитие трябва да окаже подкрепа на работещите в Иран компании. Предвижда се също така създаването на своеобразна застрахователна компания, която да предоставя гаранции на средния и малък бизнес, инвестиращ в Иран. Въпреки това мерките ще влязат в сила най-рано след година.  Именно по тази причина напускането на френските компании придоби формата на хаотично бягство. Не е по силите на държавите от ЕС да запазят споразумението от 2015 г. На срещата на Г-8 на 8 и 9 юни открито беше обявена търговска война. Еманюел Макрон я нарече абсурдна. Международният валутен фонд се страхува от световна рецесия от 0,5% през 2020 г. Но на Доналд Тръмп му е все едно.  В тази сфера Великобритания стана мишена на безпрецедентна намеса. До избирането си Тръмп приветстваше Брекзит и подкрепяше популистката Британска партия на независимостта на Найджъл Фараж. Днес американският лидер заплашва Тереза Мей с преразглеждане на двустранните търговски споразумения, ако тя не заеме твърда позиция по Брекзит. С оглед на специалните членове в тези договори /по-конкретно, става дума за предаването на технологии/, шантажът е доста сериозен.  Що се отнася до отбранителната сфера, в навечерието на срещата на НАТО на 11-12 юли американският президент безцеремонно се усъмни в суверенитета на Германия спрямо Русия, говорейки за нейната енергийна зависимост с аргументи под формата на необективна статистика. Като цяло тук нещата са постарому: САЩ отказват да финансират сигурността на Европа, която трябва да харчи повече за покупката на американски оръжия. За никакви европейски преференции не може да става дума.  Резкият тон на последните изказвания е свързан с двойствената позиция спрямо Европа не само на Тръмп, но и на Джон Болтън с неговите послушници-неоконсерватори, които вече 20 години не спират да презират европейците заради тяхното предполагаемо малодушие /те нямат желание и възможност да водят войни/.  Накрая, администрацията на Тръмп се опитва да спечели от европейските противоречия по миграционния въпрос и се стреми към разпадане на традиционните политически партии, независимо от тяхната идеология.  Новите американски посланици открито подкрепят крайнодесните популисти в Италия, Германия, Великобритания и Централна Европа. В това настъпление Тръмп не е сам. Всичко изглежда така, все едно останалите велики държави обединяват сили, за да разбият ЕС.  Срещата на Тръмп и Путин в Хелзинки на 16 юли стана символ на опасното сближаване по това и други направления. Въпросът е в това, че Русия получава възможност да отслаби икономическия съперник и политическия противник. Путин вижда в случващото се възможност за рестарт на своя голям проект за евразийско пространство. Освен това, той ще може да си разчисти сметките с ЕС, който въведе санкции след нахлуването в Крим и подкрепя киевското правителство в борбата с донбаските сепаратисти.    По всичко личи, че Китай си прави изводи от отслабването на Европа. В миналото той призоваваше към създаването на европейска държава, която ще съдейства за развитието на многополюсен свян и ще стане противовес на САЩ. Сега Пекин осъзна неспособността на европейците да постигнат стратегическа автономия и да маневрират, което обективно води до тяхното разделение.  След като проектът за „нов Път на коприната“ не постигна особени успехи във Франция и Германия, Китай развива инфраструктурна програма с държавите от Централна и Източна Европа.  Отговорността за кризата лежи отчасти и на ръководството на ЕС, което изпусна прехода към по-високо ниво на държавност, т.е. стратегическа и политическа автономия в ключовите области: отсъствието на обща външна политика, забавяния с европейската отбрана, отсъствието на обща финансова и валутна политика. Еврото така и не става операционна и резервна валута. До ден-днешен три четвърти от всички валутни резерви са в долари.  Накрая, не е по силите на европейското ръководство да сформира дългосрочна стратегия по миграционния въпрос. В резултат на това ЕС се сблъска с първата си екзистенциална криза. Тръмп нарече ЕС своя враг.  Следователно, Тръмп е враг на ЕС. Ние трябва да му дадем отпор по всички четири направления на атаката.  Но разногласията между членовете на ЕС, тяхната слабост по отношение на американската икономика и зависимост в отбранителната сфера прави невъзможен отговора в единен порив.  Затова остава да сплотим редиците около тези, които в действителност имат интерес от запазването на суверенния ЕС. Кой може да стане този лидер? Достатъчен ли е тандемът Меркел-Макрон за преразглеждане на съюза?  Европа на интелектуалното развитие, високите технологии, чистата енергетика и устойчивото развитие днес е в ролята на жертва. Подобно на Османската империя от XIX век, тя е болният човек на... Европа.   ", "date": "2018.08.10", "title": "\"Le Monde\": ЕС никога досега не е бил подложен на толкова жестока атака "}
{"url": "http://epicenter.bg/article/Mirela-Kostadinova--Svatbite-na-Lora-/161073/11/105", "text": "       Тя е родена да блести. Бог я е дарил с красива външност, с честно и любвеобилно сърце. Ум, воля и свободомислие. Женствена е в поведението си. Не обича да подражава и е със собствен характер. Стихийна е. Но съдбата ù крои друга орисия, да я направи боженска снаха, против волята ù. И да я обсипе с нещастие...   Лора Каравелова е получила образование в средновековен католически пансион до Париж. Тя е с богата култура, с широки интереси в областта на литературата, музиката и живописта.  Наследила е характера на баща си. Майка ù е властна и силна. Не разбира душите на децата си. Двете ù дъщери са отгледани от слугини, без топлината ù.  В края на юли 1906 г. Лора прави компромис и скланя глава. Отстъпва на натиска на майка си Екатерина и се сгодява за д-р Иван Дрянков. Този брак е свързан по-скоро с Демократическата партия на баща ù Петко Каравелов, който приживе е виждал, че се руши единството ù.  След неговата смърт Екатерина Каравелова се чувства отговорна за съществуването на партията. Тя на всяка цена трябва да попадне в добри ръце. Нужни са млади, образовани, политически настроени хора. Екатерина Каравелова харесва за политически наследник на съпруга си д-р Дрянков. Но тя не иска само това. Решава твърдо и дръзко, че той е подходящ за неин зет. Според госпожа Каравелова, Лора трябва да мине под венчило с мъж, който ще утвърди мястото ù в обществото. Семейство Каравелови тъне в дългове и не е без значение материалното състояние на избранника. Още, когато Лора е в Париж, в писмата на майка ù се появява „русенския красавец”. Той наскоро е получил две образования по финанси и право. Защитил е докторат в Хайделберг и Хале. Пее добре, свири прекрасно на цигулка.   Бащата на д-р Дрянков Калчо е богат търговец и общественик от село Боженци. Влиза в политиката. Става народен представител в Учредителното народно събрание във Велико Търново с още шест габровци. Приятел е на Петко Каравелов.   Калчо Дрянков е човек с авторитет и позиции, собствено мнение, изразителен и емоционален език. При обсъждане избирателните права на жените, той е категоричен: Ако жените тръгнат да правят избори, те ще си изоставят къщите и децата, и язък за царщината ни.   На годежа на Иван Дрянков и Лора на 27 юли 1906 г. присъства приятелка на Екатерина Каравелова – Мария Моллова, която споделя с Михаил Кремен: Лора си облече черна рокля, за да покаже, че не обича Дрянков. Тя ще бъде с черна рокля и в последната вечер от своя живот...   За състоянието на Лора около годежа, свидетелства неин ръкопис от юли 1906 г., където пише: От нийде помощ няма... Загубила сили да се съпротивлява пред волята на майка си, душата ù стене: Самотия и отчаяние!  През това време съдбата ù гласи ново изпитание. Яворов трябва да замине за Нанси. Те вече фатално са се срещнали в Драгалевци. С тях е Христо Тодоров, брат на П. Ю. Тодоров, немецът д-р Адам, майка ù и приятели. Може би, след излета там, те се виждат още един път, за да се сбогуват. Но това не е сигурно... Има хипотеза, че тази среща между двамата вдъхновява Яворов, за да напише „Стон”.   Стихотворението посветено на Лора, излиза в книга 8 на списанието „Мисъл” от 1906 г. В същия брой е отпечатано стихотворението в проза „Ели” от Лора Каравелова, подписано с псевдонима ù Дафина. Това е първият ù опит да се покаже в литературата, под крилото на Петко Тодоров. Тогава казват, че е надеждна млада писателка.   Яворов изпраща на Лора поздрави от Нанси, без да ù напише адреса си. Нещастна и помръкнала, тя се гласи да се ожени за Дрянков.  През това време Екатерина Каравелова изпраща щерка си в Русе при свои роднини, за да е по-близо до Дрянков, който работи там. Нужно е да свикнат един с друг. Но в края на годината, Лора забягва с младия дипломат Петър Нейков, за да осуети брака, който не желае. Бегълците са заловени. Лора е наказана и изпратена в Русе, при леля ù Мариола. Майка ù е издействала да не пристигат писмата на Нейков до дъщеря ù. Той е женен за десет години по-стара французойка и току що е уволнен от Министерството на външните работи. Прехранва се като журналист. Месеци наред Лора не получава писма от него. Не може и да му пише, защото писмата ù не пристигат.   Майката на Лора я убеждава в липсата на бъдеще с Нейков и със сълзи я скланя да приеме материално осигуреното и спокойно бъдеще с Иван Дрянков. В тази обърканост и разочарование, тя скланя да мине под венчило с Дрянков. Лора ще напише по-късно до Яворов: Майка ми е живяла дълго време с идеали, та изглежда да й са вече омръзнали. А сестра ми се е родила без тях. Затова и двете винаги започват от себе си. Ако моят „избранник” не може да им предложи по един автомобил, то поне да изглежда влюбен в тях заради тях да има великодушието да ме вземе за жена...   На 29 април 1907 г. във вестниците се появява новината, че Лора се е венчала за секретаря на Търговската камара в Русе д-р Дрянков.   В деня на сватбата, преди ритуала, Лора три пъти разваля прическата си и разплакана захвърля воала. Писано било да свърши и този ден...   На Томина неделя госпожица Лора Каравелова става госпожа Дрянкова. Сватбата се случва в Русе, в църквата „Св. Троица”. Кремен пише: Лора стояла под запаления многосвещник неподвижна, бледа, каменно студена, с прехапани устни – сякаш над косите и воала ù е положен не булченски, а трънен венец. Нито щастливият жених, нито самодоволната майка, нито пък тържествуващите техни политически приятели, дошли за сватбата от София, са могли да доловят Лорината тайна мъка и да видят в тази мълчалива статуя бъдещата бунтовница за свобода и лично щастие.   Авторът на „Романът на Яворов” проверява лично, че в църковният регистър под №34 е записано на 29 април 1907 г.: Иван К. Дрянков, 30 годишен, от село Боженци, Габровско. Лора П. Каравелова, 20 годишна, София. Томина неделя. Кръстник Ив. Салабашев. Първо венчило и за двамата. Свещеник Николай Тончев. В тази църква се венчават през януари 1880 г. двадесетгодишната Екатерина Пенева с четиридесетгодишния Петко Каравелов.   Дрянков вярва, че Лора ще бъде една образцова, всецяло проникната от дълга си съпруга. Въпреки, че наскоро след бягството си с Петър Нейков, Лора демонстративно му обявява, че престава да се счита за негова годеница. Няма накъде... Властта на майка ù е неприклонима и непобедима. Лора не може да се докосне до съпруга си. Ний нямаме нищо общо, нищо което да ни свързва, той мрази всичко, което аз обичам, ще изрече тя.   След сватбата живеят в Русе. Тя се мъчи да домакинства, шие пеленки на купената от мъжа й шевна машина. Ражда се синът им Кирил, който умира като бебе.  Лора ходи на пазар. Русенци я виждат да носи метла под мишница и тежка чанта с продукти. Понякога мъкнела и живи кокошки.   Според вече покойния племенник на д-р Дрянков Симеон Кожухаров истинската причина за разрива между Лора и съпруга ù е смъртта на първото им дете Кирил. Тя дори не кърми детето си, а наела дойка, за да го гледа. Жадува свободата си, а тя не се вижда в тъмнината на нещастния брак. Второто им дете е Петко, което се ражда на 24 юни 1909 г. е кръстено на дядо си Петко Каравелов. То се ражда съвсем мъничко – в седмия месец. Лора не го иска още по време на бремеността. Пита доверени приятелки как да го махне. Детето е опит за затопляне на отношенията им. Идеалът на Дрянков беше да имам повече деца, за да играе по-свободно по цели нощи на карти... Но когато съм била в положение, не съм видяла от него никаква нежност, никакво внимание. Ний нямаме нищо общо, нищо, което да ни свързва... – разкрива тя.   Петко след години завършва Робърт колеж, следва право и става част от дипломацията. До 1941 г. е втори секретар в легацията ни в Лондон. Предлагат му да остане, но той се завръща в България. След 1944 г. синът на Лора не приема новия режим и работи от време на време като печатар и преводач. Новата власт му натрапва квартиранти в удобния семеен апартамент. Сред тях е и една рускияня, която решава да се ожени за него и успява. Ражда им се дъщеря. Бракът бързо се разпада. Наследникът на семейство Каравелови минава под венчило с Фани, потомка на княз Стефан Богориди и дъщеря на адмирал Тодор Тодоров. Ражда им се син, който също носи името Петко. Той и до днес живее в София. Има дъщеря Лора, кръстена на колоритната си баба.   ***   След сватбата с Дрянков, Лора се явява на конкурс за красавици в София на 21 ноември 1909 г. Загърбва забраната на майка си, която не дава и дума да се отвори. Грабва втория приз. И вече е призната за една от най-красивите жени в столицата, облечена от модните къщи на Париж и Виена. Във Франция вижда как аристокрацията живее и не се съобразява с обстоятелствата както тук – бит, морал, традиции. Със самочувствие, предизвикателна, модерна, запозната с новостите в литературата, музиката и живописта на Запад, а и в Русия, тя е бляскава и незабравима на фона на калната и неугледна София.  Едно дълго пътуване, според Лора, ще убеди Дрянков да ù даде развод. Тя иска да усъвършенства английския си език и да чете поетите в оригинал, тъй както чете и пише на френски език. И заминава с братовчед си Рашко Василев за Лондон. Бягството ù предизвиква голям скандал за времето. Оставя малкия Петко на майка си. Аз ще остана тук, догдето Дрянков поиска развод, обявява тя.   Там пише „Писма до Никого“, но не е сигурна в литературната им стойност. Дните се изнизват, а очакваното предложение за развод не идва. В Лондон Лора мечтае да стане голяма писателка или поне любима жена на голям поет.  Един ден тръгва с влака от Лондон за Париж. Решила е да се види с Яворов. И се срещат. Той оплаква Мина, която скоро е починала и е погребана в гробищата на близкото до Париж градче Бианкур.   Лора се завръща в България, но няма къде да се подслони. Само в дома на съпруга ù има място за нея. За съжаление...   На 20 юни 1912 година Софийският епархийски върховен съд издава решение за прекратяване на брака между Лора и Дрянков. По нейна вина. Тя е осъдена на две години без право на женитба. Но тази забрана е условна.   Тригодишният Петко остава да живее с Лора, като за препитанието му се грижат и двамата родители.   Две години и половина брачен живот, остават зад гърба ù. Тя е свободна. Пътищата им с Иван Дрянков се разделят. И всеки отнася своята обида... Скоро ще се сбъдне мечтата на Лора - да бъде госпожа Яворова. На всяка цена! Големият поет ще ù даде пръстен с опал. Нищо няма да я спре.  Предстои ù да мине под венчило за втори път. С мъжа, който гори сърцето ù. На 19 септември 1912 г. в Подуенската църква „Св. Богородица”. Въпреки забраната на Епархийския духовен съд Лора да встъпва в брак две години. Младоженците ще подпишат на свещенника полица от 1000 лева, с която гарантират материалната издръжка на децата му, в случай, че той е наказан задето е извършил бракосъчетанието. Кумуве са Петко Палиев, приятел на Яворов и Радка Бонева – дружка на Лора и братовчедка на Пенчо Славейков.  През 1930-1931 година Дора Конова, съпругата на Кремен, която е в дъното на водовъртежа на драмата между Лора и Яворов, и присъства на сватбата им, започва да търси дали бракът на семейството е регистриран в църковната книга в Подуене. Сякаш, за да успокои съвестта си... Не открива такова вписване. Продължава да търси в гражданското отделение на общината. Оказва се недокументиран.  След ритуала семейството отива в дома на майка ù Екатерина. Тя е излязла от къщата... Вратата отваря слугинята. Наредих да кажат на Лора, че от нея никога няма да се откажа, но никога няма да призная Яворов за зет.  След години самата Каравелова твърди, че е видяла Яворов само един път в живота си, още преди Лора да се ожени за д-р Дрянков, на екскурзията в Драгалевци. Венчал ги един македонствуващ поп в една стая в хотел „България”... Аз мислех отначало, че са се венчали в църква. Моята дъщеря не обичаше домашното венчаване. Но все пак тя е искала да бъдат непременно венчани: тя не можеше да стане метреса на Яворов.  Преди ритуала Екатерина предупредила дъщеря си, че няма да бъде щастлива с поета, поради различията им, образованието и възпитанието им. Майчината обич може да разхвърли и обърка живота на своето дете. Както никой друг!  А за брака между Яворов и Лора най-големи заслуги имат Мара Белчева и д-р К. Кръстев.  Преди сватбата с Лора, Яворов пише до баща си в Чирпан и иска прошка. Откровено му съобщава, че ще мине под венчило с жена, която вече е имала брак. Казва му цялата истина. Бащата и най-голямата сестра на поета Мина подскочили. Как е възможно нашият мил Пейчо, който е толкова умен, да хукне и вземе тази жена. Тя е парясница, при това има дете! Той е „оплетен” и си е загубил ума. Трябва да се вразуми! Бащата на Яворов грабва астраганения си калпак и тръгва веднага за София. Но брата на поета Атанас и сестра му Тина, връщат разтревожения баща от прага с много уговорки. След трагедията на Лора и Яворов той страда, че не е тръгнал, за да го вразуми. Едва ли е можел да преобърне пътя на страстната и фатална любов предопределена от съдбата.  Наскоро след сватбата, Яворов отива в Македония. В Чирпан пристига мило писмо от снахата Лора. Пише и на сестрите и брат му. Вълненията около сватбата полека затихват. Важно е вече Пейо да се върне жив и здрав от войната. Семейството кани Лора да ги посети, за да я покажат на роднините. На 24 септември 1912 г. кахърният баща на Яворов изпраща телеграма до снаха си: Бъди честита с обичания ми син. Баща ти. Небето полека се развиделява над брака на поетичното семейство. Лора също му отговаря и обещава, че щом Пейо се върне – ще дойдем да те видим и искам да те намерим юнак. Подписва се „дъщеря ти Лора”. Кани сестрите на съпруга си на гости в София. А на 13 април 1913 г. пише на Мина:”Изглежда, че наесен (през октомври – б. а.) ще имаш племенник или племенница”. Бебето на Лора и Яворов, обаче не се ражда. Тя го губи в петия месец. Преживява толкова исканото дете от Яворов много тежко. Изпада в криза.  Следват не леки години и за двамата. Лора ревнува от всичко, подозира го, следи го, упреква го. Не го оставя за малко спокоен. Предлага му да напусне театъра и София, за да отидат в провинцията, където той да пише. Желанието ù да живее като европейка и нашироко подтиска Яворов. Той не одобрява почти всекидневните гости, чувства се не в свои води. Лора кани момичета и дами от софийския елит. Черпи ги със купени сладки и чай. Сред гостенките ù са Мара Белчева, Бела Казанджиева, Дора Габе, Дора Конова и др. Факт е, обаче че Яворов не написва нито едно стихотворение след сватбата с Лора. Нещо тежи на поетичната му душа. Между тях се завихря понякога видим, понякога скрит водораздел. Отношенията им се изострят и вървят зле. До ноемврийската нощ, когато тя ще реши трагичната участ и на двамата. А в дълбокото лежи Дора Конова, предизвикала скандала между Лора и Яворов при завръщането в дома им на ул. „Раковска” №136.   ***  Колко пъти, докато е съпруга на д-р Дрянков, Лора посещава село Боженци, където е свекъра ù Калчо и свекърва ù Цанка – не знам. Но сигурно не са много. Боженклии си я спомняли в цялото й обаяние и изящество застанала на балкона.  Къщата е в градски стил с рисувани стени и тавани. Някои твърдят, че тя е правена за Лора, но е завършена много преди да стане снаха в дома на Дрянкови. За нея купуват пианола.  Щом Лора дойде в балканското село, на чист въздух, децата я заобграждат. А тя им раздава бонбони. Не може да работи никаква селска работа, да мие, чисти и пере, да шие и глади. Не обича да готви дори. Не стига това, а е и капризна.  Баба Руса, сестрата на д-р Дрянков, си спомняла преди време, че Лора не пестяла. Веднъж се хванала да пържи яйца. Изляла половин кило зехтин в тигана и не влязла повече в кухнята.  Една нощ Лора се скарва с Дрянков. Разтваря широко прозорците, за да се чуе в махалата. Мръсник, курвар, покерджия... Ще те убия. Ще те застрелям, крещяла тя.  Баба Руса разказва, че брат ù тогава се решава окончателно на развод. Срам го е да се покаже в Боженци след този скандал.  Свекърът и свекървата на Лора я обичат. Тя също показва добро отношение и уважение към тях.   Софийската красавица участва със свой капитал в търговията на на свекър си в Бесарабия (Болград) и дунавското пристанище Рени. В едно писмо от 11 октомври 1911 г. Лора пише до свекъра си. Драги тате, обръщам се към тебе тъй по навик, защото ти винаги си се отнасял към мене като баща, ако и с Ивана ний окончателно да се разделихме. Бях преди няколко дена в Русе и при Иванови на гости и там поговорихме с Ивана върху нашия развод. Ний ще се разделим с него приятелски и никога няма да дойде ден, когато ще гледам на него като на съвсем чужд човек, защото ти си бил винаги добър спрямо мене.  Днес наново се обръщам към тебе с молба да ми пратиш колкото се може по скоро 1000 лева ... От писмото личи, че свекър ù преди това е давал пари на Лора. Тя ги иска от него, за да купи къща и да подслони себе си и внукът му. Петко расте хубав. Ний с мама те поздравяваме и чакаме с нетърпение отговор, а аз чакам по-скоро 1000 лева, завършва тя писмото си. Документът е с дата 4 октомври 1911 г.  От едно друго писмо на Лора до свекър ù от 17 май 1907 г. тя му пише: Драгий тате, Ако да ви писах, то не е защото не исках, а защото всеки ден ви очаквахме. Беше ни много мъчно, че вий не можахте да присъствата на сватбата ни, но като считайки, че скоро ще се видим, то с това се утешавахме. Редовете са писани след сватбата с Дрянков, а там съвсем не личи, че Лора е нещастна.  Цана, майката на Дрянков, не може да понесе раздялата между Лора и синът ù Иван. От тревоги получава удар. Скоро умира. Но по време на брака с Дрянков снахата е уважителна към свекърва си. На 24 декември 1907 г. ù пише: Драга майко, приеми нашите най-сърдечни поздравления по случай именния ти ден. Искрено ти желаем да бъдеш все така бодра и весела, както беше последния път. И на нас много ни се искаше да дойдем заедно с баща ни на Боженци, за да се видим отново да прекарам пак тъй весело както първия път, но за жалост студът ни попречи. Дано туй лято се сбъдне това ни желание. Ами ти няма ли да ни дойдеш на гости поне за няколко дена, през пролетта ще има и ний какво да ти се похвалим.  Другите новини вярвам, че баща ни подробно ще ти разправи.  За сега те целуваме с Ивана; също баща ни, Райна и малките Петко и Цанка. Поздравете Коста и всички други роднини и познати, които питат за нас. Твоя дъщеря Лора.  Споменатата в писмото Райна е сестра на Дрянков, Коста е неин съпруг, а Петко и Цанка техни деца. Нищо не издава в писмата, че предстоят сериозни промени в живота на Дрянкови.  По време на краткия им и мъчителен брак Лора не обича Иван Дрянков, но той се грижи за нея финансово.  Истината е, че той дълго търпи капризите на Лора. Дълбоко в сърцето си е добродушен и благ човек. Една от сестрите му остава вдовица след Първата световна война. Дрянков отгледал и изучил и петте ù деца.  По разказ на домашната прислужница Дена, преди да се застреля Лора, е имала намерение да се върне при д-р Дрянков, заедно с малкия Петко.  На 29 ноември 1913 г. след полунощ и гостуване у семейството на д-р Михаил Тихов, слугинята чува разговор между Лора и Яворов, който преминава в разправия. Една от версиите е, че когато двамата минават покрай дома на Каравелови, там свети. Лора обърнала поглед. Съзира бившия си съпруг д-р Дрянков. А може би ù се е сторило...  Дали наистина е мислила да се завърне при него е неразгадаема тайна. Едва ли. А кой знае...?  След драмата с Яворов, погребението на Лора е организирано от д-р Иван Дрянков, Рашко Маджаров и Рачо Славейков. Майка ù по това време е в Русия. Болна е, очакват я, но тя не си идва в родината за погребението на дъщеря си. В София е само Виола, по-голямата сестра на Лора.  Дрянков неутешимо плаче... Ковчегът ù е обсипан със живи цветя. Тя не прилича на мъртвец. Дали от инжекцията с формалин, която са ù сложили, за да дочака майка си, или защото живота още не иска да я напусне съвсем, лицето ù е спокойно. С бледо розов цвят, всякаш е заспала. Погребват я три дена след трагедията.   От нея за Дрянков остават само дневниците ù. Какво ли е прочел там за себе си? Колко ли огорчение още е намерил сред редовете му? Двадесет и седем годишната Лора вече я няма. А някогашния боженски красавец е обичал искрено тази мистична жена.  Д-р Иван Дрянков изпраща в другия свят ... жената на Яворов.  ", "date": "2018.08.10", "title": "Мирела Костадинова: Сватбите на Лора - страст и мъка, фатални срещи и раздели "}
{"url": "http://epicenter.bg/article/Dimitar-Gardev--Delegirahme-na-Bryuksel-vanshnata-si-politika--Tova-tryabva-da-se-promeni-/161079/11/0", "text": "- Изказвания като това на премиера Заев не потвърждават на дело договора за приятелство и добросъседство. Очевидно е време да видим дали това е работещ документ. Думите на Заев са чудесен повод да се стартира кризисна процедура за избягване на такива конфронтации.   - Не бива да забравяме, че Гърция и Сърбия винаги са били съюзници по отношение на Македония. Антибългаризмът е следствие на политиката на бивша Югославия в Скопие. Позабравен е фактът, че през 1992 г. Милошевич предложи да има обща държава между Гърция, Македония и Сърбия. За малко и това да се случи, докато гърците не разбраха, че влизат в капан, който може да ги сблъска с Косово и Албания.   Антибългаризмът в Македония е дълго подклаждана програма. Но на това трябва да се сложи край! Ако този договор за приятелство не може да сложи точка на провокациите, ще има друг договор. Нека да не хвалим толкова много гърците. България също има лостове за въздействие. В процеса на присъединяване на Македония към Европейския съюз за отварянето и затварянето на всяка преговорна глава трябва решението на България. Тук е моментът, в който България може да изчисти абсолютно всички въпроси.   - Да. От нас се изисква да създадем работеща процедура за кризисен мениджмънт. Тя ще определи как реагираме при такива ситуации на базата на  договора, на базата на добросъседските ни отношения, на базата на желанието на Македония да бъде подкрепена за членство в ЕС и НАТО. И то как реагираме на всички нива – българо-македонската комисия, Външно министерство, Министерски съвет, президентство.  - Проблемите са очаквани. Балканите са в сивата зона на спящи  конфликти, конфликти с ниска интензивност, конфликти, които във всеки един момент могат да бъдат активирани. В региона настъпиха важни събития. Първо, приемането на Черна гора в НАТО. Второ, даването на зелена светлина на Македония. На трето място трябва да се реши въпросът със Сърбия и Косово.  Някои смятат, че в Сърбия има проруско правителство. Нищо подобно. Сърбия има най-антируското управление от последните десетилетия – и с премиера Бърнабич, и с президента Вучич.  При променената ситуация на Балканите всеки активира спящите конфликти и търси по-добри позиции на балканската шахматна дъска.    - Между Сърбия и Косово се водиха тайни преговори. Сега Хашим Тачи предлага в Брюксел присъединяване към Косово на общините Прешево, Медведжа и Буяновац, които са в Южна Сърбия и са населени с етнически албанци. Тачи заяви, че няма големи надежди то да бъде прието, но се сондират мнения, стартира се процесът. Вучич пък призова сърбите в Северно Косово да не поддават на провокации. Да не направят бунт, който да даде повод на косовските албанци от Прищина да вземат активни мерки срещу тях и да въведат реално военно положение. Очевидно е, че и Тачи, и Вучич разглеждат нещата в рамките на политическия процес, а не в конфронтационен.  Конфликт няма да има. Независимо от изявленията на Рамуш Харадинай, че ще смажат всяка форма на бунт, независимо от повишената бойна готовност на сръбската войска и т.н. Причините са две. На територията на Косово се намира международната мисия на КФОР и най-голямата американска база. Тя е с 12 500 души, с потенциал за 25 000. Вътре имат 360 километра инфраструктура и 76 километра мостове. САЩ имат повече самолети и хеликоптери там, отколкото цялата авиация на някои балкански държави. Ролята и присъствието на САЩ в Западните Балкани е огромно. Ролята на Русия винага се е използвала за увеличаване на американското присъствие. Затова да не плашим хората – конфликт няма да избухне.   - Договорки за взаимни действия между двамата президенти има. Те са ясни от комюникето от срещата, замъглено от хибридната информационна война срещу американския президент и политическата ситуация в САЩ, където изборите реално още не са приключили.  На тази среща имаше няколко сериозни момента, по които беше постигнато съгласие и които влияят пряко или косвено върху геополитическата ситуация в Европа и света.  На първо място е общото разбиране, че договорите, свързани със стратегическите настъпателни въоръжения трябва да бъдат продължени. Същевременно трябва да бъдат сформирани технически екипи от специалисти, които да подготвят ново споразумение за стратегическите настъпателни въоръжения.  Изтече информация, че има предложение договорът за тези въоръжения (СHB – III) да бъде удължен с пет години. Това е добра новина за световната сигурност. Светът се намира в нестабилно положение и това не може да продължава.  Оттук може да се роди разширяване на този договор, защото в момента той обхваща само САЩ и Русия. Но явните ядрени държави - Великобритания, Франция, Китай, не са обхванати. Неявните – също: Израел, Пакистан, Индия и Северна Корея. Следващата година вероятно ще бъдем свидетели на ново споразумение, в което ще бъдат включени всички.  Друг важен момент е споразумението за обща хуманитарна операция, може би под егидата на ООН, за връщане на бежанците в Сирия. Забележете, тези две държави предприемат инициативата, а най-пострадалите – Европа и Европейският съюз, не участват. Това означава, че полюсът в международната политика е изменен. Защо ЕС не беше инициатор на хуманитарна операция за връщане на бежанците? Открит въпрос, който показва, че САЩ и Русия имат пряко въздействие върху сигурността на европейския континент.  Третата точка има пряк досег с вашия въпрос. Тръмп отиде в Хелзинки, след като на срещата на НАТО ясно показа кой налага решенията в Алианса. Посланието беше, че за разширяването на НАТО, включително в балканския контекст, ще говорите с мен, с американския президент.  Замъглен беше и моментът за газовите проекти. Двете страни се съгласиха, че са най-големите износители и е тяхно задължение да регулират цените. Това означава нов газов ОПЕК. Означава, че САЩ и Русия ще определят световните газови цени, а най-големият потребител на този продукт е Европа.  - Европа вече не е същата. Бежанците промениха политическата карта. Функционалността на Европейския съюз не отговаря на изискванията на времето. Функцията на ЕС като съюз на въглища, стомана, зърно и мляко не отговаря на случващото се в момента. Светът се движи в състояние на война, от 1991 година насам има огнища на напрежението. Ако нямате външнополитическа функционалност, изоставате от събитията.  Външнополитическата функционалност включва на първо място въоръжени сили. На второ – обща дипломация. Разбира се, трябва да прибавим общи финанси и бюджет. Затова инициативата за създаване на обща европейска отбрана скоростно излезе на преден план и се разви за по-малко от година. От декември насам имаме постоянно структурирано партньорство, по което държавите имат конкретни ангажименти и задължения. Имаме и нов военен съюз по инициатива на Франция, в който влизат девет европейски държави. Това изключително много променя вектора на сигурността в Европа.  ЕС трябва да се реформира. Съюзът трябваше да има конституция и да се превърне в конфедерация, но заради три държави договорът от Лисабон бе осуетен и ние забуксувахме. Тази конструкция се оказа нефункционална и ще има нова. Новата конструкция не може да бъде направена със старите политици. Поради тази причина ще имаме нови европейски политици и вече виждаме как те безапелационно печелят изборите.  - Процесът тече от миналата година. В Германия имаме Алтернатива за Германия (АзГ), която стана трета политическа сила само с един лозунг – антимигрантският.  На изборите в Холандия Герт Вилдерс, лидер на антимигрантската партия и основен опонент на Марк Рюте, удвои своите резултати. За първи път там имаме и етническа партия – ДЕНК, която е на турците в страната.  Виждате как мигрантският проблем формира партии в Европа. Льо Пен едва успяха да я изместят от изборите във Франция с един съвършено нов и неясен проект – този на Макрон, създаден три месеца преди изборите.  Същите процеси на антимигрантска основа се случват и в Гърция, и в Италия, в Централна и Източна Европа. Меркел е подложена на огромен натиск не само от Тръмп, и от АзГ, но и от съюзниците й от ХСС. Да не забравяме и ГСДП, която влезе в Голямата коалиция под условието, че след две години ще преразгледа мястото си в нея. Тоест, след две години мандатът на Меркел ще бъде поставен на карта.  Няма нужда да споменаваме Орбан или Полша. Или Брекзит – цяла държава напусна ЕС с антимигрантски лозунги.  Вълната от антимигрантските настроения ще се увеличава. Последствията ще ги видим в състава на Европейския парламент и на новата Европейска комисия.  - Това е въпрос, на която могат да отговарят военното министерство и военните аташета. Дали сме искали да имаме участие, дали наистина сме били изолирани или не сме проявили нужната активност – отговори на тези въпроси трябва да има в съответната документация.  Доводът, че България няма военен потенциал и заради това не е била поканена, е несъстоятелен. В този блок е Естония, чиято армия наброява 4500 души. Така че подобни обяснения са само  измиване на ръцете и не са верни.  В този съюз се говори за изграждане на европейски възможности извън ролята на НАТО. Това е ключово.  Говори се за изграждането на сили и структури извън командването на НАТО и европейската отбрана, за войскови потенциал извън тези две структури, за създаване на обща военна култура – специфична военна тактика, обучение, управление.  Всичко това е изключително важно, защото България се намира в стик, в разлом, в потециално опасен регион. Конфликтите между Турция и Гърция, между Гърция и Кипър постоянно се активират.  Украйна е със сериозен потенциал за сблъсък не само чрез хибридни действия. Черно море представлява регион на повишена военна активност и на бързо променящи се баланси и капацитети. Да прибавим сложните отношения между Турция и ЕС, Турция и САЩ, Турция и НАТО.  В този контекст България не бива да остане изолирана от мощни държави, каквито са Франция, Германия, Холандия, Белгия, Великобритания, които разполагат с най-мощните флотове, с огромни стратегически възможности. Не можем просто да кажем, че нас това не ни интересува, че не сме били поканени, че нямаме капацитет...  - Първо, българската външна политика трябва спешно да промени своята вътрешна организация.  Второ, да бъде по-активна. След влизането на България в ЕС външната ни политика беше изцяло делегирана на Брюксел. Ние решихме, че това ни освобождава от самостоятелност. Балканите показаха, че няма такова нещо. Сблъсъкът и бързо променящите се отношения между водещите държави, които имат проявления на Балканите доказа, че ние трябва да водим самостоятелна политика.  Дипломацията ни трябва да бъде съобразявана с ООН, с европейската политика, но в същото време е необходимо да имаме и самостоятелен глас. Нашето европредседателство показа, че гласът на България се чува. Но трябва да има и критично отношение. България пропиля уникални възможности. Рядък исторически шанс беше да имаш генерален секретар на ООН, председателство на ЕС и да бъдеш председател на Съвета за сигурност на ООН. Първият шанс България го пропиля поради вътрешни конфликти. Изкара две кандидатури, което беше уникално в историята на дипломацията. При втория се справихме сравнително добре, но с много сърцераздирателни моменти.  От третия директно се отказахме. Външен министър тогава беше Даниел Митов. На въпрос защо България е предоставила председателството на Съвета за сигурност на ООН на Полша, той отговори: „Защото външно министерство нямаме капацитет.“ Как по-малки държави имат капацитет, а България няма?! Невероятен пропуск! Как мислите, че щеше да тежи България, ако имаше генерален секретар на ООН, председател на Съвета за сигурност, европредседателство. Нямаше да молим и да искаме срещи и нямаше да чакаме да ни поканят в един нов военен съюз, за който или не са ни уведомили, или сме проспали. Нас щяха да ни търсят.   Промени трябва да има. Хората, които нямат капацитет, да бъдат отстранени. Да дойдат хора с капацитет, които да ги заместят.  България много бързо трябва да организира собственото си общество. Да завие гайките във всяко едно отношение. Не коментирам вътрешнополитически теми, но виждате в какво положение се намира страната. Институционалните връзки са хлабави. Приема се за нормално да нямаш капацитет. Това не може и не трябва повече да продължава!", "date": "2018.08.10", "title": "Димитър Гърдев: Делегирахме на Брюксел външната си политика. Това трябва да се промени!"}
{"url": "http://epicenter.bg/article/Zavrashtane-na-darzhavata-v-upravlenieto-na-ikonomikata/161081/11/0", "text": "     Прилага се догмата за „по-малко държава в икономиката”. На времето Милтън Фридман дори казваше: „Държавата не може да решава проблеми, защото тя самата е проблем“. Благозвучна фраза с нулево съдъргжание. Тази догма се провали тотално в България и в другите източноевропейски страни през последните три десетилетия.   България трябва да възприеме концепцията за  , прилагана в цивилизованите държави по света. Наред с всичко друго, тя предвижда и активно участие на държавата, съвместно с пазара, в управлението на стопанската дейност. Това толкова повече се налага за България, поради слабостта и фабричните дефекти на нашето пазарно стопанство. Колкото по-слабо и допотопно е пазарното стопанство в една държава, толкова по-необходимо е участието на държавата в управлението на икономиката.    Това да се прави с предимство в най-важните структуроопределящи компании, във високотехнологични и експортни индустриални, транспортни, земеделски и други фирми, в научно-изследователски, иновационни и внедрителски дейности, в социално ориентирани дейности, в дейности, осъществявани в условия на естествен монопол. Желателно е да се използва и формулата за съвместна държавно-частна стопанска дейност.   Предимствата на една или друга форма на собственост се доказват в дейността на реалния пазар, а не в кабинетите на политиците и на учените – либерални схоластици. Формата на собственост и стопанисване трябва да обслужва живота на хората, а не обратното. Нека просперира тази форма на собственост и стопанисване, която е рентабилна и обслужва най-добре интересите на хората. Това е критерият за добра или недобра форма на собственост и на стопанисване.   Известно е обаче, че   по много причини. Поради това не може да се разчита сляпо само на конкуренцията, особено ако има очевидни доказателства за „замърсена конкуренция”. И ако икономиката се управлява по авторитарни методи. В такива случаи първата корегираща реакция трябва да бъде   в защита на националните интереси и за предотвратяване на тежки социални последствия за най-уязвимите слоеве на обществото. На това основание може да се разчита на добре известните инструменти на    Основен принцип на управлението у нас след 1989 г. беше  За това имаше известни основания поради абсолютизирането на държавната собственост, наричана произволно дори общонародна. Макар че с нея се разпореждаше шепа хора от партийната и държавната върхушка, без да се съветва с мнението на народа.  които бяха рентабилни и конкурентни на пазара,   По определен от закона начин и в духа на известния Указ 56, всеки предприемчив български гражданин можеше да създава частно предприятие, което да се конкурира на пазара на равностойна основа с действащите държавни и кооперативни предприятия.    Нали западните ни ментори и техните български слуги ни уверяваха, че частният сектор е по-рационален от държавния. Икономиката предлагаше широко поле за изява на претендираната по-висока ефективност на частната стопанска стопанска и друга инициатива.   А искаха ние да им повярваме. Българските правителства предложиха всичко за масова продан. И най-вече привлекателните рентабилни предприятия. За това настояваха и продължават да настояват от МВФ и от Световната банка. При тази масова и скоростна разпродажба частниците изкупиха на безценица най-рентабилните и перспективни държавни предприятия.    им като скрап. В редица случаи дори неразопаковани от сандъците с които са доставени, съвсем нови машини се продаваха като скрап. Приходите от продажбата на скрап бяха по-големи от платеното от новите собственици при приватизацията. В продължение на десетина години скрапът беше важна съставка в българския износ. Дори само от това личеше престъпният характер на българската приватизация.   , създали това богатство с труда и предприемчивостта си. Младото ни поколение не знае какви бяха мащабите на тази гигантска вандалщина. Това все още се укрива от него.    Много от поръчителите и извършителите на това масово престъпление са все още живи, но от никого не е потърсена наказателна отговорност. Приватизаторите дори се гордеят с тогавашните си подвизи. И вместо да са зад решетките сега продължават да ни поучават как трябва да се ликвидира държавното имущество. Че трябва да продължи ускорената приватизация на все още неприватизираното държавно имущество.    Кротко мърмори в тесни кръгове и се възмущава за това безумие. Какво ли биха казали Раковски, Каравелов, Левски, Ботев и другите поборници, а също и дядо Славейков, Вазов, Гео Милев, Смирненски, Вапцаров, ако бяха живи, за нашето продължаващо робско покорство!    Защо забравяме, че ненаказаното престъпление е покана за нови престъпления. Защо не виждаме, че в това са много от корените на настоящата ни масова бедност? Защо не проумяваме, че затова сме рекордьори в Европа по бедност и социална несправедливост. Защо не се поучим от достойното поведение на други европейски народи? В това число и на нашите съседи.   Да се допуска приватизация и концесиониране само на губещи държавни обекти, за оздравяване и използване от частни предприемачи.   Защото то работи сега с годишна печалба 150 млн. лв., която ще расте през близките години. Това е   Намерението на правителството е да използва приходите от тази концесия за финансиране на оздравителни мерки в БДЖ. Това е  . Защото по закон от преди няколко години всички приходи от приватизация и концесии трябва да постъпват в Сребърния фонд и да се използват само за финансиране на повишение на пенсиите в бъдеще. Нека сегашното правителство знае, че настоящите отговорни министри - вносители за силовата концесия на летището, в недалечното бъдеще може и трябва да отговарят пред българския съд.   Както вече подчертах,  , а не частната собственост. Тя не може да бъде сама по себе си такъв автоматичен двигател за предприемчивост и рационалност. Особено при авторитарно управление и липса на реално функциониращо гражданско общество, както е у нас. Световната стопанска практика потвърждава, че тя се изражда в стерилна или замърсена управленска среда. Особено при настоящата тотална доминация на световния финансов капитал.    с дялове или акции и в управлението на най-важните компании на България. Държавата трябва да може да притежава и изцяло свои големи високотехнологични и експортно ориентирани предприятия, работещи в конкурентна среда и равнопоставени пред закона, като всички останали. По този начин държавните компании ще влияят с рационалното си стопанско поведение за спазване правилата на лоялната конкуренция от всички участници в нея.    Защото всеки монопол е опасен, но най-опасен е частният монопол, понеже най-трудно се поддава на обществен контрол. А главна задача на социално ориентираните дейности (здравеопазване, образование, водоснабдяване, чистота, отопление, осветление, градски транспорт, озеленяване на улици и площади, битова безопасност и други) е да задоволяват социални потребности на гражданите, а не да печелят.   , ако тяхната продукция се купува на пазара и спазват законите,  . Ако някой не е съгласен нека го докаже. Това елементарно изискване беше нарушавано масово през последните 29 години, за да се подаряват държавни предприятия на предварително „избрани” лица – роднини, на политически и други приятели, на платили солиден корупционен данък.   Както посочих по-горе,   а не да взема на безценица здрави и да ги унищожава  Това ставаше до сега у нас в масови мащаби. По този начин бяха подарени хиляди предприятия на „избрани купувачи“. И България загуби десетки милиарди лева от този гигантски произвол.    Но не като изкупува и то при съмнителни обстоятелства, добре функциониращи държавни или общински предприятия с разработен от години пазар, а  и си създава пазар , като поема произтичащия от това риск. Този подход се прилага в някои европейски страни и е доказал рационалността си.   в съвременния свят. Българската държава обаче не държи сметка за това. Член 17. алинея (2) на Конституцията гласи: „собствеността е частна и публична“, а алинея (3) продължава „частната собственост е неприкосновена“. За публичната собственост няма гаранция за неприкосновеност. Така беше създадена конституционна основа за гигантското разграбване на публичната собственост чрез престъпната приватизация и концесиониране през последните 29 години. Извършено беше огромно предизвикателство спрямо няколко поколения българи, създали това национално богатство.   Както посочих по-горе,   в условията на лоялна конкуренция. Да се създават държавни и държавно-частни индустриални, земеделски, строителни, транспортни, изкупвателни, търговски, финансови и други компании, конкуриращи се свободно с частните. Желателно е да се създаде държавен или държавно-частен  Този фонд да предоставя кредит чрез Българската банка за развитие, само за изграждане на високотехнологични и експортно ориентирани индустриални, изследователски и други обекти.   , за по-добра защита на националните ни интереси. През последните десетилетия са сключвани договори за концесия на наши обекти с концесионни такси 10-20 пъти по-ниски от преобладаващите в Европа и по света.  Компетентните държавни органи трябва да проверят до края на 2019 г. договорите за най-големите концесии и при установени нарушения да се пристъпи към тяхната промяна или разваляне, независимо от давността. Виновните за това лица трябва да се накажат.    Неспазването на давността сега се счита за нарушение на закона. А нима съзнателното масово ощетяване на държавата преди години е било съобразено със закона! Това важи и за приватизационните сделки, при които е ощетена съзнателно българската държава.   предлаганите в някои случаи  , което е колониална практика. За концесията на Софийското летище се предвиждат 49 години.   , с разгърната клонова мрежа из страната, способна да провежда активна кредитна дейност, включително и целево ниско лихвено кредитиране на приоритетни високотехнологични национални проекти, а също и за кредитиране на малкия и средния бизнес при облекчени условия. На времето имаше силни възражения срещу приватизирането на ДСК и по тази причина, но те не бяха чути от правителствата. Ако не беше приватизирана, ДСК можеше сега да изпълнява тези функции.   В настоящите условия създаването на такава държавна кредитна институция може да се постигне чрез   Да се внесе в Народното събрание проекто-закон за създаването и функциите на такава банка. Все в тази връзка да се внесе в Народното събрание и проектозакон за създаване на държавна или държавно-частна  .   във всичките й форми и да се подпомага с инструментите на икономическата политика. Кооперативното движение има почти 130- годишна история и богати традиции в България. Първата българска кооперация е била   Земеделски, потребителски и други кооперации съществуваха у нас и до Втората световна война. Пазарните фундаменталисти се погрижиха да смачкат и това оригинално българско творение след 1990 г.   До средата на 2019 г. да се приеме Закон за кооперацията, който да урежда функционирането на различните видове кооперации. Да се препоръча и възраждането на производствените кооперации.    Имам предвид градски транспорт, топлофикация, чистота, ВиК, строителство и ремонти, местна промишленост, търговска, ресторантьорска и хотелиерска дейност, снегопочистване, комунално-битови дейности и други. Да се преразгледат договорите за приватизация и концесия на най-важни общински обекти през последните 20-25 години и при установени груби нарушения в договорите и/или в тяхното изпълнение, те да се развалят, а дейностите да се върнат на общините. За целта да се направят необходимите законови промени по отмяна на давността.    и други стопански сделки през последните 20-25 години. Това се „аргументира” със спазването на важния принцип за давността в правната теория и практика. То може да е логично, когато стопанските сделки са сключвани в нормални условия. В нашия случай не е било така. Известни са масовите престъпления при приватизацията и концесионирането, които не трябва да останат ненаказани. А нима законността е спазвана при масовото ограбване на обществено богатство през последните десетилетия!    ако липсват формални законови методи. И в двата случая трябва да се прилагат еднакви правила и методи. Това е и логично, и справедливо!   Една от тези дейности е изкупуването на земеделски продукти от производителите, транспортирането им до тържищата или складовете на едро и продажбата им на търговците на дребно. Частни изкупвателни фирми, позовавайки се на мними пазарни условия, при неравностойни условия за договаряне, а често пъти и по договореност помежду си, изкупуват земеделските продукти на мизерно ниски цени и със спекулативни надценки от 200-300% ги довеждат до крайните потребители.    които по установен със закон ред, да изкупуват стоката от земеделските производители по справедливи цени, например по установени  , и при нормална печалба за различните фази на посредническата дейност да довеждат продуктите до крайния потребител с нормални посреднически надценки. Не е нормална масовата практика у нас 15-20% от крайната потребителска цена да получава производителят на стоката, а посредниците – 75-80%. В някои случаи във веригата на посредниците се нареждат 5-6 и повече субекта, без стоката да преминава реално през тях. Разбира се, без посредници в търговската дейност не може, но най-важен е производителят на стоката и той трябва да получава 65-75% от размера на крайната потребителска цена. Това ще осигури и по-ниски продажни цени за крайните потребители.    Във всяка акционерна или друга частна фирма трябва да се знаят реалните й собственици, с които, при нужда, да се водят преговори и/или да се търси отговорност. Хаосът с анонимната собственост на важни фирми у нас в стопанската, културната, медийната и друга дейност, трябва да бъде прекратен.   В държавните, общинските и частните фирми да се въведе   и съответно участие в управлението на фирмите. В тези случаи доходът на персонала ще включва договорените заплати, поощрителните премии и доходите от акционерно участие. Подобна система може да има редица положителни ефекти върху трудовия климат във фирмите, в приобщаването на персонала към дейността и бъдещето на фирмите и резултатите от тяхната работа. Подробностите от засилването на   на българските фирми трябва да се уредят със закон, изготвен съвместно със синдикатите.    от 29-годишното фаворизиране на крупния капитал и пренебрегване на наемния труд,  Защото едните без другите не могат. Претенциите на някои работодатели, че „хранят 100 или 200 работника“ са глупаво недоразумение. Продължителното пренебрегване на интересите на трудовите хора и на специалистите в производството чрез изкуственото поддържане на ниски заплати може да бъде корегирано сега само с продължителна по-голяма грижа за тях, в това число и с по-бързо повишение на реалните им разполагаеми доходи – с 13-15% средногодишно през следващите години, дори при 4-5% повишение на производителността на труда. По този начин ще се додаде недодаденото на персонала чрез заплатите през изминалите 20-25 години (виж графиката). Самоцелната конфронтация между труда и капитала обаче трябва да се избегва.    Силовото налагане на интереси между тях е непродуктивно! Наред с всичко друго, България се нуждае и от траен социален мир в тези размирни времена у нас и около нас! А социален мир е възможен само когато има справедливост в обществото! За съжаление няма по-голям дефицит в България сега, от дефицита на справедливост! Държавната политика трябва да се справи категорично и бързо с този огромен и много опасен дефицит, който ерозира дълбоко обществените отношения от много години.    Най-голямата електроразпределителна компания у нас - ЧЕЗ, собственост на Чешката държавна фирма със същото име, е продадена за 320 млн. лева на миниатюрна частна българска фирма с капитал 50 хил. лева, без управленски и друг опит в тази област, потънала в дългове, с висящи съдебни дела, с потайни гаранции от български държавни банки, в нарушение на закона и на бизнес морала, но с 20-годишни приятелски връзки с българския министър на енергетиката.    Особено като се има предвид, че тази компания обслужва около 3 млн. души, голяма част от управлението на икономиката и националната сигурност на България. Това не е сделка между частни субекти за малка фабрика, примерно за столове или детски играчки, при чиято покупко-продажба държавата не е нужно да се намесва ако се спазват законите.    Най-често, прави подробно проучване и накрая взема съответното решение, включително и за обратно одържавяване от собственост на чешката държава в собственост на българската. Още повече, че предприятие като това, по начало не е трябвало да се приватизира. А в случая е трудно да се говори за приватизация, след като и продавачът и купувчът са държавни фирми на две европейски държави от ЕС. Най-високо поставени лица в София нарекоха подобно решение за одържавяване – шега.    в тази важна за националната ни сигурност дейност. Ако властите продължат да бездействат българските граждани трябва да ги принудят силово да защитят националния ни интерес! Ако управниците не се грижат за националния интерес, г   В сравнение с настоящото положение, ролята на държавата ще нарастне значително – и като регулатор, и като непосредствен стопански оператор. Държавата ще формулира стратегическите цели на развитието на икономиката и на обществото и тяхната конкретизация в няколко най-важни национални приоритета. Държавата ще разработва национални и секторни стратегии, програми и политики за постигане на тези приоритетни цели.   Както подчертах и по-горе,  , между които стратегически структуро-определящи високо технологични и експортно ориентирани производства, различни видове инфраструктура, посреднически стопански дейности, развитие на науката и иновациите, демографското развитие, здравеопазването, образованието, културата, пенсионното дело, най-важни социални програми, опазването на околната среда, интеграцията в Европейския съюз, икономическите и политическите отношения с другите страни, сигурността и отбраната. 10 август 2018 г.  ", "date": "2018.08.10", "title": "Проф. Иван Ангелов: Завръщане на държавата в управлението на икономиката"}
{"url": "http://epicenter.bg/article/NSI--1119-lv--bruto-e-srednata-zaplata-za-yuni-/161049/4/0", "text": "Наетите лица по трудово и служебно правоотношение към края на юни 2018 г. нарастват с 42.6 хил., или с 1.8%, спрямо края на март 2018 г., като достигат 2.35 милиона, показват предварителните данни на Националния статистически институт (НСИ).  Спрямо края на първото тримесечие на 2018 г. най-голямо увеличение на наетите лица се наблюдава в икономическите дейности със сезонен характер: „Хотелиерство и ресторантьорство“ - с 30.7%, и „Селско, горско и рибно стопанство“ - със 7.9%, както и в „Строителство“ - с 3.7%. Най-голямо намаление на наетите лица по трудово и служебно правоотношение е регистрирано в дейност „Образование“ - с 2.7%.  В структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост“ и „Търговия, ремонт на автомобили и мотоциклети“ - съответно 21.8 и 16.9%.  В края на юни 2018 г. в сравнение с края на юни 2017 г. наетите лица по трудово и служебно правоотношение се увеличават с 13.7 хил., или с 0.6%. Най-голямо увеличение на наетите се наблюдава в икономическите дейности „Строителство“ - с 6.4 хил., „Търговия; ремонт на автомобили и мотоциклети“ - с 3.6 хил., и „Транспорт, складиране и пощи“ - с 3.4 хил., а най-голямо намаление в „Хотелиерство и ресторантьорство“ - със 7.6 хиляди. В процентно изражение увеличението е най-значително в икономическите дейности „Строителство“ - с 5.4%, и „Създаване и разпространение на информация и творчески продукти; далекосъобщения“ - с 3.9%, а най-голямо намаление е регистрирано в „Култура, спорт и развлечения“ - с 6.6%.  Средната брутна месечна работна заплата за април 2018 г. е 1 145 лв., за май - 1 110 лв., и за юни - 1 119 лева.  През второто тримесечие на 2018 г. средната месечна работна заплата e 1 125 лв. и нараства спрямо първото тримесечие на 2018 г. с 4.5%. Икономическите дейности, в които е регистрирано най-голямо увеличение, са „Селско, горско и рибно стопанство“ - с 9.8%, „Строителство“ - с 8.2%, и „Финансови и застрахователни дейности“ - с 6.7%.  През второто тримесечие на 2018 г. средната месечна работна заплата нараства с 8.2% спрямо второто тримесечие на 2017 г., като най-голямо e увеличението в икономическите дейности „Създаване и разпространение на информация и творчески продукти; далекосъобщения“ - с 15.5%, „Образование“ - с 12.3%, и „Строителство“ - с 11.4%.  Икономическите дейности с най-високо средномесечно трудово възнаграждение на наетите лица по трудово и служебно правоотношение през второто тримесечие на 2018 г. са:  Най-нископлатени са били наетите лица в икономическите дейности:    Спрямо същия период на предходната година средната месечна работна заплата през второто тримесечие на 2018 г. в обществения сектор нараства с 9.6%, а в частния - със 7.6%.  ", "date": "2018.08.10", "title": "НСИ: 1119 лв. бруто е средната заплата за юни "}
{"url": "http://epicenter.bg/article/Lyuboven-triagalnik-s-mayka-i-dashterya-izdanil-bandata-na-Mityo-Ochite-/161032/3/0", "text": "Любовен триъгълник е издънил престъпната схема на Димитър Желязкова – Очите и бандата му. Това стана ясно в апелативния спецсъд. Скандал между един от основните играчи в структурата Иван Пишиев и бившата му приятелка Радина Мъглова провокирал 32-годишната жена да даде показания срещу групата, пише в. \"Телеграф\".  „Аз съм живяла с Иван Пишиев. Всички се страхуваха от Иван, той не можеше да овладее гнева си. Аз имам подадена жалба срещу него, той ме биеше, той ме тормозеше”, призна преди време Радина Мъглова.  Според адвоката на Пишиев Емил Милев, който е бивш прокурор, клиентът му е имал връзка с Мъглова и майка ѝ Румяна Черкезова, докато работел като погребален агент при тях.  След като развалили отношенията си, двете жени решили да си отмъстят и дали показания срещу него, натопявайки бандата на Очите, че е свързана с палежите на погребални бюра и катафалки. Според прокуратурата Пишиев е изпълнител, а ръководител е Йордан Въчев – Ларша.  Адвокатът му Димитър Марковски пък изтъкна, че Ларша е висшист и не би се занимавал с престъпна дейност. По време на заседанието стана ясно още, че по разпореждане на Димитър Желязков - Митьо Очите човек от бандата му запалил игрална зала в Слънчев бряг, като за изпълнението на задачата си Карен Ованесян получил 250 лева.  БЛИЦ припомня, че вчера спецсъдът потвърди задържането на петима от хората на несебърския бос. Иван Пишиев, Радослав Николов-Рачо, Иван Найденов, Йордан Въчев-Ларжа и Венцислав Христов - Лавацата обжалваха задържането си пред магистратите. Петимата са обвинени, че са част от бандата за изнудване, рекет и палежи на Очите.  Ованесян разказал пред разследващите, че човек на име Юмер му дал парите и туба бензин и му казал: \"Отивай и си върши работата!\".  Основната задача на бандата на Очите била да завземе и всички погребални агенции в града. Адвокатите на обвинените заявиха, че показанията на свидетелите звучат като художествена измислица. Повечето от разпитаните говорели за събития от 2000-2002 г.  Рачо е отговарял за вендинг автоматите в Бургаско. Той събирал такса \"спокойствие\" от собственици на подобни машини. Лавацата имал връзки с улични дилъри, на които продавал амфетамини. Парите от дрогата отчитал на Очите, прие съдът.  Йордан Въчев се водил като лейтенант на Очите и ако станело така, че несебърският бос влезе в затвора, Въчев щял да заеме мястото му в бандата. За петия - Иван Найденов, съдът не намери доказателства за участие в групата на Очите, но откри данни, че той е подпалил казино в Слънчев бряг.  ", "date": "2018.08.10", "title": "Любовен триъгълник с майка и дъщеря издънил бандата на Митьо Очите "}
{"url": "http://epicenter.bg/article/Prokuraturata-vazlozhi-proverka-na-burgaskata-ohranitelna-firma--svarzana-s-Dimitar-Zhelyazkov-/161034/3/0", "text": "Специализираната прокуратура възложи проверка на бургаската охранителна фирма, свързана с Димитър Желязков, по-известен като Митьо Очите. Това съобщиха от пресцентъра на Прокуратура на Република България. Проверката на дружество „Аркус-сигурност Бургас“ и свързаните с него физически и юридически лица е възложена на Националната агенция за приходи и ГД „Национална полиция“.  Проверката се възлага във връзка с разследване на специализираната прокуратура на организирана престъпна група за рекет, телесни повреди, разпространение на наркотици. По делото към наказателна отговорност са привлечени 10 лица.  При проведената на 2 август 2018 г. специализирана акция на територията на Бургаска област бяха претърсени над 30 различни адреса, включително и офиси на фирми и домове. В някои от тях бяха открити пари, оръжия, боеприпаси и черно счетоводство с бележки за суми, които трябвало да се дадат на едно от обвиняемите лица – Д. Желязков.  ", "date": "2018.08.10", "title": "Данъчни и полиция влизат в охранителната фирма, сзързана с Митьо Очите"}
{"url": "http://epicenter.bg/article/Spetsializiranata-prokuratura-podhvashta-ohranitelnata-firma-na-Mityo-Ochite/161038/3/0", "text": "Специализираната прокуратура възложи проверка на бургаската охранителна фирма, свързана с Димитър Желязков. Това съобщиха от пресцентъра на Прокуратура на Република България.    Проверката на дружество „Аркус-сигурност Бургас“ и свързаните с него физически и юридически лица е възложена на Националната агенция за приходи и ГД „Национална полиция“.   Фирмата, в която собственици са общинският съветник от БСП Бенчо Бенчев и бившият директор на \"Криминална полиция\" в областната дирекция на МВР в Бургас Иван Владимиров , е ползвала услугите на Очите, който намирал клиенти и обекти за охраняване.    Проверката се възлага във връзка с разследване на специализираната прокуратура на организирана престъпна група за рекет, телесни повреди, разпространение на наркотици.    По делото към наказателна отговорност са привлечени 10 лица. Бивш шеф на ЦСБОП разкри защо при разбиването на бандата на Желязков се \"пръкнаха\" и политици    При проведената на 2 август 2018 г. специализирана акция на територията на Бургаска област бяха претърсени над 30 различни адреса, включително и офиси на фирми и домове. В някой от тях бяха открити пари, оръжия, боеприпаси и черно счетоводство с бележки за суми, които трябва да се дадат на едно от обвиняемите лица – Д. Желязков Междувременно данъчните влязоха и във фирмите на общинския съветник и авер на Очите - Бенчо Бенчев, който вече е с обвинение за укриване на лице, търсено от Интерпол.    ", "date": "2018.08.10", "title": "Специализираната прокуратура подхваща охранителната фирма на Митьо Очите"}
{"url": "http://epicenter.bg/article/Helikopter-na-Granichna-politsiya-shte-sledi-i-snima-dzhigitite-po-patya-za-moreto/161046/3/0", "text": "Хеликоптер на Гранична полиция се включва в следенето на трафика към морето, предаде БГНЕС. Машината ще облита магистрали, натоварени пътища и ще следи за агресивни шофьори на пътя, за такива, които се движат в пакет и за онези, които използват аварийната лента за придвижване.   Хеликоптерът е снабден с камера, която има възможност да приближи регистрационния номер на автомобила, нарушител на правилата на движение, и да предаде информация от въздух на патрулите по магистралите и натоварените пътища. Включването на летателната машина е част от специализираните акции, които МВР провежда, за да осигури превантивната дейност и да доведе до намаляване на пътните инциденти по пътищата в страната, съобщи тази сутрин главен инспектор Росен Рапчев от Пътна полиция.   „Ще има видими и невидими патрули, които ще наблюдават трафика в немаркирани автомобили и ще подават информация на пътните полицаи, които ще предприемат действия. Контролът ще е в цялата страна и той ще се осъществява с полицейски патрули, както и с 148 мобилни камери, които са в автомобилите, 28 камери, които са на тринога, 23 стационарни камери и една за средна скорост за момента”, обобщи главен инспектор Рапчев. Той подчерта, че днешната операция продължава до 21 часа и след като се отчете ефективността от работата на хеликоптера, ще се вземе решение дали той да бъде включван и в други акции, но най-вероятно отново ще участва.   Инспекторът подчерта, че вече се наблюдава и засилване на движението на гастарбайтери от и към Западна Европа и каза в аванс, че една от следващите акции включва раздаването на флаери на турски, английски и на немски език на гранично-контролните пропускателни пунктове в страната, с които ще информират гражданите за най-честите нарушения, които правят гастарбайтерите на територията на България и мерките, които МВР предприема спрямо тях. Рапчев добави още, че полицията ще продължи с акции по пътищата през целия летен сезон и всеки ден ще имат различен фокус.  ", "date": "2018.08.10", "title": "Хеликоптер на Гранична полиция ще следи и снима джигитите по пътя за морето"}
{"url": "http://epicenter.bg/article/Kilometrichni-koloni-po-moreto--patyat-Pomorie---Sarafovo-e-zadrasten/161047/3/0", "text": "Километрично задръстване се е образувало по пътя Поморие - Сарафово, съобщи слушател на Радио „Фокус“ – Бургас. Дежурният в Областно пътно управление съобщи, че причините са ремонт на ВиК и засиления трафик в края на работната седмица.  „Движението се регулира от екипи на „Пътна полиция“, каза още дежурният. По думите му се очаква още по-засилено движение в следобедните часове в цялата областна пътна мрежа. Шофьорите трябва да се движат с повишено внимание.  През активния летен сезон поради натоварения трафик по път I-9 Бургас – Слънчев бряг шофьорите, пътуващи към Равда, Несебър, Слънчев бряг, Влас и Обзор могат да използват и алтернативните маршрути през Каблешково и Тънково. Това съобщиха междувременно от пресцентъра на Агенция „Пътна инфраструктура“. За пътуващите по АМ „Тракия“ в посока Слънчев бряг алтернативният маршрут e: от пътен възел „Българово“ – с. Българово - пътно кръстовище с I-6 – пътно кръстовище с път III-6009 Миролюбово – Изворище – Каблешково – кръгово кръстовище с път I-9 Равда – Несебър – Слънчев бряг.  За пътуващите от Бургас към Слънчев бряг обходният маршрут е: от пътен възел „Бургас-Север“ – път III-906 Каблешково – пътно кръстовище с път III-9061 (Тънково) – път I-9 Слънчев бряг.  Движението по новата реконструирана 4-лентова отсечка Ахелой - Поморие и по обходния път на Ахелой се осъществява без ограничения. Заради интензивния трафик в пиковите часове са възможни затруднения на движението в района на Поморие, където предстои да започне изграждането на обходния път на града. Строителството на отсечката се бави заради жалби при отчуждаването на имоти. С построяването на обхода транзитният трафик ще бъде изведен от населеното място и ще се осигури по-голяма бързина и безопасност при пътуването.  От Бургас към Созопол и останалите курорти по Южното Черноморие също се пътува без ограничения. На 24 юли завърши изграждането на пешеходния надлез при с. Атия по път II-99 Бургас – Царево. Осигурено е безконфликтното пресичане на пешеходците при кръстовището за с. Атия.  Агенция „Пътна инфраструктура“ призовава шофьорите да карат със съобразена скорост, като не предприемат рисково изпреварване в участъците с интензивно движение, да следват указанията на контролните органи и да спазват стриктно пътната сигнализация.  Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от lima.api.bg и интернет страницата на АПИ – www.api.bg, както и по всяко време от денонощието на тел. 0700 130 20 в АПИ.  ", "date": "2018.08.10", "title": "Километрични колони по морето, пътят Поморие - Сарафово е задръстен"}
{"url": "http://epicenter.bg/article/Izvadiha-blizo-polovin-kilogram-kokain-ot-stomaha-na-zadarzhan-v-Ruse/161052/3/0", "text": "Четирима мъже и една жена бяха обвинени от спецпрокуратурата за участие в организирана престъпна група за разпространение и трафик на наркотици, съобщиха от пресцентъра на държавното обвинение.   Всички те са били задържани на 6 август при спецакции в областите Русе и Варна.   При 13 претърсвания на различни адреси са били иззети около 20 000 лв. и валута, електронни везни и около 700 гр кокаин.   В русенска болница са били извадени от тялото на един от задържаните 28 капсули с по 15 гр кокаин всяка. Дрогата е била с изключително високо качество.   Един от задържаните остава постоянно под стража, две лица са пуснати под гаранция, а две са с мярка за неотклонение „Подписка”.   Работата по случая продължава.  ", "date": "2018.08.10", "title": "Извадиха близо половин килограм кокаин от стомаха на задържан в Русе"}
{"url": "http://epicenter.bg/article/Tir-razrushi-estakadata-na-TETs-kray-Galabovo--drug-se-zapali-v-dvizhenie-na-AM--Maritsa-/161054/3/0", "text": "Тир катастрофира край град Гълъбово и разруши естакадата на ТЕЦ \"Брикел\", която свързва електроцентралата и единствената в страната брикетна фабрика, съобщава Дарик радио.   При произшествието няма жертви. Пострадал е шофьорът на камиона - 47-годишен турски гражданин. Настанен е в университетската болница в Стара Загора, без опасност за живота.   По първоначални данни той сам е предизвикал катастрофата, след като е заспал зад волана, коментираха от пресцентъра на МВР.   Съоръжението е със сериозни щети и има опасност от падане, допълва БГНЕС.   Инцидентът затрудни движението по международния път Русе-Свиленград.   Друг тир пък се запали в движение на АМ „Марица”, съобщи Нова телевизия. Инцидентът станал след пътен възел „Димитровград” в посока Пловдив, казаха от областната противопожарна служба. От Пътна полиция допълниха, че при пожара няма пострадали.   Магистралата в участъка ще остане затворена до потушаването на пожара.  ", "date": "2018.08.10", "title": "Тир разруши естакадата на ТЕЦ край Гълъбово, друг се запали в движение на АМ „Марица“ (Видео)"}
{"url": "http://epicenter.bg/article/Posred-byal-den--Piyan-garmya-s-pistolet-v-Pleven--posle-otprashi-s-kolata-si/161057/3/0", "text": "Вчера, към 10.30 часа, полицаи са се отзовали на сигнал за стрелба в ж. к. „Дружба“ в Плевен, съобщиха от пресцентъра на МВР.   Силният гърмеж в междублоково пространство накарал плевенчани да подадат сигнал чрез телефон 112. Незабавно изпратените служители на реда установили, че няма пострадали. При разпит на очевидци и свидетели изяснили, че мъж е възпроизвел изстрели във въздуха с оръжие и след това се е оттеглил с лек автомобил.   В резултат на бързите действия колата била засечена на паркинг в квартала и установена самоличността на нарушителя – 27-годишен от Кнежа, който до пристигането на полицейския патрул възпроизвел още няколко изстрела във въздуха. Оръжието - газов пистолет кал. 9 мм, закупен от оръжеен магазин в Плевен същия ден сутринта, е иззето и предстоят експертизи.   27-годишният е тестван за алкохол и наркотици, пробата отчела положителен резултат за употреба на спиртни напитки.   Задържан е с полицейска мярка за срок до 24 часа. За случая е уведомен дежурен прокурор при Районна прокуратура – Плевен.   Продължава работата в рамките на образуваното досъдебно производство за престъпление по чл. 325, ал. 1 и чл. 343 „б“, ал.1 от НК.", "date": "2018.08.10", "title": "Посред бял ден! Пиян гърмя с пистолет в Плевен, после отпраши с колата си"}
{"url": "http://epicenter.bg/article/Mazh-se-samoubi-s-izstrel-v-glavata-v-zavedenie-v-Dimitrovgrad-/161065/3/0", "text": "Тялото на 52-годишен мъж е открито с огнестрелна рана в главата. Това съобщиха от пресцентъра на ОДМВР-Хасково.  Сигналът е подаден на 9 август в 15.52 ч. на телефон 112 в РУ-Димитровград от 40-годишен мъж. Той е съобщил, че в заведение на бул. \"Д. Благоев\" има мъж с пистолет. Изпратените на място служители са открили зад бара на земята, тялото на 52-годишен мъж от града с прострелна рана в главата.  Установено е, че лицето се е самопростреляло с незаконно притежаван пистолет калибър 9 мм. При извършен оглед в дома на лицето, на маса са намерени 2 броя предсмъртни писма. По случая е образувано досъдебно производство. Работата по случая продължава.  ", "date": "2018.08.10", "title": "Мъж се самоуби с изстрел в главата в заведение в Димитровград "}
{"url": "http://epicenter.bg/article/Udar-na-mitnitsite-v-Burgas--Korab-pod-liberiyski-flag-natapkan-s-kontrabanda-za-800-000-leva/161072/3/0", "text": "Цигари за над 800 хил. лв. са укрити по уникален начин – в дъски, издълбани като шкафчета и натоварени на палети на руски кораб, акостирал на пристанището в Бургас. Подробности за акцията разкриха от прокуратурата и Агенция „Митници“, съобщава \"Флагман\".  Окръжният прокурор на Бургас Георги Чинев разкри, че корабът, плаващ по либерийски флаг и идващ от Руската федерация е акостирал на Пристанище Бургас на 1 август. При извършения анализ на риска е проверен селектиран контейнер.  По документи в него са се съхранявали шлифовани дъски, получател на стоката е българско търговско дружество, упълномощило митнически агент да уреди всички формалности относно вноса. На 9 август е започнала физическа проверка на палетите в контейнера. Открити са 111 хил.кутии цигари от беларуска марка на стойност 834 хил.лева. Цигарите са били скрити в дъските, които са издълбани и закрити. Буквално са превърнати в шкафове за цигари, уточни прокурор Георги Чинев.  За престъплението законът предвижда от 3 до 10 години затвор, но държавното обвинение категорично отказа да разкрие дали има привлечени обвиняеми. Юлиян Мирков, зам.-директор на Агенция Митници допълни, че акцията е извършена след отлично взаимодействие между митническите органи и разследващите.  Митничарите се усъмнили, че дъските са много леки, имали различна плътност, което дало основание да се направи щателна проверка. Изчакало се е да бъде подадена декларация.  „Имаме изключително добра предварителна подготовка, защото декларираната стока е за шлифовани дъски. Колегите свършиха изключителна работа, забелязаха прорези по цялата дължина на дъските, което всъщност се оказва капак, а във всяка дъска са скрити по 48 кутии цигари. Т.е. – хората, които са подготвили тази контрабанда са положили изключителни усилия”, каза зам.-началникът на Агенция Митници Юлиян Мирков.  Пръв за големия удар на митниците съобщи премиерът Бойко Борисов във Варна.  „Много интересно са прикрити – все едно дървета гледаш, а вътре пълни с цигари. И като ги захванаха контейнерите от Бургас, стигнаха до София. Така че съм убеден, че следващите три месеца, когато отчитаме резултатите от битката с контрабандата на цигари, с тези няколко контейнера ще сме още по-надолу“, коментира Борисов.  „От нощеска върви една много сериозна операция, която започна от Бургас, по превишената скорост. Сега им купихме най-добрите машини с фабрично вградени видеокамери – залепват се за тебе, карат, филмират те и оставаш без книжка. Така че сме ги изкарали по пътищата, отгоре имаме и хеликоптери, които снимат до 1 кв. см., радари и веднага ще се усети ефектът“, каза Борисов.  ", "date": "2018.08.10", "title": "Удар на митниците в Бургас! Кораб под либерийски флаг натъпкан с контрабанда за 800 000 лева"}
{"url": "http://epicenter.bg/article/Do-15-godini-zatvor-ochakvat-shofyora--koyto-izblaska-reys-na-gradskiya-transport-na-AM--Trakiya-/161075/3/0", "text": "Софийска градска прокуратура (СГП) внесе в Софийски градски съд (СГС) обвинителен акт срещу водача на турския товарен автомобил, предизвикал тежката катастрофа на автомагистрала „Тракия“ в района на с. Лозен, съобщи Канал 3.   Гьокхан К. е предаден на съда, затова, че на 23.05.2018 г., около 07.10ч. в района между 3-ти и 4-ти километър на магистрала „Тракия“ при управление на товарен автомобил, по непредпазливост е причинил смъртта на едно лице и средни телесни повреди на още шест лица.   Пътнотранспортното произшествие настъпило след като водачът на камиона не спазил правилата за съобразяване на скоростта и спазване на дистанция и ударил в задната част, движещ се пред него автобус. От удара автобусът напуснал пътното платно и се преобърнал в канавката.   При инцидента седем от пътниците в него претърпяха различни травматични увреждания по телата и крайниците.   Най-тежко пострадалият от тях получил тежка съчетана черепно-мозъчна и гръдна травма, и въпреки усилията на лекарите, починал в болнично заведение на 20.06.2018 г .   Ако бъде признат за виновен Гьокхан К. може да получи наказание „лишаване от свобода“ от 3 до 15 години.   Разследването по делото е проведено изключително интензивно и е приключило за по-малко от три месеца от настъпване на произшествието, съобщиха от прокуратурата.  ", "date": "2018.08.10", "title": "До 15 години затвор очакват шофьора, който изблъска рейс на градския транспорт на АМ „Тракия“"}
{"url": "http://epicenter.bg/article/Porochni-vrazki--Uchastva-li-Mityo-Ochite-v-upravlenieto-na-obshtina-Nesebar--/161077/3/0", "text": "Добре би било фокусът на общественото внимание и на разследващите да се съсредоточи и върху община Несебър. Защото обявеният за общодържавно издирване  , за каквато я обяви специализираната прокуратура, с община Несебър. А общината, от своя страна, е проявила изключителна щедрост към компанията, в която участва Митьо Очите. Както стана ясно, там тя печели обществена поръчка на стойност 104 004 лева, за да охранява пропусквателните пунктове в Стария Несебър през 2016 и 2017 г.    В Несебър По онова време Димитър Янков е силният човек в общината с най-голям дял от легловата база на Слънчев бряг. Според запознати, години наред нищо в мега-курортите на общината не е могло да се случи без неговата благословия. Пак според медийни публикации от онова време, негова дясна ръка е Димитър Желязков Очите. Затова и във повечето вестникарски заглавия от 2007-а за убийството на Димитър Янков, името на Очите неизбежно присъства.  Публична тайна в Несебър са топлите отношения между младия Янков и Димитър Желязков. Затова и никой не се изненада, когато   И най-неинформираните избиратели в община Несебър се досещат какво внушава името на партията: Очаквано резултатът е добър: новата политическа сила, начело с Пейко Янков, вкарва четирима общински съветници. На първата общинска сесия чудесата в Несебър продължават –  при положение, че има други, по-големи партии, които могат да заемат този пост. Най-честите коментари в Несебър са:    Общинските съветници от „СИЛА“ се обединяват с „Партия Български социалдемократи“, оглавявана от бизнесмена Костадин Нищелков по прякор „Пицата“.   Случаят с последната партия е характерен - тя има осем общински съветника и лесно може да сформира собствено мнозинство в общинския съвет, ала явно, респектирана от силата на „СИЛА“, стои на заден план… Можем само да гадаем дали в община Несебър има и други облагодетелствувани фирми на подставени лица, свързани с престъпния бос.  Това са фактите. Любопитно е да се види - след като държавата е погнала Митьо Очите и неговата престъпна група, дали  Междувременно в Несебър усилено се коментира, че   На място са били пристигнали дежурните полицаи. Обгорена е била входната врата и части от стената на сградата, като веднага е започнало заличаване на следите от взрива с боя. Свидетели на покушението за сплашване са станали съседи и туристи от близките сгради. Районното управление на МВР огласи оскъдната информация, че в „непосредствена близост до дома на кмета е открито разтопено пластмасово шише, а случаят се проверява“. Димитров отрича да е бил заплашван.      Има ли разместване на пластовете в подземния свят, чиито ефекти вече се проявяват и на политическо ниво? Участва ли Димитър Желязков в управлението на Несебър?  Прокуратурата го разследва, но не стигна доникъде. Докъде ли ще стигне сега?", "date": "2018.08.10", "title": "Порочни връзки! Участва ли Митьо Очите в управлението на община Несебър? "}
{"url": "http://epicenter.bg/article/Saobshtenie-na--Brikel--EAD-otnosno-intsident-s-turski-tir-na-patya--Sofiya---Svilengrad-/161063/2/0", "text": "Публикуваме позицията на „Брикел“ ЕАД във връзка с инцидент на пътя София-Свиленград:   Във връзка с инцидента с турски тир по-рано днес на 10.08.2018г. бихме искали да Ви информираме, че към момента отворено за движение е едното платно на международен път София – Свиленград в участъка около „Брикел\" ЕАД.   Във връзка с инцидента с турски тир по-рано днес на 10.08. 2018г. бихме искали да Ви информираме, че към момента отворено за движение е едното платно на международен път София – Свиленград в участъка около „Брикел\" ЕАД. Уверяваме всички, че инцидентът по никакъв начин не нарушава нормалната производствена дейност на Дружеството. Както ТЕЦ Брикел, така и Брикетна фабрика работят в нормален режим. Въглищата към Централата се извозват посредством жп транспорт. Бетонното съоръжение, което е собственост на „Брикел\" ЕАД и преминава над гореопоменатия път е сериозно повредено. Ангажираме се да направим всичко по силите си във възможно най-кратки срокове разрушеният участък да бъде укрепен и възстановен, но за момента не можем да се обвържем с конкретни дати. Очакваме на място да пристигнат няколко екипа от лицензирани проектанти, които да оценят щетите и да ни предложат план за действие. Радваме се, че няма пострадали при този сериозен пътен инцидент и апелираме към всички шофьори да бъдат по-внимателни и разумни на пътя. Уверяваме всички, че инцидентът по никакъв начин не нарушава нормалната производствена дейност на Дружеството. Както ТЕЦ Брикел, така и Брикетна фабрика работят в нормален режим. Въглищата към Централата се извозват посредством жп транспорт. Бетонното съоръжение, което е собственост на „Брикел\" ЕАД и преминава над гореопоменатия път е сериозно повредено. Ангажираме се да направим всичко по силите си във възможно най-кратки срокове разрушеният участък да бъде укрепен и възстановен, но за момента не можем да се обвържем с конкретни дати. Очакваме на място да пристигнат няколко екипа от лицензирани проектанти, които да оценят щетите и да ни предложат план за действие. Радваме се, че няма пострадали при този сериозен пътен инцидент и апелираме към всички шофьори да бъдат по-внимателни и разумни на пътя.", "date": "2018.08.10", "title": "Съобщение на „Брикел“ ЕАД относно инцидент с турски тир на пътя „София – Свиленград“"}
{"url": "http://epicenter.bg/article/Prezidentat-udostoi-poslanika-na-Ukrayna-s-orden--Madarski-konnik--parva-stepen/161064/2/0", "text": "Президентът Румен Радев удостои на церемония в Гербовата зала на „Дондуков“ 2 посланика на Украйна у нас Микола Балтажи с орден „Мадарски конник“ първа степен. Това съобщиха от прессекретариата на държавния глава. Високото държавно отличие се връчва за заслугите на дипломата за укрепването и развитието на двустранните отношения между България и Украйна.   Президентът Радев отбеляза, че връченият орден е не само израз на голямото значение, което България отдава на връзките с Украйна, но е и признание за високите заслуги на посланик Балтажи за развитие на отношенията между двете държави. „Нашите отношения придобиха нов импулс след категорично заявената европейска и евроатлантическа ориентация на Украйна“, каза Румен Радев, като допълни, че политическият диалог се развива активно и е променена негативната тенденция на спад на стокообмена.   Румен Радев изрази и задоволството си от активните връзки в областта на туризма, образованието, науката и културата. „Традиционно приятелските отношения между Украйна и България имат здрава основа. Това са нашите дълбоки културни, исторически, езикови връзки. Това е и наличието на една от най-големите исторически формирали се диаспори в чужбина – украинската, от над двеста хиляди българи“, заяви по време на церемонията президентът.   От своя страна, Микола Балтажи заяви, че за него е голяма чест да получи високото държавно отличие и посочи, че мандатът му като посланик у нас е съвпаднал с изключително трудно време за неговата държава и благодари за подкрепата на България за държавния суверенитет и териториалната цялост на Украйна, за системните реформи, за европейската и евроатлантическата интеграция на Украйна.   „Горд съм, че имах възможност да продължа достойно традицията на украинската дипломация в България, започнала с откриването на украинско посолство през 1918 г. Оставям прекрасната България с невероятни спомени и топли чувства, ще ми липсват планините, приятелите и гостоприемните хора“, каза посланик Балтажи. \"В моята кариера това беше особена мисия, но и специална отговорност, използвах целия си опит и знания за благото на българо-украинските отношения и съм убеден, че за тях има голямо бъдеще\", заяви още посланикът.    ", "date": "2018.08.10", "title": "Президентът удостои посланика на Украйна с орден „Мадарски конник“ първа степен"}
{"url": "http://epicenter.bg/article/Rumen-Radev-shte-uchastva-v-tseremoniya-po-povod-139-ata-godishnina-na-Voennomorskite-sili/161066/2/0", "text": "На 12 август държавният глава Румен Радев ще вземе участие в честването на 139-aта годишнина от създаването на Военноморските сили. Това съобщиха от прессекретариата на държавния глава.   В 9.00 часа на морска гара Варна президентът ще приеме строя на почетния караул, след което ще се проведе тържествена церемония по награждаването на випускниците от Висшето военноморско училище „Никола Йонков Вапцаров“.   Румен Радев ще разговаря с курсантите на висшето училище на борда на фрегатата „Дръзки“, от където ще наблюдава демонстрации на елементи от операция по морска сигурност, изпълнявани от личния състав на българските Военноморски сили.   В 11.00 часа държавният глава ще открие паметна плоча в знак на признателност към българските моряци.  ", "date": "2018.08.10", "title": "Румен Радев ще участва в церемония по повод 139-aта годишнина на Военноморските сили"}
{"url": "http://epicenter.bg/article/NS-shte-izbira-predstavitelite-na-horata-s-uvrezhdaniya--MTSP--Stana-greshka--/161067/2/0", "text": "Парламентът да избира представителите на хората с увреждания в органа за мониторинг, записали от социалното министерство в последния вариант на закона за хората с увреждания, който те получиха по мейлите си около 22 часа снощи. Това разкри омбудсманът Мая Манолова след няколко часа преговори в министерството, започнали още сутринта, предаде Канал 3.  \"Органът за мониторинг - никой не можа да даде обяснение защо ще ще бъде избиран от парламента. представителите на хората с увреждания ще се избират от парламента. Това е все едно шефът на Българския лекарски съюз да се избира от парламента, или на Футболния, или на Ловно-рибарския! Разбирате ли, че това е повече от абсурдно!\", изригна омбудсманът.  \"Нямат обяснение - станала е грешка\", казали вносителите, допълни тя. Станала била грешка обяснили от МТСП и за това, че предвиденият специализиран орган за хората с увреждания, който трябва по хоризонтала да координира политиките между останалите институции, пък въобще не е записан в проекта, освен че такъв евентуално се предвижда чак от 2020 г.  \"Според вносителите на този проект ще бъде създаден специализиран орган, който да координира хората с уврежданията. Само че той е разписан в едно иденствено изречение в преходните разпоредби и гласи - от 1 януари 2020 се създава специализиран орган за хората с увреждания. Това не е сериозно!\", възкликна общественият защитник.  \"Не е изписано какъв ще бъде, какви ще са му функциите, ангажиментите, кой ще го избира, тоест, за да отбият номера са изписали едно изречение, но в него няма нищо. Ситуацията е скандална до момента, защото всичко, което сме говорили, писали, предлагали, просто не е взето предвид и по някакви неясни обстоятелства са изписани други текстове\", изригна на третия час от споровете омбудсманът Мая Манолова.  До обяд обсъждащите бяха стигнали едва до 15-ти член от закона. Още на влизане сутринта майките на деца с увреждания поискаха оставката на шефа на агенцията за хората с увреждания Минчо Коралски и за пореден път на Адриана Стоименова, която оглавява национално представеното НПО със субсидия от държавата.  В обсъждането участва социалният министър Бисер Петков и омбудсманът Мая Манолова. Въпреки че са от двете страни на барикадата с протестиращите майки, по този закон и едните, и другите изразиха възмущението си, че добрите текстове са отпаднали, че липсват текстове за защитената заетост на хората увреждания, за социална рехабилитация и всичко е написано в пожелателен стил.  \"Има едно голо обещание, че ще се работи за медицинските изделия дали да се премести финансирането от едно министерство в друго. Няма нищо за личната помощ - има едно изречение. Например, тук трябва да има ясни ангажименти, които се отнасят до органите, които се изписват в този закон. \"Час и половина спор има ли разлика между трудова заетост и трудова рехабилитация!?\", изумена е Мая Манолова, която обясни колко различни неща са.  \"Защото хората имат нужда от защитена заетост, това е много различно от трудова заетост, това са неща, които сме ги говорили три месеца. Моето желание е да напишем добрите текстове, да заложим реформите, да ясно е, че няма да се случи от днес или от утре, но да има всички жалони на реформата. Има неща, с които не може да се направи компромис - с индивидуалната оценка, с помощните средства, с медицинските изделия, с достъпната среда, с личната помощ. Може да не станат сега, днес и тук, но да е ясно, че ще се случат и това да е написано\", обобщи Мая Манолова.  Според представители на хората с увреждания представеният им вариант на законопроект е дори по-лош от предишните. След днешната финална среща на заинтересованите страни по темата предстои следващия петък всички заедно да седнат пред вицепремиера Томислав Дончев и премиера Бойко Борисов, за да представят онова, около което са се обединили. Не сме оптимисти, не скриха майките на деца с увреждания и омбудсманът.  ", "date": "2018.08.10", "title": "НС ще избира представителите на хората с увреждания? МТСП: Стана грешка! "}
{"url": "http://epicenter.bg/article/Mitropolit-Yoan--S-200-000-lv--ot-pravitelstvoto--remontirame-kupolite-na-Katedralniya-hram-vav-Varna/161068/2/0", "text": "С 200 000 лева, отпуснати преди седмици от правителството, ще започне ремонт на покрива и куполите на Катедралния храм „Св. Успение Богородично“ във Варна. Това каза Варненският и Великопреславски митрополит Йоан по време на днешната визита на премиера Бойко Борисов, предаде радио „Фокус“ – Варна.   „Аз лично благодаря на г-н министър-председателя за това, че той оказа изключителна помощ към Светата църква, която чувстваме респективно и в пределите на Варненската и Великопреславска митрополия. Това е една внушителна сума, за която смятам, че нашата отговорност като духовници е да направим всичко възможно в молитвения си дълг към тези хора да благодарим“, посочи митрополит Йоан.   Според него сложността по отношение на престоящия ремонт идва от деликатността на куполите на храма, тъй като митрополитската катедрала е национален паметник на културата и емблема на Варна.   Митрополит Йоан добави, че в момента се извършва и строителството на храма „Св. Прокопий Варненски“, след като през миналата година от държавната хазна за него са заделени 300 000 лева. По думите му новата църква трябва да бъде завършена до края на следващата година. „Оттам насетне всичко онова, което се случва, то се случва благодарение на едно взаимодействие между Църква и Държава, което трябва да бъде винаги такова“, допълни митрополитът.", "date": "2018.08.10", "title": "Митрополит Йоан: С 200 000 лв, от правителството, ремонтираме куполите на Катедралния храм във Варна"}
{"url": "http://epicenter.bg/article/Ninova--Borisov-me-umilyava-s-hvalbite-si-za-reshenieto-da-poiskam-Benchev-da-napusne-vsichki-postove/161069/2/0", "text": "Премиерът Борисов направо ме умилява с непрекъснатите си хвалби за правилното ми решение да поема отговорност и да поискам Бенчо Бенчев да напусне всички постове. Това написа във Фейсбук председателят на БСП Корнелия Нинова.  \"Много ми се иска да му върна комплимента. Лято е, може да разменим по две-три мили думи. Опитвам се, но не ми се получава. Ще го почакам още няколко дни. Може пък и той да поеме отговорността да освободи шефа на митницата, която е дала на същия този Бенчев и на Митьо Очите да ги охраняват. Или на шефа на клона на НОИ в Бургас, който също опрял до услугите на Бенчев и “Очите”. Или да попита общинските съветници от ГЕРБ - защо гласуваха Бенчев за заместник-председател на Общинския съвет\", пише още Нинова.  \"Като висш пилотаж ще приема, ако Борисов успее да поеме отговорност и за кмета си на Бургас - той си знае защо, или за шефа на кабинета си, дето смята, че “Очите” е един легален бизнесмен. И малко му \"завиждам” на Борисов - Бенчев не спря да го хвали и да му вика, че е мъжкар, а за мен една добра дума не намери и само ме хули. Разбрах, че премиерът ни бил във Варна. Не е лошо да намине и към Бургас. Лято е и замириса на море, концесии и още нещо...\", завършва Корнелия Нинова.   ", "date": "2018.08.10", "title": "Нинова: Борисов направо ме умилява с непрекъснатите си хвалби за мен"}
{"url": "http://epicenter.bg/article/Diplomati-biyat-trevoga-za-poslanicheskite-rotatsii-v-pismo-do-prezidenta/161071/2/0", "text": "Предстоят смени в повече от 20 посолства и постоянни представителства. „Машината” за издаване на служебни и дипломатически паспорти на непознати за дипломатическата служба лица била прегряла през последния месец. Управителният съвет на Българското дипломатическо дружество (БДД) разпространи днес отворено писмо до президента Румен Радев по повод ротацията при посланическите назначения и ръководствата на постоянните представителства на България в чужбина.  В писмото дипломатите бият тревога заради редица „слухове“, които съпровождат тази ротация и които нарушават закона за дипломатическата служба. „Някои твърдят, че „машината” за издаване на служебни и дипломатически паспорти на непознати за дипломатическата служба лица била прегряла през последния месец“, пише в писмото. Според други информации се готви прехвърляне на посланици директно от една столица в друга, което е нарушение на Закона за дипломатическата служба, според който те трябва да се завърнат първо в България. Вече имало и потвърждения за тези „слухове“. Сериозен проблем е удължаването на мандатите, което в някои случаи се прави за шеста или седма година. Мандатът е четиригодишен и по изключение може да се удължи с година.  За посланически назначения се спрягат също депутати и държавни чиновници от други ведомства, алармират дипломатите. Посланици, които отдавна са навършили възрастта на пенсиониране, също правели опити да останат на служба още една-две години.  БДД обръща внимание и върху политическата квота от 20% при назначенията, която отдавна е надхвърлена.  Епицентър.бг припомня, че по конституция държавният глава назначава и осовобождава ръководителите на дипломатическите представителства и постоянните представители на страната при международни организации по предложение на правителството. Въпреки че значителен процент от посланиците ни са с изтекъл мандат президентството и правителството, респективно Външно министерство, все още не могат да намерят работеща формула за реализиране на рокадите.  Публикуваме целия текст на отвореното писмо. Уважаеми господин Президент, Тази година Българското дипломатическо дружество (БДД) навърши 20 години от своето създаване. Сред основните цели и задачи на нашата организация, записани в Програмната декларация от 16 април 1998 година, са посочени: съдействие за оформяне на консенсус в България по националните интереси и основни въпроси на българските външни отношения, укрепване на престижа на Дипломатическата служба, съдействие на българските кариерни дипломати в техните усилия по защита на националните интереси на Република България и участие в процеса на изграждане на стабилна нормативна рамка за развитие на българската Дипломатическа служба. В изпълнение на нашите цели и задачи, Управителният съвет на БДД наблюдава внимателно и процесите, свързани с назначаването на нови посланици на Република България зад граница. Тази година на ротация подлежат повече от 20 посланически поста в посолства и постоянни представителства. С интерес и тревога следим различните предложения и слухове, които предшестват тази ротация. Някои твърдят, че „машината” за издаване на служебни и дипломатически паспорти на непознати за дипломатическата служба лица била прегряла през последния месец. Има информация, че се готви прехвърляне на посланици директно от една столица в друга, без спирка в България. За други се „планирало” удължаване за поредна (шеста или седма) година на техния мандат. Имената на висши държавни чиновници от други ведомства и депутати също са споменавани за посланически назначения. Действащи посланици, отдавна отвъд пенсионната възраст, също правят опити за оставане на служба поне за още една-две години. Дори в МВнР се говори за прецедент в световната практика - „ротация на място”. Тоест, български посланици в една от държавите-партньори просто щели да си сменят офисите в същата държава за нов четиригодишен срок. За съжаление обаче вече има и първи доказателства за реализацията на тези „слухове” – две дами, които бяха доскоро български посланици, след изтичане на мандата смениха страните на акредитация, като се съгласиха да представляват нашата страна, като генерални консули, в други държави. Разбира се, без спирка в България.  В друг случай посланик продължава да представлява България в европейска държава, въпреки че официално си бе взел довиждане с официалните лица в тази страна преди време, след завършването на мандата.  БДД не желае да коментира тези „слухове”. Бихме желали да напомним, обаче, че в съответствие с чл. 98, т. 6 на Конституцията на Република България и чл. 63 на Закона за дипломатическата служба, извънреден и пълномощен посланик и постоянен представител при международни правителствени организации се назначава от президента на Република България по предложение на Министерския съвет. Следователно държавният глава е този, които може да изпрати посланици и постоянни представители и съответно – негова е отговорността, включително политическа и морална, за изпращането на най-достойните и професионално подготвени дипломати на високите постове. Уважаеми господин Президент, Преди да разгледате предложенията на правителството за ръководители на българските дипломатически мисии в чужбина, искаме да обърнем отново Вашето внимание към Закона за дипломатическата служба, който, въпреки опитите да бъде окастрен и лишен от съдържание, все пак кореспондира с принципите на демократичната дипломатическа служба. Убедени сме, че тези принципи ще бъдат за Вас водещи при разглеждането на кандидатурите на новите български посланици: - Да се доведе „политическата” квота за ръководители на мисии до предвидения процент в Закона за дипломатическата служба. Според чл. 24, ал. 3 броят на ръководителите на задгранични представителства, които не са от състава на дипломатическата служба, не може да надхвърля 20 на сто от общия брой на всички ръководители на задгранични представителства във всеки даден момент. Както вече сме Ви информирали, квотата е отдавна значително прехвърлена като се имат предвид и назначените генералния консули и консули зад граница.  Впрочем, не сме убедени също, че се спазва чл. 24, ал.2, точка 1, където е записано, че „назначено лице, което не е от състава на дипломатическата служба, трябва да е изявена личност, която се ползва с безспорно добро име и авторитет в Република България”. - Да се спазва правилото за работа в Министерството на външните работи за ръководители на мисии. В съответствие с чл. 65, ал. 2, дългосрочното командироване на служителите от дипломатическата служба се предхожда от най-малко две години работа в Министерството на външните работи. „Прелитането” от столица на столица, без спирка на ул. „Ал. Жендов” № 2, следва да бъде преустановено; - Да се спазва срокът на задграничния мандат за ръководители на мисии. Съгласно чл. 62, ал. 2 задграничният мандат е 4 години. По изключение той може да бъде продължен с една година. В точка 3 на същия член се посочва, че „при липса на конкурентни кандидати задграничният мандат може да бъде продължаван и извън сроковете по ал. 2.” БДД няма сведения, че през последните години местата за ръководители на мисии, чийто мандат е изтекъл, са били обявени някъде или че е направен подбор на кандидати. Практиката на мълчаливо продължаване до безкрайност на мандатите на избрани посланици следва да бъде преустановена; - Да се спазват условията за назначаване в дипломатическата служба. Минималните условия се изброени в чл. 27 на Закона за дипломатическата служба, а именно - назначаването лице да има висше образование с образователно-квалификационна степен \"магистър\" в зависимост от потребностите на дипломатическата служба, да владее най-малко два чужди езика, поне единият от които официален за Организацията на обединените нации, или процедурен език, използван от Европейската комисия, да не страда от хронично психическо заболяване и т.н. - Да се изпълняват решенията на Конституционния съд при подбора и изпращането на ръководители на мисии. Уважаеми господин Президент, Спазването на законите и решенията на Конституционния съд са критерий за развитието на демокрацията във всяка страна. В случая стриктното придържане към Конституцията, Закона за дипломатическата служба и РКС №11/2011 година може допълнително да мотивира Дипломатическата служба за изпълнение на нейните отговорни задачи. Убедени сме, че върховенството на закона е приоритет за Вас и Вашата администрация. В заключение искаме да обърнем внимание, че с посланиците и постоянните представители, които ще назначите тази година, Вие ще работите до края на първия си мандат. Това са хората, които ще ви помагат или пречат да изпълнявате Вашето основно задължение по чл. 92 на Конституцията - Държавният глава „олицетворява единството на нацията и представлява Република България в международните отношения”. БДД ще продължи да следи внимателно процеса около смяната на българските посланици зад граница и ще информира Вас, както и българската общественост, за своите изводи. Настоящото писмо ще бъде предоставено и на българските медии. ", "date": "2018.08.10", "title": "Дипломати бият тревога пред президента: Спрете незаконните ротации на посланици!"}
{"url": "http://epicenter.bg/article/Velizar-Enchev--Zaev-ne-se-izvini--Ako-Borisov-se-zadovoli-s-tova--makedonizmat-shte-tarzhestvuva-/161074/2/0", "text": "Днес електронни и печатни медии в един глас твърдят, че македонският премиер се извинил на българската страна за телевизионното си изявление от 4 август, предизвикало буря от възмущение в България.  Но ако внимателно прочетем в профила му във Фейсбук това “извинение”, поднесено ни на югозападния български диалект, всеки средно интелигентен българин ще разбере, че Зоран Заев изобщо не се извинява.  Нека припомним скандаланото изявление на Заев от 4 август т.г.:  “Илинденското въстание е македонско и ако някой гражданин от България иска, нека да го чества…”  А ето и “извинението” на Заев от 10 август, цитирано в оригинал:  “…Да не дозволиме да се враќаме назад. Тоа ни е обврска пред нашите деца. Некогаш можеби не сме доволно внимателни ние политичарите, некогаш правиме и грешки, но ве уверувам дека тоа е само невнимание, затоа што искрено сакаме соработка и пријателство како што тоа го потпишавме во договорот за добрососедство и пријателство…”  Ако някой продължава да твърди, че министър-председателят на Република Македония е поднесъл официално извинение на България, той или не е чел оригиналния текст, или отказва да види горчивата истина.  А тя е очевадна: Изключим ли благодарностите към Бойко Борисов и Екатерина Захариева за лобирането им в Брюксел за членството на Македония в НАТО и ЕС, в нито един пасаж, в нито едно изречения, с нито една дума Зоран Заев не се извинява за антиисторическото си изявление от 4 август, което е дълбоко обидно към паметта на поколения българи, жертвали живота си за свободата на Македония.  Ясно е като бял ден - до този момент българското МВнР не е връчило протестна нота на македонската страна. Защото, ако имаше такава нота, първи щяха да “гръмнат” македонските медии.  Ако българският премиер се задоволи с това “извинение” на Зоран Заев и не нареди на Екатерина Захариева да извика македонския посланик в София, за да му връчи нота, очевидно нямаме нужда нито от външно министерство, нито от външен министър, нито от българско посолство в Скопие.  Това не е държава, а протекторат, управляван от генерал-губернатор и населяван от послушен народ с петвековен стаж по покорство. Протекторатът и бандустанът нямат дипломация!  ", "date": "2018.08.10", "title": "Велизар Енчев: Заев не се извини! Ако Борисов се задоволи с това, македонизмът ще тържествува!"}
{"url": "http://epicenter.bg/article/Po-zapoved-na-premiera-d-r-Damyan-Iliev-prekrati-porachkata-za-preparati-protiv-chumata-/161078/2/0", "text": "Прекъсваме поръчката за препарати за чумата по дребните преживни животни. Това каза д-р Дамян Илиев, изпълнителен директор на Българската агенция по безопасност на храните (БАБХ) по време на пресконференция във връзка с обществената поръчка, възложена от Агенцията за доставка на препарати за диагностика на чумата по дребните преживни животни, предаде репортер на Агенция „Фокус“.  „Преди малко се чух с премиера и той ми каза: \"Прекъсваш поръчката и се оправяш по начина, по който си решил. Навън да направят изследванията. Не се занимавай\", каза д-р Илиев.  На въпрос дали ще има оставки в БАБХ, д-р Илиев заяви, че неговата не му е поискана от премиера.   Той поясни, че взетите 8000 проби ще бъдат дадени за изследване в Румъния, Унгария, Австрия и евентуално Германия, като разходите ще бъдат покрити от френската фирма IDvet Genetics. По-рано днес премиерът Бойко Борисов заяви, че ще провери случая с обществената поръчка на БАБХ за препарат срещу чумата и ако има проблем, ще я анулира.  На въпрос дали знае за случая за фирма, която е създадена преди месец и която печели конкурса за обществена поръчка на БАБХ за препарат срещу чумата при дребните преживни животни, той отговори:  „Ще проверя случая и ако са направили такъв заход ще анулирам конкурса и ще ги изгоня. Това мога да го обещая. Отговорът ми може да бъде получен и до края на деня. Не искам всеки ден да се обясняваме за такива гадове.“   При извънредна ситуация няма нужда да обявяваме конкурс за диагностикумите, заяви още д-р Дамян Илиев. Д-р Илиев заяви, че направените до момента изследвания във връзка с чумата са голям брой - близо 8000, и трябва да бъдат извършени веднага, за да има смисъл от тях и да се предотврати разпространението на заболяването.  „За целта сме влезли в контакт и с други лаборатории в Европа, които могат да направят изследването. Заради капацитета на лабораториите, днес цялата сутрин разговарям с моите колеги, шефове на компетентни органи на страни от ЕС и вече имаме договорености да ни помогнат в изследването. Въпреки това ние не можем да не направим изследвания на наша територия, ползвайки нашия капацитет“, каза д-р Илиев.  По думите му поради спешността на ситуацията и важността това да стане по-бързо е бил обявен конкурс за такъв диагностикум. „Конкурсът се обявява на базата на това кой има право да ги продава“, каза директорът на БАБХ и поясни, че в регистъра може да се провери кои фирми могат да продават диагностикума.  Д-р Илиев обърна внимание, че единственият производител на диагностикума в Европа е френска фирма, която може да дава право на други фирми да го продават. Той обясни, че в списъка на регистрация за конкурса е фигурирала само една фирма, която има права от френската фирма-производител да продава диагностикума и добави, че за да не бъде конкурсът само с един участник от БАБХ са поканили да участва и друга фирма, която е участвала в продажбата на диагностикума у нас.  „Оказа се, че тази фирма няма право да продава в България, защото продава през правата на една австрийска фирма, която не е получила разрешение от фирмата-производител да предоставя права за продажба“, допълни д-р Илиев и поясни, че затова е останала единствено фирмата, за която се говори в медиите. „Няма друга законова възможност да си набавим диагностикум в момента. Отделно при тази извънредна ситуация, доколкото разбрах от нашата юристка, няма нужда да обявяваме конкурси и можем да сключим договор“, каза д-р Илиев.   Ресурсът за диагностикумите ще бъде отпуснат от европейския орган по безопасността на храните и санитарния контрол „Ди Джи Санте“, добави д-р Дамян Илиев. Той поясни, че мисията на ЕК преди няколко седмици в България е предложила да не се контролира само 10-километровата зона, а да се вземат проби и от 20-километровата зона около констатираните огнища на чумата по дребните преживни животни.  „Пробите се увеличиха и напрежението на тема кога ще излязат резултатите е много сериозно“, поясни д-р Илиев. Той уточни, че близо 8000 проби ще бъдат разпределени между няколко страни и референтната лаборатория в Европа. „Това са лабораториите, с които ние обикновено работим – Румъния, Унгария, Австрия, възможно е и Германия. Предполагам, че всички колеги ще ни се притекат на помощ, защото цялата диагностика на чумата по дребните преживни животни е доста интересна на цяла Европа. Това означава, че тя може да влезе и в други страни и ние сме страната, която трябва да я спре“, поясни д-р Илиев.  Той изрази надежда до понеделник да получи решение за получаване на диагностикуми от банката на европейския орган по безопасността на храните и санитарния контрол „Ди Джи Санте“ и финансово да разреши да се увеличи капацитетът на лаборатории, които да ни направят тези изследвания. Директорът на БАБХ увери, че те няма да са за наша сметка.   ", "date": "2018.08.10", "title": "По заповед на премиера д-р Дамян Илиев прекрати поръчката за препарати против чумата "}
{"url": "http://epicenter.bg/article/Zaev-prez--Feysbuk--poiska-proshka-ot-Borisov--Obzor-na-makedonskite-medii--/161080/2/0", "text": "„Македонският премиер Зоран се извини на премиера на България Бойко Борисов, както и на „приятелите и братята българи“, чрез своя „Фейсбук“ за думите, изречени в интервю на 1TВ на 4 август, че Илинденското въстание е македонско“,  . Според „Курир“ постът на Заев е дошъл по-малко от 24 часа след предупреждeниeто на Бойко Борисов, че България ще си каже мнението, когато дойде ред на присъединяването на Македония към ЕС. Изданието „Курир“, което се смята за близко до опозиционната ВМРО-ДПМНЕ, публикува цялото извинение на премиера Заев от неговия профил във „Фейсбук“.   в заглавие „След изявленията за Илинден Борисов се закани, а Заев твърди, че било невнимание“. Изданието отбелязва най-важните моменти в покаянието на Заев, като акцентира върху помощта, която до момента Македония е получила от България и от опитите за първи път да се честват общи празници.  , че твърденията на Заев за македонския характер на Илинденското въстание предизвикаха остра реакция в българското общество и откровени обвинени към македонския премиер. Нова ТВ отбелязва реакцията на лидера на опозиционната БСП, който настоя българския премиер да поиска обяснение от Заев, както и отговора на външния министър Екатерина Захариева, че Илинденското въстание дори географски да е македонско, исторически е българско. Според изданието интелектуалците в България искат София да привика македонския посланик и да изпрати протестна нота.   се спира на твърденията на Заев, че приятелството с България е дълбоко и искрено.   извежда в заглавие „Зоран Заев: С България споделяме истинско приятелство“.  По подобен начин   твърди, че Македония и България имат искрено приятелство и искрено сътрудничество.   извежда в заглавие заключението, направено от българските медии - „Заев се извини на България и на българите“. Изданието припомня мнението на българския премиер Борисов, че всичко, което казва Заев, е за негова сметка.   пише: „Борисов до Заев: два пъти мисли, пък след това кажи“. Изданието цитира българския премиер, който е препоръчал на македонския си колега да бъде по-внимателен и по-прецизен и го съветва да мисли два пъти преди да говори.   „Заев: Драги братя от България, искрено изграждаме приятелство, което няколко десетилетия бе изгубено“.   „Заев се обясни във „Фейсбук“: В лицето на България намерихме своя приятел и брат.   посвещава дава текста на случилото се около Илинден. Първата публикация е озаглавена „Заев се извини на българите, защото казал че Илинденското въстание е македонско“, а във второто се твърди „Борисов му се закани на Заев с вето за ЕС“.  Темата за искреността на българското приятелство и помощта от България е изведена в отделни публикации     в България не стихват реакциите, че Зоран Заев си играе с историята, която не му принадлежи.  ", "date": "2018.08.10", "title": "Заев през „Фейсбук“ поиска прошка от Борисов (Обзор на македонските медии) "}
