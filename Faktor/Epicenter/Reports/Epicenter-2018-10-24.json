{"url": "http://epicenter.bg/article/Mincho-Koralski--Horata-s-uvrezhdaniya-ne-sa-hora-izvan-obshtestvoto/166573/2/0", "text": "Парламентарната комисия по социална политика взе решение на първо четене да подкрепи двата законопроекта - за личната помощ и за хората с увреждания. Това заяви Минчо Коралски - председател на Ангенцията за хора с увреждания. Той бе гост на предаването \"Лице в лице\" по БТВ.  Тези закони правят една първа стъпка. Трябва да се разсее убежданието, че с тези два закона ще бъде решено всичко, каза той. По думите му правата на хората с увреждания трябва да бъдат засегнати и във всички останали закони. В тези закони ще се предвиди по-голяма финансова подкрепа особено за хората с тежки увреждания. Помощта ще е близо 200 лв. повече отколкото сега получават.  С тези нови социални закони хората с увреждания ще се ползват и с различни видове услуги. Закъснението, което е огромно, предполага не само огромен институционален ресурс, но и промяна на обществото мнение. Хората с увреждания не са хора извън обществото, каза Минчо Коралски.  В закона се предвижда индивидуална оценка. Няма двама човека с увреждания с едни и същи потребности, посочи той.  ", "date": "2018.10.24", "title": "Минчо Коралски: Хората с увреждания не са хора извън обществото"}
{"url": "http://epicenter.bg/article/Karadaya--Ako-tozi-vitsepremier-ne-si-otide--DPS-shte-predprieme-politicheski-deystviya-/166501/2/0", "text": "    \"Брутално, цинично, показващо истинското лице на облечен с власт за майки с деца, към които би трябвало да изпитва респект за стоицизма, за вярата им. Един вицепремиер осъди не просто себе си, нанесе щети на държавата\" - така описа ефекта от изказването на вицепремиера Валери Симеонов  лидерът на ДПС.   Такива като него нямат място не във властта, а в политиката изобщо, изтъкна цинизма на Симеонов лидерът на движението\", добави той.   \"Час по-скоро този вицепремиер трябва да си отиде, той е воденичен камък не само на ГЕРБ, на властта, но и на страната. В цивилизованите страни при такива прояви си тръгва не само министър, но и премиер\", напомни Карадайъ.   Другият вицепремиер призна вчера, че коалицията от 6-7 месеца, според него, а според нас от самото начало не работи и ангажира обществото с неща, които не са хубави и не са нормални, напомни той. Кой ще ни върне загубеното време на хората, не е нормално това и то трябва час по-скоро да приключи, призова Карадайъ.   Демокрацията е в криза, държавността е в агония, превишаването на власт, изземването на функции в сектора, за който отговаря, е най-малкото, за което се иска оставка. Или си отива един вицепремиер, или си отива цялото правителство, предупреди лидерът на ДПС.       Ние от Движение за права и свободи искаме оставката на вицепремиера Валери Симеонов. В началото говореше за майките роми с „инстинкти на ...“ (трудно ми е да го цитирам дори) – за подобно поведение от Съвета на Европа  посочиха фашистки партии в Българския парламент. За цитираното изказване беше осъден за ксенофобия и език на омразата от българския съд. После беше тупането по гърдите след позорното му поведение на границата с възрастна жена. Смесвайки понятия и представяйки за патриотизъм едно брутално нечовешко поведение. После пък беше заплашването на журналисти чрез официалния сайт на Министерския съвет. И ред подобни действия и думи. Всеки път премината червена граница. Предупреждението ни при създаването на правителството беше неглижирано. И следващите ни предупреждения също.   За майки на болни деца, пред които всеки човек и властник би трябвало да изпитва респект – за стоицизма, за героизма, за любовта, за хуманността, за вярата и надеждите им, един вицепремиер, загубен в собственото си неведение, изрече най-ужасните думи, които могат да се изрекат.    Цинизъм е да отговаря за етническите и демографските въпроси. Такива като него нямат място не във властта, а в политиката. Цинизмът на управляващите не може да компенсира незнанието, неумението, неспособността да управляват.   Не е необходимо да бъдат изброени всички случаи, когато негови думи и действия са били обект на критика и определяни като несъвместими с по-горе посочените определения за държавата.   Говорят за стабилност.   Това ли е стабилността, за която говорят от управляващото мнозинство: стабилност в скандалите, гафовете, кризата на демокрацията, ерозията на държавността. В отдалечаването от хората и решаването на техните проблеми.     С оставането на този вицепремиер във властта    ГЕРБ трябва да знае, че нито продуцираните скандали, нито режисираните такива, гарнирани с отсъствие на премиера от страната, ще решат проблемите. Нито следващите скандали ще потулят предишните. Нито ще прикрият липсата на реформи, на истинска работа.       Демокрацията у нас е в криза, държавността е в агония. Участието на вицепремиера в разрушителния процес е сериозно. Превишаването на власт, изземването на функции, неадекватното поведение в сектора, за който отговаря, са най-малкото, което може да се посочи за конкретния вицепремиер.     Решението дали да си отиде един вицепремиер или не е ваше. Решението да си отиде целият кабинет ще бъде на българските граждани.  ", "date": "2018.10.24", "title": "Карадайъ гневен: Или си отива един вицепремиер, или си отива цялото правителство!"}
{"url": "http://epicenter.bg/article/Tsvetanov--BSP-ne-sa-alternativa-i-sa-go-dokazvali-vinagi--kogato-upravlyavat/166503/2/0", "text": "Декларациите, които чухме, са плод на това, че вие не сте алтернатива. Доказвали сте го винаги, когато сте имали възможността да управлявате. Това каза в декларация председателят на ПГ на ГЕРБ и зам.-председател на партията Цветан Цветанов към БСП, предаде агенция „Фокус“.   „Мога да попитам колко бяха парите, които БСП отпускаха за хората с увреждания- 179 млн. лева“, коментира той. „Правителството се обедини около управленска програма, в която парите, които ще се дебатират ще бъдат със 150 млн. лева повече“, заяви Цветан Цветанов.   „Проектобюджетът ще бъде на база 116 млрд. БВП, а според програмата през 2021 година да бъде 120 млрд. лева“, обяви председателят на ПГ на ГЕРБ.   „В правителството няма задкулисие, всичко излиза наяве“, заяви той. „Това, което направи вицепремиерът Валери Симеонов е да се извини на всички, които са се почувствали засегнати. А премиерът Бойко Борисов също се извини на всички от името на правителството“, обясни Цветан Цветанов.   „Коалиционният съвет беше, за да направим това, което ни прави по-силни, за да продължим за 4-годишен мандат“, коментира той. „През 2021 година ви каним да направим дебат, за да видят избирателите, че вие не сте алтернатива“, се обърна Цветан Цветанов към БСП.", "date": "2018.10.24", "title": "Цветанов към БСП: Ще управляваме пълни 4 години. Ние го правим по най-добрия начин!"}
{"url": "http://epicenter.bg/article/Pravitelstvoto-vze-rezidentsiya--Boyana--ot-NSO/166535/2/0", "text": "Правителството реши да предостави за безвъзмездно управление на администрацията на Министерския съвет резиденция „Бояна“, а стопанство „Кричим“ – на Югозападното държавно предприятие в Благоевград, съобщиха от „Дондуков” 1.   И двата обекта са със статут на публична държавна собственост и се стопанисват от НСО, но според правителството са с отпаднала необходимост и не са свързани с основната дейност на службата.   Двуетажната сграда със специално предназначение на Резиденция „Бояна“ е със застроена площ от 1027 кв. м и е необходима за изпълнение на дейностите на администрацията на Министерския съвет.   Стопанство „Кричим“ се намира в землището на село Куртово Конаре, община Стамболийски, и включва общо 24 имота с различна площ. На територията на стопанството се намират сгради паметници на културата - Двореца „Кричим“ и „Австрийската къща“, които са със статут на недвижимо културно наследство.   Бившият премиер Симеон Сакскобургготски води съдебна битка за имота, като претендираше, че той е на семейството му. В крайна сметка обаче чифликът „Кричим” остана за държавата.   Сега отива при благоевградските горски с мотива, че структурата разполага със служителите, които имат нужните образование и опит, за да го поддържат.   „Дейностите по управление и стопанисване на имотите от държавното предприятие ще бъдат единствено и само във връзка с упражняване на законоустановените му функции, като същите ще бъдат съобразени както с режимите на защитена местност „Кричим“, така и с изискванията на Закона за културното наследство”, подчертават от правителствената пресслужба.", "date": "2018.10.24", "title": "Правителството взе резиденция „Бояна” от НСО"}
{"url": "http://epicenter.bg/article/Siderov--koi-sa-sega-k-rvite-na-Boyko-/166541/2/0", "text": " Статиите са от времето, когато настоящият вицепремиер беше твърда опозиция на ГЕРБ.    заяви Сидеров.   Хубаво е политиците да имат памет. Още по-добре е, когато те остават верни на своите морални устои и политически позиции.   Хубаво е, че днес Волен Сидеров се е постарал да опресни паметта на премиера, показвайки му черно на бяло всички злословия на Валери Симеонов срещу него.     Затова изглежда странно, че в папката със старите изрезки на коалиционния си партньор Симеонов лидерът на \"Атака\" Волен Сидеров не е добавил и свои.   Това беше редовна практика на лидера на „Атака по времето на кабинета „Орешарски“, когато той беше „златния пръст“, който крепеше властта в държавата.   И ако по същото време Валери Симеонов критикуваше ГЕРБ и Бойко Борисов от принципни позиции, то Сидеров атакавуше настоящия си коалиционен партньор с груби клевети, истерични манипулации, слухове и градски легенди.     „Ние участваме пълноценно и с председател на комисия, която ще разследва злоупотреби със служебно положение, специално за „Авиоотряд 28”, тъй като там данните са, че с тези самолети включително са изнасяни пари в чужбина на управляващите.   Това са пари, както се сещате, не на портиера в Министерския съвет, а на първите управляващи. Знам само, че посоката е била Ливан, откъдето вече могат да се вкарат във всякакви офшорни сметки. Това са неща, които се установяват само при взаимодействие на международни органи и служби, които могат да разследват. Става въпрос за милиардни суми, това, което мога да кажа, това, което ми подават бивши много близки до Борисов и Цветанов”.   „За разлика от лидера на ГЕРБ, който похарчи 34 милиона държавни пари, за да развежда с правителствения самолет свои приятелки певици, шантонерки, футболисти, аз не съм похарчил нито лев държавни пари за пътувания, които са извън официалните“.    “К*рви на Бойко” скандираше Волен Сидеров срещу протестиращите, макар точно той само преди месеци да бе подкрепял първото правителство на Борисов. Сега обаче той бе в нова коалиция с БСП и ДПС и това се отрази на реториката му. “Бойко к*рво, Бойко к*рво”   „...има сериозни данни, че точно с тези самолети  ( правителствените, б.р. ) , както и с военни, са изнасяни огромни количества пари, в кеш – въпросните потоци от пари, и са внасяни по банкови сметки в Ливан.  .”     “Това е солидарност на българския патриотизъм, това е солидарност срещу диктатурата на едни самозабравили се властници – Цацаров и Борисов, – които смятат, че държавата е тяхна. Те решиха, че могат да правят какво си искат, но съвсем скоро властта на Цацаров и Борисов ще се разтърси и това ще започне от днес…“   “За мен, уважаеми зрители, партия ГЕРБ, правителството на ГЕРБ се асоциира с две думи. ГЕРБ за мен е равно на “Лъжа” плюс “Кражба”. Това е моето впечатление, това е моето категорично заключение и няма какво да промени това мое мнение.”   „Крещяха ни, че ще ни отрежат гръкляните и такива работа. Сега при по-спокойна обстановка може да се работи нормално и да се види, кой каква позиция защитава. Бойко Борисов е бил член на БКП и може да коментира по-добре от мен Комунистическия манифест....   ...Харесва ми да повтаряте непрекъснато, че \"Атака\" подкрепя правителството, но това не е вярно. Един човек лансира тази идея. Аз няма да правя кефа на Бойко и Драгойко. А, вие журналистите задавате такива въпроси, защото сте комплексирани.   19 септември 2013 г. предаването „Лице в лице“ на БТВ", "date": "2018.10.24", "title": "Историята пита: Сидеров, кои са сега к*рвите на Бойко? (видео)"}
{"url": "http://epicenter.bg/article/Grandiozna-premiera-na--Vlast--ot-Tosho-Toshev/166546/2/0", "text": "Легендарният журналист Тошо Тошев представи най-новата си книга „Власт“ на бляскава премиера в зала 6 на НДК на 23 октомври 2018 г. Събитието събра над 300 гости, сред които някои от най-значимите личности в политическия, обществения и културния живот на страната. Управителят на издателство „Ентусиаст“ Виктория Бисерова приветства гостите и представи пред публиката книгата.   „Романите на Тошо Тошев се радват на огромен читателски интерес. „Власт“ е на пазара само 6 дни, но както „Политическа орда“ миналата година, оглави класациите веднага след излизането си.“, каза Бисерова.   „Въпреки че книгата се движи на ръба на художествената измислица и истината, тя в никакъв случай не е исторически документ, а роман. Роман, в който можем да открием типажи и фигури, които са ни болезнено познати, но в същото време техните образи са събирателни. Действията им обаче усещаме до ден днешен“, допълни Бисерова. „Поклон пред Тошо, защото той пипа опасна материя“, заяви един от първите читатели на „Власт“ журналистът и писател Димитър Шумналиев.   „Много е лесна възможността за отрицание, за окарикатуряване и пародиране. По-скоро той възпроизвежда, отколкото да раздава присъди. И това му прави чест, защото в наше време стана много лесно да се оплюва онзи строй“. „Тошо е от тези автори, които имат усет към времето, към ритъма на това, което се случва около нас. Той те държи в напрежение през цялото време“, каза актьорът Калин Сърменов, който прочете част от романа. Без да крие вълнението си, Тошо Тошев благодари на всички гости и на всички свои колеги и приятели, с които са работили през годините.   Авторът сподели какво го е накарало да напише романа и разкри част от реалните събития и личности, които стоят зад историите в него.   „Не може да има цивилизовано общество без в него да има власт. Това означава възможност да има ред“, беше категоричен писателят. Сред официалните гости на премиерата на „Власт“ бяха президентът Георги Първанов, настоящият вицепрезидент Илияна Йотова, омбудсманът Мая Манолова, министърът на отбраната Красимир Каракачанов, депутатът Крум Зарков, политиците Ренета Инджова, Вежди Рашидов, Ангел Найденов, Емилия Масларова, Пламен Панайотов, Лазар Груев, Христина Христова, Емануил Йорданов, Цветлин Йовчев, Румен Петков, Николай Василев, Десислава Атанасова, Капка Георгиева, Димитър Стоянов, Антон Станков, Константин Тренчев, Атанас Мерджанов, Димитър Луджев, Георги Йорданов, бившият главен архитект на София Петър Диков, бившият главен прокурор Никола Филчев, бизнесменът Васил Василев, писателят Иван Гранитски издателите Мартин Радославов и Божана Апостолова, журналистите Анна Заркова, Валери Запрянов, Светлана Джамджиева, Владимир Памуков, Борис Ангелов, Светослава Рудолф, Илия Вълков, Тодор Токин, Магдалена Гигова, Калина Паскалева, писателят Стефан Цанев, проф. Крум Кацаров, проф. Никола Владов, проф. Васил Червенков, доц. Андрей Андреев, проф. Илона Даскалова, ген. Цветан Тотомиров, ген. Васил Василев д-р Иван Антикаджиев, художниците Николай Янакиев и Петър Мичев, скулпторите Георги Чапкънов и Валентин Старчев, Дует Ритон, Иван Тенев, Ива Екимова, Тончо Токмакчиев, Деляна Маринова-Джуджи, Нешка Робева и много други.", "date": "2018.10.24", "title": "Грандиозна премиера на „Власт“ от Тошо Тошев"}
{"url": "http://epicenter.bg/article/Akademitsi-s-obrashtenie-kam-Borisov--Ne-dopuskayte-namesa-na-darzhavata-v-tsarkvata--/166549/2/0", "text": "  Това пишат в Обръщение до премиера Бойко Борисов 11 академици и двама член-кореспонденти на БАН.   \", предупреждават академиците.    И накрая призовават: \"   Уважаеми господин Борисов,  От историческия цивилизационен избор, направен преди повече от хиляда години от св. благоверен цар Борис Михаил Покръстител и утвърден през столетията в лицето на множество български държавници, българският народ и държава възприема спасителната Христова вяра, кръщава се в купела на св. Православие, става пълноправен член на европейското християнско семейство. Наследници на културните и националните плодове на нашата Родина, утвърдила се като „държава на Духа“, сме всички ние. Като истински наследници на това драгоценно богатство, ние сме призвани да го пазим, защитаваме и развиваме, както са го пазили нашите предци. Те са знаели добре, че главният фактор за да има Българска държава, е била и е преди всичко Българската църква. Затова нашите държавници са се стремели да развиват отношения между Църквата и държавата, основани на взаимно почитане, на закрила на правата на Църквата като гарант за националната сигурност и просперитет, на истинска симфония в отношенията между тях.  Поклон пред позицията на Българската православна църква, защото, когато обществото беше в опасност – ратифицирането на Истанбулската конвенция – Църквата защити обществения интерес и подпомогна българската държава.  Едно от големите завоевания на прехода е новата демократична Конституция на Република България, в която е отделено специално място на традиционното вероизповедание в страната – светото Православие.  В Конституцията ясно са разграничени ролите и мястото на държавата и на Църквата въз основа на съвременните демократични европейски практики. В съответствие с българската Конституция през 2002 г. беше приет нов демократичен Закон за вероизповеданията, по който вече повече от едно десетилетие и половина се развиват успешно и градивно на демократична основа отношенията между държавата и Църквата.  През последните години наблюдаваме особена грижа за Църквата от страна на държавата в лицето на нейния министър-председател и на институциите на всички равнища. Чрез финансовата подкрепа на правителството се реставрират и строят много църкви и манастири, които са безценно богатство на българския народ. Това още веднъж говори за добрите отношения между Църква и държава, както те са определени от действащия Закон за вероизповеданията.  През последните седмици ставаме свидетели за прокарването на промени в Закона за вероизповеданията, които са със спорно съдържание.  За съжаление мнозина, водени от добри намерения, бяха подведени от тези заявления.  1. т, в нейното устройство и хилядолетна йерархична структура, в нейната финансова независимост. Не може поради конюнктурни и временни цели да се жертва свободата и независимостта на Българската православна църква и другите вероизповедания. Не може защитата на националната сигурност да става чрез контрол върху Църквата! Държавата има установени законови механизми и специализирани органи за опазване на националната сигурност.  2.   Вероизповеданията в България са пример за толерантност, за разбирателство в името на обществения мир и националната сигурност и отстояване на българската държавност. Законопроектите поставят под сериозна заплаха свободата на религиозните общности и институции и предвиждат недопустима намеса на контролни държавни органи във вътрешния живот на Българската православна църква и другите вероизповедания. Това поставя под съмнение правовата държава.  3. Тревожно е че, Католическата църква в България повторно изрази становище преди второто четене на законопроектите, в което изразява тревогата си, че     Нонсенс е да се правят сравнения на вероизповеданията с политическите партии, които държавата е длъжна да финансира, тъй като участват във функционирането на държавната власт, а вероизповеданията са отделени от държавата и се издържат основно от дарения.   Това би поставило на основата на принципа за реципрочност въпроса за подпомагане от страна на българската държава на български светини извън страната - храма „Свети Стефан“ и сградата на Българската Екзархия в Истанбул, Зографския манастир в Гърция, както и на православните църковни общини, поделения на Задграничните епархии на БПЦ в държавите в Европа, САЩ и Канада. За повечето вероизповедания ограниченията на даренията от чужбина ще постави в невъзможност съществуването им.  6. Не смятаме, че всички дарения трябва да бъдат регистирани в Дирекция по „Вероизповедания“.  7. Според нас е необходимо да се упражнява контрол върху езика на проповедта.  8.   9. Благородното намерение да се подпомогнат финансово свещенослужителите трябва да стане с отчитане на всички фактори и справедливи критерии, при запазване на отделеността на държавата и Църквата и зачитане на автономното вътрешно право на Църквата, принципа на недискриминация на отделните вероизповедания и със запазване на досегашния модел на църковно-държавни отношения, който доказа своята успешност. Обръщаме се към вас да погледнете с внимание и да се вслушате в Становището на Светия синод на Българската православна църква във връзка със спорните законопроекти. То отразява мъдростта на нашите архипастири, които със своята позиция предпазват държавата от това да извърши съдбоносна грешка.  .   През цялата многовековна история се откроява един основен извод:   Свободата на Църквата е условие за свободата на държавата, духовността на народа и правата на гражданина. Сега ние сме призвани да подкрепим и защитим Българската православна църква и другите вероизповедания в България като призоваваме да не се приемат промени в Закона за вероизповеданията, които нарушават основни конституционни принципи – отделеност на религиозните институции от държавата, ненамеса във вътрешния живот на вероизповеданията от страна на държавата и равнопоставеността им. ", "date": "2018.10.24", "title": "Академици с обръщение към Борисов: Не допускайте намеса на държавата в църквата! "}
{"url": "http://epicenter.bg/article/Maykite-na-detsa-s-uvrezhdaniya-otnovo-na-protest--iskat-do-dupka-ostavkata-na-Simeonov/166550/2/0", "text": "Протестите на майките на деца с увреждания ще продължат докато вицепремиерът Валери Симеонов подаде оставка. Това заяви в предаването \"12+3\" по програма \"Хоризонт\" на БНР Вера Иванова - една от протестиращите, част от инициативата „Системата ни убива“.  „Не може тази държава да се представлява от такъв човек“, подчерта тя. По думите ѝ майките се борят за реформа, но не могат да си представят, че „правителството се крепи на самата личност Валери Симеонов“ и „още по-зле за държавата, ако е така“.  \"Надяваме се той да ни разбере правилно и да прояви някакъв морал и да си подаде сам оставката. Нашите цели не са за сваляне на каквото и да е правителство, нашата борба е за реформа. Продължаваме с протестите. Нямаме искания към г-н Борисов\", посочи Иванова.  „Можем да издържим много. Нямаме какво да губим. Залогът са децата ни. Ние не можем да ги оставим в такава държава, която зависи от такъв човек, който се гаври с тях“, допълни Вера Иванова.  Причината за протестите на майките на деца с увреждания стана изказване на Симеонов от миналата седмица, в което той нарече майките \"кресливи жени, които спекулират с уж болните си деца\".  „Той не спря тези дни да обижда и да унижава децата, хората с увреждания и всички, които ни подкрепят, като вчера вече ги нарече „тюрлюгювеч“. Как да приемем такова отношение? То днес е към нас и хората, които ни подкрепят, утре ще бъде към всеки един – и този човек да заема такъв пост. Това е недопустимо! Това е гавра!“, коментира Вера Иванова.  В София демонстрацията днес е обявена отново за 17.30 ч. пред Министерския съвет.  В Плевен майки на деца с урвеждания се събраха пред областната управа с искане Симеонов да си подаде оставката.  Силвия Кръстева, майка на дете със синдрома на Даун, каза:  \"Това не става с едно извинение, да излезе и да каже съжалявам. Ние ще продължим. Настояваме специално господин Валери Симеонов, той трябва да си подаде оставката. Той е вицепремиер на тази държава и излиза и обижда майки и деца.\"  Друга участничка в протеста заяви:  \"Моето име е Наталия Цанева. Те са се посветили на децата си и това заслужва дълбок поклон от мен, от всички и от господин Валери Симеонов. Не знам дали една оставка би била достатъчна, за да реши проблемите.\"  ", "date": "2018.10.24", "title": "Майките на деца с увреждания отново на протест, искат до дупка оставката на Симеонов"}
{"url": "http://epicenter.bg/article/Balgarin-e-zadarzhan-v-Ispaniya-na-korab-s-1400-kilogram-kokain/166496/3/0", "text": "Отделът за борба с наркотрафика на испанската полиция съобщи, че при съвместна операция с американската Служба за борба с наркотиците са заловени 1400 кг кокаин и са арестувани десет души, сред които един българин, предаде \"Синхуа\", цитирана от БТА.   Операцията е извършена срещу кораб в Атлантическия океан на около 1800 км от Канарските острови. Седем от арестуваните са турски граждани, а останалите са грузинец, украинец и българин.   Според испанската полиция корабът е пътувал към европейско, може би испанско пристанище с цел да разтовари кокаина, който след това да се разпредели из целия континент.   Трафикът на кокаина е дело на турска организирана престъпна групировка. Тази операция на испанската полиция е третата срещу наркотрафиканти от южната ни съседка.", "date": "2018.10.24", "title": "Българин е задържан в Испания на кораб с 1400 килограма кокаин"}
{"url": "http://epicenter.bg/article/Temenuzhka-Petkova-obsazhda-v-Moskva-AETs--quot-Belene-quot--gazoviya-hab--quot-Balkan-quot--i-turizma-/166561/4/0", "text": "Министърът на енергетиката Теменужка Петкова и водена от нея делегация заминават за руската столица Москва. В периода от 24 до 26 октомври там ще се проведе шестнадесетото заседание на Междуправителствената българо-руска комисия за икономическо и научно-техническо сътрудничество. Форумът е под председателството на министър Петкова и министъра на промишлеността и търговията на Руската Федерация Денис Мантуров. Това съобщиха от правителствената информационна служба.  По време на заседанието ще бъдат разгледани въпроси от различни области на двустранното икономическо сътрудничество – търговия, енергетика, туризъм, селско стопанство, информационни технологии, корабостроене, транспорт и други. В рамките на сесията в руската столица ще бъде проведен и бизнес форум, в който се очаква да вземат участие представителите на компании от двете държави.  Министерският съвет одобри днес позицията и състава на българската делегация.  Ще бъдат обсъдени възможностите за увеличаване обема на българския износ за Руската федерация. През 2017 г. стокообменът между двете страни се увеличи с 41.6%, износът бележи ръст с 87%, а вносът – с 34.1%.  Руската федерация е важен партньор на България в сферата на енергетиката. Страната е наш основен доставчик на нефт, природен газ и ядрено гориво. Българската страна ще отчете успешното сътрудничество по завършване на проекта за удължаване срока на експлоатация на 6-ти блок на АЕЦ „Козлодуй“. По отношение на доставките на свежо ядрено гориво, руската страна ще бъде информирана за предвидените в европейското законодателство изисквания и за необходимостта от одобрение от страна на Евратом Агенцията по доставките.  В рамките на заседанието българската страна ще информира руските си партньори за предстоящата процедура за избор на стратегически инвеститор за реализацията на проекта АЕЦ „Белене“.  По време на междуправителствената комисия българската страна ще отбележи и доброто сътрудничество по изпълнение на подписаната през 2017 г. пътна карта за развитие на газопреносната инфраструктура на България, при отчитане на европейското законодателство. Очаква се на сесията да бъдат представени междинните резултати от предпроектното проучване за газоразпределителния център „Балкан“.  Съществува значителен потенциал и интерес за задълбочаване на сътрудничеството в областта на туризма. По време на сесията българската страна ще предложи задълбочаване на двустранните връзки, особено при организацията на детския отдих. Ще бъдат разгледани и взаимоотношенията между двете страни в рамките на Комисията за Европа на Световната туристическа организация, Работната група за сътрудничество в областта на туризма на Организацията на Черноморското икономическо сътрудничество.  ", "date": "2018.10.24", "title": "Теменужка Петкова обсъжда в Москва АЕЦ \"Белене\", газовия хъб \"Балкан\" и туризма "}
{"url": "http://epicenter.bg/article/-Vzglyad--Zashto-ubiystvoto-na-Dzhamal-Hashogi-ne-predizvika-reaktsiya-kato-sluchaya--Skripal--/166508/11/33", "text": "Защо убийството на Джамал Хашоги не предизвика реакция като случая „Скрипал“, пише руският вестник “Взгляд“. Материалът е представен от Агенция \"Фокус\".  Журналистът Джамал Хашоги, убит в Истанбул, не стана \"нов Скрипал\". И не само защото единият е умрял, а другият е жив. Нито САЩ, нито Великобритания, нито ЕС бързат да налагат санкции срещу кралския двор в Рияд или да изгонят саудитски дипломати от столиците си. Какво предизвика такава забележителна разлика със скорошната антируска кампания? И защо Ердоган трябва да се възмущава заради целия свят?  Убийството на саудитския журналист Джамал Хашоги в Истанбул и това, а което му се случи с пълна сигурност, може да се смята за убийство, предизвиква реакция в света, която не може да се нарече иначе освен ограничена. Не говоря за възмущение от смъртта на журналист, най-вероятно убит на територията на консулството на Саудитска Арабия - гневът е бурен и очакван. Въпросът е, че Саудитска Арабия, чиито власти турската и друга преса, пряко обвинява за участие в смъртта на Хашоги, не е подложена на остаркизъм на световно ниво.  Президентът на Турция Реджеп Тайип Ердоган прави твърди изявления: директно заявява, че служители по сигурността и разузнавачи на служба при саудитския крал Салман са пряко ангажирани с убийството на Хашоги. Но останалата част от света не бърза да сподели доверието на Ердоган.  Да, Доналд Тръмп заяви, че не е доволен от обясненията на Рияд за смъртта на Хашоги. Имаше новини, че директорът на ЦРУ Джина Хаспъл е участвала лично в разследването на убийството на журналиста. Но нищо подобно на координираното експулсиране на дипломати, подобно на това, което беше инициирано от Великобритания след делото „Скрипал\" и което беше предприето в Европейския съюз и в САЩ, не виждаме, макар че дипломати бяха заподозрени, че са замесени в смъртта на Хашоги в саудитското консулство в Истанбул.  Нито имаше някакви инициативи за налагане на санкции, въпреки че делото „Хашоги не изглежда като съшито с бели конци като случая „Скрипал“.  Може да се говори само за негативната реакция на отделни фирми (включително големи) и граждани, включително и на авторитетни фигури. И дори сега е забележимо използването на случая по скоро с антируски подтекст. Така например бившият шеф на британското външно министерство Борис Джонсън публикува статия в The Daily Telegraph. Джонсън обаче не толкова обвиняваше саудитците, колкото практикуваше антируски атаки. Той използва случая „Хашоги“ само за да прави паралел със случая „Скрипал“.  \"По-специално, се налага идеята - само по себе си справедливо - за необходимостта Саудитска Арабия и Турция да представят на обществеността възможно най-конкретна информация за това, което е довело до смъртта на журналиста. Любопитно е да чуете призиви за диалог и представяне на доказателства от устните на Джонсън\", отбеляза руското посолство в Лондон по този въпрос. \"В края на краищата, той беше този, който, като външен министър, беше един от инициаторите на твърдата антируска линия на Обединеното кралство след събитията в Солсбъри, която предвижда отказ от предоставяне на каквито и да е доказателства за официално сътрудничество\", - заявяват от пресслужбата на посолството, цитирана от ТАСС.  Немският Deutsche Welle, от своя страна, коментира отказа на началника на Siemens Джо Кезер да участва в саудитския \"Давос в пустинята\" - сравнявайки го не с нещо друго, а с пристигането на същия бизнесмен в Русия през 2014 година. Убийството на Хашоги убеди ръководителя на Сименс повече от така нареченото анексиране на Крим, заключава немската медия.  Така че, дори онези, които се възмутиха от жестокото убийство на журналист и хвърлиха сянка върху кралския двор в Рияд, изразиха този възмущение по много особен начин.  Според Дмитрий Абзалов, председател на Центъра за стратегически комуникации, темата за убийството на саудитския журналист е много сложна за западните страни.  \"Например в Щатите дори най-отявлените лобисти като Линдзи Греъм правят двусмислени изявления. Във Великобритания лейбъристите ще се възползват от ситуацията, за да притиснат своите консервативни противници по някои въпроси \", продължи експертът.  \"В същото време не си струва да чакаме въвеждането на санкции срещу Рияд и има финансови и икономически причини за това. Саудитците са най-големият потребител на американски оръжия в брутно изражение. Освен това Съединените щати няма да могат да започнат пълноправна антииранска кампания без подкрепата на Саудитска Арабия, а Израел няма да се откаже от саудитската регионална тежест\", смята политическият анализатор.  Абзалов обясни също така интереса на Ердоган по този въпрос. Както съобщи вестник “Взгляд“по-рано, турският президент предложи онези, които участват в убийството на Хашоги в Истанбул да бъдат съдени в Турция.  \"Изявлението на турския лидер показва, че екипът, който дойде от Саудитска Арабия, е имал за задача да отстрани журналиста. Или в краен случай да окаже силен натиск. Вторият важен аспект е, че останките са открити в кладенеца, който сам по себе си е уникален и показва укриването на следи. Сега Рияд ще се опита да смекчи ситуацията, тези 15-18 души ще бъдат арестувани и най-вероятно ще бъдат обвинени в надвишаване на допустимите граници \", предложи Абзалов.  \"Турция, която заедно с Иран е основният противник на Саудитска Арабия в региона, ще се опита да развие активно тази тема, тъй като е полезно за нея\", каза Абзалов.  \"За дълго време Ердоган беше смятан, ако не за последния диктатор на Европа, като Лукашенко, то поне за предпоследния. От тази гледна точка въпросът за човешките права е много благоприятен за него, показва от самото начало, че има по-радикални играчи, които не спират да използват много радикални средства\", каза Абзалов.  \"Той подчерта няколко пъти, че Хашоги е дошъл в консулството за разрешение да се ожени за турска гражданка и това показва, че Ердоган сега ще се опита да заеме позицията на жертва, което вече се случва\", каза Абзалов.  \"Саудитска Арабия, за разлика от Русия, всъщност е най-близкият съюзник на Съединените щати, плюс това е финансово много важна страна за целия Запад\", каза Николай Добронравин, професор по световната политика във Факултета по международни отношения в Държавния университет в Санкт Петербург. \"Затова, независимо от случилото се в Истанбул, сюжетите, свързани със Саудитска Арабия, ще се смекчат до максимум. Въпреки това не трябва да се преувеличава и да се каже, че не е имало и няма да има никаква реакция от страна на служителите в Европа и САЩ\".  Добронравин вярва, че реакцията на Запада за смъртта на Хашоги все още предстои и зависи от това как ще се развие ситуацията в Съединените щати, а там няма единство за това как да се реагира срещу Саудитска Арабия за смъртта на журналист, който е работил не за някоя неизвестна медия, а за една от най-авторитетните.  \"В САЩ няма единен външнополитически център. Има администрация на президента, има Конгрес, да не говорим за други центрове на влияние и вземане на решения. Ако говорим за първите две, очевидно за президентската администрация, конфликтът със Саудитска Арабия е изключително нерентабилен и ще бъде смекчен по всякакъв начин, - вярва Добронравин. \"За Демократическата партия, напротив, тази ситуация е изключително полезна и демократите ще я влошат с всички възможни сили. В такава ситуация, по мое мнение, не струва да очакваме консолидирано решение поне до междинните избори за Конгреса, които ще се проведат на 6 ноември.\"  Други западни държави могат да действат по различен начин, но като цяло ще чакат реакцията, която ще преобладава в Съединените щати. Добронравин обаче е убеден, че при всички случаи отхвърлянето на съюз със Саудитска Арабия е изключително малко вероятно за Съединените щати. В крайна сметка, Америка е твърде тясно свързана с тази страна, както икономически, така и политически.  ", "date": "2018.10.24", "title": "„Взгляд“: Защо убийството на Джамал Хашоги не предизвика реакция като случая „Скрипал“? "}
{"url": "http://epicenter.bg/article/Katrin-Denyov-poluchi-nay-prestizhnata-yaponska-nagrada-v-oblastta-na-izkustvoto/166506/6/0", "text": "Катрин Деньов получи най-престижната японска награда в областта на изкуството \"Премиум империале\" на церемония в Токио.   Актрисата бе приветствана от император Акихото. Деньов е отличена с \"Премиум империале\" за цялостната си филмова и театрална кариера, предаде Асошиейтед прес.   84-годишният Акихито се здрависа с Деньов на прием след церемонията и я поздрави. Деньов бе шармантна в тоалет в черно, червено и прасковено, чиято горна част наподобяваше кимоно.   75-годишната актриса се е снимала в над 100 филма по време на кариерата си, продължила повече от 60 години. Понастоящем участва в снимките на новия филм \"Истината\" на японския режисьор Хирокадзу Коре-Еда в Париж.   Катрин Деньов е родена на 22 октомври 1943 г. в Париж в семейството на актьорите Морис Дорлеак и Рене Симоно. По-късно тя започва да използва моминската фамилия на майка си - Деньов, за да се разграничи от сестра си, която ползва бащината си фамилия.   Източник: Дир.бг", "date": "2018.10.24", "title": "Катрин Деньов получи най-престижната японска награда в областта на изкуството"}
{"url": "http://epicenter.bg/article/Grigor-Dimitrov-smeni-raketata-s-tigan-/166519/8/18", "text": "Григор Димитров използва времето преди първия си мач на турнира във Виена,  .   Българската звезда в тениса и други играчи бяха поканени от организаторите да покажат уменията си в кухнята. Григор обича да се навърта край печката и нерядко си е пускал снимки как готви. В австрийската столица Димитров играе с Михаил Кукушкин, а при победа ще срещне Андрей Рубльов.   Източник: Нова.тв", "date": "2018.10.24", "title": "Григор Димитров смени ракетата с тиган "}
{"url": "http://epicenter.bg/article/Keyt-blesna-s-lyubimata-tiara-na-printsesa-Dayana-na-priem-v-Bakingamskiya-dvorets--Snimki-/166510/10/84", "text": "Херцогиня Катрин отново влезе в ролята на приказна принцеса на прием в Бъкингамския дворец. Съпругата на принц Уилям беше избрала рокля на дизайнерката Сара Бъртън от модна къща „Александър Маккуин“.   Тоалетът на херцогинята, комбиниран с бижутата, заети от кралица Елизабет Втора, придаваше на Кейт вид на принцеса, излязла от анимациите на Дисни.   Сред най-впечатляващите ѝ бижута беше тиарата „Lover’s Knot“ - любима на покойната принцеса Даяна.   „Lover’s Knot“ е създадена от придворните бижутери през 1914 година за кралица Мария, след смъртта на която нейна собственичка става Елизабет Втора – нейната внучка.   През 1981 година тиарата става сватбен подарък от кралицата за принцеса Даяна, а след нейния развод с принц Чарлз отново се връща в кралското семейство.   Приемът в  беше в чест на краля и кралицата на  .   и  са на визита във  , което е първото държавно посещение на холандски монарх на  от 36 години.   Източник: Дарик", "date": "2018.10.24", "title": "Кейт блесна с любимата тиара на принцеса Даяна на прием в Бъкингамския дворец (Снимки)"}
{"url": "http://epicenter.bg/article/Tikven-sladkish-s-orehi-i-furmi/166564/9/14", "text": "2 ч.ч. печена тиква (сварена)  1/2 ч.ч. фурми, нарязани, без костилки  1 ч.ч. орехи, нарязани на ситно  1 ч.ч. кисело мляко  1 ч.ч. прясно мляко  3 ч.ч. брашно  1 ч.ч. овесени трици  2 яйца  6 с.л. олио  1 ч.л. канела  1 ванилия  1 ч.ч. захар    Яйцата се разбиват със захарта.   Тиквата се претрива с вилица и се смесва с канела, ванилия, нарязаните на ситно фурми и се прибавя при разбитите яйца.   Содата се угасява в киселото мляко и се разбърква, налива се прясното мляко и се добавя към яйчната смес. Лъжица по лъжица се прибавят брашното и овесените трици. Разбърква се и се добавят около 2/3 от нарязаните орехи.   Сместа се изсипва в тава с диаметър 26 см, която е намазана тънко с олио и посипана с брашно. Отгоре се поръсва с останалите нарязани на ситно орехи.   Сладкишът се пече на умерена фурна, загрята на 190 градуса до готовност.", "date": "2018.10.24", "title": "Тиквен сладкиш с орехи и фурми"}
{"url": "http://epicenter.bg/article/Dzhefri-Rash-se-prosalzi-v-sada-po-vreme-na-deloto-za-sekstormoz-sreshtu-nego/166515/10/0", "text": "Носителят на \"Оскар\" Джефри Ръш се просълзи в съд в Сидни, докато се защитаваше в заведеното от него дело за клевета срещу местен вестник, предаде ДПА, цитирана от Новини.бг  Притежаваният от Рупърт Мърдок австралийски в. \"Дейли телеграф\" писа в края на миналата година, че актьорът имал непристойно поведение към млада актриса, която му партнирала в постановката \"Крал Лир\" през 2015 г. и 2016 г. Джефри правел неприлични жестове по неин адрес, симулирал галене и сграбчване на бюста ѝ и често правел коментари или пускал шеги по неин адрес, включително сексуални намеци. Той е обвинен също, че докосвал долната част на гърба ѝ под блузата ѝ, когато двамата били в дъното на сцената, и че прокарвал ръка по торса й в сцена, в която я пренася. Ръш отхвърли всички обвинения.  Той се просълзи, докато обясняваше пред съда, че се подготвял за въпросната сцена, представяйки си, че пренася тялото на собствената си мъртва дъщеря. Той отбеляза, че никой не му казал, че актрисата Ерин Джийн Норвил се е почувствала неудобно или че имала оплаквания.", "date": "2018.10.24", "title": "Джефри Ръш се просълзи в съда по време на делото за секстормоз срещу него"}
{"url": "http://epicenter.bg/article/Parlamentat-shte-glasuva-vota-na-nedoverie-kam-pravitelstvoto/166485/2/0", "text": "Депутатите ще гласуват  вота на недоверие към правителството и ще обсъдят ветото на президента върху текстове от Закона за държавната собственост. Това предвижда проектът за програма на Народното събрание за тази седмица. В Народното събрание влизат на първо четене промените в закона за хората с увреждания и двата законопроекта за личната помощ, внесени от БСП и партия \"Воля\". Третият вот на недоверие, внесен от БСП, е мотивиран с провал в областта на здравеопазването.   Разискванията бяха в петък, а днес е гласуването. Единствено ДПС обяви подкрепата си за вота. Двете политически сили обаче разполагат общо със 104-ма народни представители, от необходимите 121, за да се смята вотът за успешен. Вотът на недоверие няма нито математически, нито политически шанс, подчертаха Цветан Цветанов и д-р Даниела Дариткова от ГЕРБ: \"Защото страната ни днес не се нуждае от предсрочни избори.\" \"Този вот е предрешен. Признаваме, че има необходимост от реформи и търсим добрите решения, които да бъдат наистина консенсусно приети\", каза д-р Дариткова. След гласуването на вота, депутатите ще обсъдят отново върнатия от държавния глава Румен Радев Закон за държавната собственост. Президентът върна закона с мотива, че с него се създава възможност за скрита приватизация на дружества от забранителния списък. В парламента влизат за обсъждане и законопроектите за хората с увреждания и за личната помощ. Те са съответно първа и втора точка за петък. Дотогава промените ще бъдат обсъдени в ресорните парламентарни комисии. Ударното им разглеждане е част от поетия ангажимент на управляващите да ги прокара във възможно най-кратък срок.    ", "date": "2018.10.24", "title": "Парламентът ще гласува вотa на недоверие към правителството"}
{"url": "http://epicenter.bg/article/Toma-Tomov--/166491/2/0", "text": "Убитият Джамал Хашоги не бе само журналист, той е част от невидимата власт.  Хашоги участва в голямата битка, която върви в Близкия Изток. Ние не знаем какво е станало.  Това беше човекът, който постави на колене Съветския съюз в Афганистан.   Това каза журналистът и депутат от левицата Тома Томов в ефира на БТВ.   \"Той е разузнавач. Той е член на \"Мюсюлмански братя\". Ердоган изнудва САЩ със случая, защото има коз в ръцете си. Ердоган има страхотен финансов проблем. Убийството в центъра на Истанбул е отвратително. В тези среди така се прави, така действат големите разведки. Когато един човек трябва да бъде ликвидиран, той бива ликвидиран. Това не е престъпление, а стратегическа грешка\", поясни той. \"Саудитският ръководител е ключов човек в цялата политика на САЩ в Близкия Изток. Този млад човек играе колосална роля, но направи много голяма грешка. Сега поставя под въпрос цялата американска политика в Залива. Саудитска Арабия, ако наложи санкции, ще стане страшно. Те имат много силни козове. Вярно, че поотслабнаха. Но истината е, че те са много силни. Продължават да са силни и могат да маневрират\", предупреди журналистът. \"Ролята на Турция е много голяма. Тя е осъдена да бъде един от регионалните лидери. Това, които става при нас - регионът става ключов. Имате основна американска гравитация, руска, китайска, турска. Това, което ще се случи през следващата година, ще е интересно. Най-силна е американската гравитация. Те се наложиха в Македония. Американците имат тяхна сила в лицето на Полша. Има ясна американска политика на Балканите. Срещу нея има китайска и руска. Ердоган става все по-силен. Той може да иска от американците и саудитците определени неща. И ще ги получи. Иска американците да прекратят помощта, която те оказват на кюрдите. Ердоган ще е в силни позиции\", коментира Томов.   Депутатът от \"БСП за България\" коментира и политическите трусове у нас. \"Това което направи вицепремиерът Валери Симеонов е неприемливо \", пожела Тома Томов.   \r\n Саудитска Арабия, ако наложи санкции, ще стане страшно. Те имат много силни козове. Вярно, че поотслабнаха. Но истината е, че те са много силни. Продължават да са силни и могат да маневрират.  Ролята на Турция е много голяма. Тя е осъдена да бъде един от регионалните лидери. Това, които става при нас- регионът става ключов. Имате основна американска гравитация, руска, китайска, турска, върна се на процесите на международната сцена Тома Томов. \r\n   \r\n Това, което ще се случи през следващата година, ще е интересно. Най-силна е американската гравитация. Те се наложиха в Македония. Американците имат тяхна сила в лицето на Полша. Има ясна американска политика на Балканите. Срещу нея има китайска и руска. Ердоган става все по-силен. Той може да иска от американците и саудитците определени неща. И ще ги получи. Иска американците да прекратят помощта, която те оказват на кюрдите. Ердоган ще е в силни позиции, посочи той. \r\n   \r\n \r\n   \r\n  ", "date": "2018.10.24", "title": "Тома Томов: Живеем от скандал в скандал. В страната е хаос и безпътица. Накъде вървим?"}
{"url": "http://epicenter.bg/article/Volen-Siderov-/166492/2/0", "text": "  Пред журналисти, на влизане в сградата, Сидеров заяви, че носи стари издания с публикации за Валери Симеонов, които са за архива на Бойко Борисов. Волен Сидеров поясни, че в публикациите Валери Симеонов заявява, че хората искат стабилност без Бойко Борисов. „Това е от 2016 - 2017 г.”, заяви лидерът на „Атака“.   Той заяви, че Симеонов е писал, че Бойко Борисов трябва да се оттгели от политиката по примера на Ахмед Доган.", "date": "2018.10.24", "title": "Сидеров занесе в Министерски съвет стари изказвания на Симеонов срещу Борисов"}
{"url": "http://epicenter.bg/article/Sled-narezhdane-na-Borisov---Valeri-Simeonov-se-izvini-na-maykite/166494/2/0", "text": "Това стана след коалиционния съвет тази сутрин.   Само половин час преди това в ефира на БНТ Валери   \" , категоричен бе Валери Симеонов пред тв зрителите. Дори на влизане в Министерския съвет Валери Сименов заяви, че няма да се извини, защото майките не искали това, а неговата оставка. \"Оставка няма да подам\", каза вицето и влезе на коалиционен съвет.   След категоричната намеса на премиера, Симеонов застана пред медиите след заседанието на коалиционния съвет, в който участваха и вицепремиерът Красимир Каракачанов и лидерът на \"Атака\" Волен Сидеров, и два пъти изрече:   \" Той добави, че разбира всички майки на деца с увреждания, защото самият той има такъв човек в семейството си. \"Самият аз съм потърпевш в това отношение в моето семейство. Винаги съм подпомагал с каквито средства ми е възможно болни хора и такива с увреждания, разбирам ги\", заяви той.     И добави, че това е станало по настояване на коалиционния съвет.   \"На проведения коалиционен съвет обсъдихме въпроса, свързан с медийната капания по повод мое изявление и протестите пред МС. Не е нужно да се аргументирам\", обясни Симеонов.  Волен Сидеров дойде рано сутринта на \"Дондуков\" 1, след като вчера не се яви на заседанието на малката управляваща коалиция - Обединени патриоти. Лидерът на \"Атака\" носеше стари изказвания на Симеонов, който е говорел, че Борисов трябва да се оттегли от политиката по примера на Ахмед Доган.  ", "date": "2018.10.24", "title": "След нареждане на Борисов - Валери Симеонов най-после се извини на майките"}
{"url": "http://epicenter.bg/article/-Parlamentat-othvarli-iskaneto-na-BSP-da-izslushva-Valeri-Simeonov/166497/2/0", "text": "  В пленарната зала БСП аргументира искането си за изслушването на вицепремиера.   Независимо от контекста на изказването, подредбата на думите и това, какво г-н Симеонов е искал да вложи в своето изказване, цялото общество остана с впечатление, че Симеонов намерил за добре да квалифицира майчинството като инструмент за изнудване на държавата. Скандалът е нечуван и настояваме да пристигне в залата и да даде обяснение, заяви от името на левицата Валери Жаблянов.   Борис Ячев от НФСБ направи обратно предложение - искането за изслушването на Валери Симеонов да бъде отхвърлено, защото в петък щял да се гласува законът за хората с увреждания.   И ДПС поиска отпадане на предложението за изслушването на Симеонов, но със съвсем друг аргумент - за да не чуваме отново циничната му реч.   Правя обратно предложение с мотив - когато законодателната власт в парламента прави искане за изслушване на човек от изпълнителната власт, е когато има криза, но когато става въпрос за абсолютна липса на морал, когато става дума за цинизма на един човек, който взривява обществото, няма какво да бъде изслушван тук. ДПС е категорично против този човек да бъде изслушван.    ", "date": "2018.10.24", "title": " Парламентът отхвърли искането на БСП да изслушва Валери Симеонов"}
{"url": "http://epicenter.bg/article/Kancho-Stoychev--Ogromnoto-sotsialno-naprezhenie-sazdava-toksichna-sreda/166500/2/0", "text": "Скандалите в управляващата коалицията ще продължат, смъквайки легитимността и авторитета й в обществото. Това каза за сутрешния блок „Добро утро, България“ на Радио „Фокус“ социологът Кънчо Стойчев.   По думите му основната цел на премиера Бойко Борисов е изкарване на пълния 4-годишен мандат, това е и причината за непоисканата оставка на вицепремиера Валери Симеонов.   Огромното социално напрежение създава токсична среда, в която всеки скандал не е последен, не е и забравен, обясни той.   „Абсурдът, в който живеем е, че непрекъснато се обявяват някакви успехи, някакъв ръст, някакъв напредък, Европа не може да живее без нас, ние оправяме всички международни и световни проблеми, а всъщност България е последна по най-ключовите показатели. Първи сме по смъртност, по намаляване на населението, по групи, застрашени от бедност – ето това противоречие насажда тази отровна атмосфера в обществото и то не може до безкрай да продължи“, обясни Кънчо Стойчев.   Той коментира още, че натрапването на личности и скандалите около тях, изместват фокуса от истински важните обществени проблеми. Трупаното социално недоволство ще избухне, ако призивът на гражданите за незабавни реформи не бъде чут, каза още социологът.", "date": "2018.10.24", "title": "Кънчо Стойчев: Огромното социално напрежение създава токсична среда"}
{"url": "http://epicenter.bg/article/Ochakvano--Votat-za-zdraveopazvaneto-ne-mina/166505/2/0", "text": "Вотът на недоверие е неуспешен. Опозицията не събра необходимите 121 гласа, за да падне правителството. \"За\" гласуваха - 99 народни представители, \"Против\" - 133, въздържали се нямаше.    Воля, въпреки редовните критики срещу част от управленската коалиция, си подкрепиха категорично правителството, съобщава Канал 3.   Така внесеният вот на недоверие от БСП на тема \"Здравеопазване\" не мина.   Гласуването се провежда след като в петък се осъществиха разискванията по вота, с което се спазва изискването на Правилника за организацията и дейността на Народното събрание, то да не е по-рано от 24 часа след приключване на дебатите.   Вотът бе внесен на 15 октомври с подписите на всички 79 народни представители от ПГ на „БСП за България“ заради провала на правителството в сферата на здравеопазването.   Мотивите на опозицията бяха разделени на три части: състояние на здравеопазването, предложенията за реформи в системата и алтернативата на БСП. Това е третият вот на недоверие към кабинета. Предходните два на тема „Корупция“ и „Сигурност“ не успяха да минат.", "date": "2018.10.24", "title": "Очаквано! Вотът за здравеопазването не мина"}
{"url": "http://epicenter.bg/article/Iskren-Veselinov--Veselin-Mareshki-e-prochel-po-malko-knigi--otkolkoto-Krasimir-Karakachanov-e-napisal-/166516/2/48", "text": "Ясно е, че Веселин Марешки е прочел по-малко книги, отколкото Красимир Каракачанов е написал. Това каза зам.-председателят на ПГ на „Обединени патриоти“ Искрен Веселинов в отговор на изказването на лидера на „Воля“ Веселин Марешки, предаде репортер на Агенция „Фокус“.  „Веселин Марешки си позволи недопустими характеристики“, обяви той. „Не е в полза на Народното събрание подобен примитивизъм да чества и да буйства“, коментира Искрен Веселинов.  По-рано Марешки заяви, че \"Воля\" иска оставките и на двамата вицепремиери. „Заставаме зад справедливото искане на българския народ за оставката на тези хора, които си позволяват да се държат по този начин. Ние ги държим тези двамата в тандем, искаме оставката и на двамата“, заяви Марешки в декларация от името на парламентарната група.  Той припомни, че година и половина след създаване на правителството, вицепремиерът Красимир Каракачанов е казал, че трябва да започнат да работят.  „Сега ли се сетихте, той мандатът свърши“, допълни още Марешки. Той се спря и на думите на Каракачанов от вчера, че не иска да се върнат БСП и ДПС на власт. Според него невръщането на ДПС на власт не може да бъде цел на едно управление.  ", "date": "2018.10.24", "title": "Искрен Веселинов: Веселин Марешки е прочел по-малко книги, отколкото Красимир Каракачанов е написал "}
{"url": "http://epicenter.bg/article/Parlamentat-othvarli-vetoto-na-prezidenta-varhu-Zakona-za-darzhavnata-sobstvenost-/166517/2/0", "text": "Парламентът преодоля ветото на президента Румен Радев върху част от последните промени в Закона за държавната собственост, предаде репортер на Агенция „Фокус“. „За“ повторното приемане на промените гласуваха 145 народни представители, а 65 бяха „против“. Промените бяха подкрепени от ГЕРБ, ДПС, „Обединени патриоти“, „Воля“ и независимите депутати. „Против“ гласуваха само от БСП.  Държавният глава върна закона за ново обсъждане на 17 октомври. Парламентът прие промените на 10 октомври. Според президента със закона се създава възможност за скрита безплатна приватизация на дружества от забранителния списък по Закона за приватизация и следприватизационен контрол. Според председателя на правна комисия Данаил Кирилов употребата на понятието приватизация е неточна, тъй като то се отнася за прехвърляне чрез продажба, а не за апорт.  В мотивите си Румен Радев заявява, че е недопустимо правната уредба от средство за защита да се превръща в законодателни решения, които увреждат обществения интерес. Президентът обявява, че премахването на забраната за апортиране на имоти, собственост на търговски дружества от забранителния списък, противоречи на целта на списъка. Според президента Радев с измененията в закона се отнема възможността направилите апорт търговски дружества да имат блокираща квота при вземане на решения. В мотивите си държавният глава коментира, че в момента, когато останалите за приватизация обекти са малко, се увеличава интересът към търговските дружества от забранителния списък.  „Затова не мога да остана безучастен, когато уредбата за тях се превръща от средство за защита в законодателни решения, които увреждат обществения интерес“, заявява Румен Радев.  Според председателя на правна комисия Данаил Кирилов промените предвиждат гаранции за запазване на публичния интерес, с възможност държавата да участва в стопанския живот при ясни правила.  Ветото върху промените на Закона за държавната собственост е десето за президента. Парламентът подкрепи само едно от тях - върху Закона за приватизация и следприватизационен контрол.  Досега Румен Радев наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, както и на Административнопроцесуалния кодекс.  ", "date": "2018.10.24", "title": "Парламентът отхвърли ветото на президента върху Закона за държавната собственост "}
{"url": "http://epicenter.bg/article/Dragomir-Stoynev--GERB-prevarnaha-institutsiite-na-darzhavata-v-protivnitsi-na-naroda/166518/2/0", "text": "\" \"   Това заяви от парламентарната трибуна зам.-председателят на ПГ на \"БСП за България\" Драгомир Стойнев в декларация от името на левицата. \" , продължи Стойнев.   И заключи: \"  ", "date": "2018.10.24", "title": "Драгомир Стойнев: ГЕРБ превърнаха институциите на държавата в противници на народа"}
{"url": "http://epicenter.bg/article/Mihail-Mikov-zove-BSP--Postoyanno-gotovi-za-predsrochen-vot-/166528/2/0", "text": "Бившият лидер на БСП Михаил Миков заяви в сутрешния блок на телевизия Bulgaria ON AIR, че соцалистическата партия трябва да бъде в постоянна готовност за предсрочни избори. Така на практика той изказа същата теза като сегашния председател на партията Корнелия Нинова, която вчера каза през журналисти, че отговорът на левицата на напрежението в управляващата коалиция е подготовка за избори.   Миков гостува в телевизионното студио преди гласуването на поискания от левицата вот на недоверия към кабинета заради политиката му в областта на здравеопазването. Затова и разговорът в студиото започна с очакваното гласуване. \"Ако мотивите и аргументите са ярки, ако добре се експонират проблемите на хората в здравеопазването, ако народните представители чуят тези мотиви и ги приемат, а не гласуват механично за запазване на правителството, това може да доведе до промяна. Иначе става както обикновено\", коментира в студиото на \"България сутрин\" бившият председател на БСП Михаил Миков.  Според него в един вот на недоверие трябва да се очертае ясна алтернатива. По неговите думи бюджетното финансиране трябва да се сложи отново на масата за обсъждане. Той коментира, че трябва да го има разбирането, че здравето не е стока.  \"Има конституция, в която ясно е казано, че здравеопазването трябва да бъде достъпно, да бъде безплатно, когато си плащаш здравните осигуровки\", обясни Михаил Миков пред Bulgaria ON AIR.  Според него концентрацията на опозицията трябва да бъде върху бюджета и данъчните закони и търсене на пътища, по които да се предложи алтернатива на гражданите.  50 партийни членове и 12 бивши и настоящи журналисти от вестник \"Дума\" изпратиха писмо до ръководството на БСП преди дни, в което настояват Изпълнителното бюро на левицата да отмени решението, с което беше назначен новият главен редактор на партийния вестник Йордан Мичев. Имаше и обвинения за едноличен стил на управление на Корнелия Нинова.  По думите на Михаил Михов хората, които са се подписали в това искане за заседание на Националния съвет, имат най-различни виждания. Фактът, че си слагат подписите на едно място, значи, че става въпрос за нещо много важно. Той обясни, че левите партии са колективни.  Той беше категоричен, че когато казваш, че искаш предсрочни избори, трябва да си убеден, че ще постигнеш резултат, който да ти даде възможност за сериозно влияние в политиката.  \"БСП трябва бавно и упорито да вади аргументите си, да доказва, да дискутира, да завоюва победа след победа, трябва да имат постоянно готовност за предсрочни избори\", заяви Михаил Миков.  По неговите думи мястото на народните представители е в парламента, откъдето хората да ги чуят. Той коментира, че с обиколки трудно се създават обществени нагласи за силна подкрепа на БСП.  Според него президента проявява здравословна критичност и неговите идеи могат да се възприемат и от управляващите. По неговите думи Радев се опитва да бъде говорител на обществените нагласи. ", "date": "2018.10.24", "title": "Михаил Миков зове БСП: Постоянно готови за предсрочни избори!"}
{"url": "http://epicenter.bg/article/Yavor-Notev-namekna-za-vazmozhno-pomirenie-mezhdu-liderite-na-NFSB-i--quot-Ataka-quot--/166529/2/48", "text": "Трусовете в Обединените патриоти няма да спънат голямата коалиция и кабинета, смятат от \"Атака\".  \"Не намирам, че това е залогът, не е препинъкамъкът пред управлението на страната, не би следвало, независимо от остротата, с която беше поставен този въпрос, това не е от съществено значение за хода на управлението в период, в който предстои приемането на бюджета.\" Това коментира Явор Нотев след вота на недоверие, предава Канал 3.  Според заместник-председателя на парламента предстои задължително нова среща в Обединени патриоти, евентуално сваляне на напрежението и нов развой в отношенията в малката коалиция. Въпреки тази прогноза, той е категоричен, че Волен Сидеров няма да отстъпи от оценката си за казаното от Валери Симеонов по адрес на майките на деца с увреждания.  \"Научавам, че Валери Симеонов е заявил своето извинение публично, по време, когато тече дебатът в залата. Струва ми се, че това е ново обстоятелство, което ще бъде обсъдено във връзка с отношенията в коалицията и решенията за по-нататъшните действия\", отчете Нотев.  Не можел да коментира обаче дали това ще доведе до оттеглянето на искането за оставка от страна на \"Атака\" и до връщане на доверието пък от страна на НФСБ по отношение на Волен Сидеров. \"Несъмнено, дали ще бъде във формата коалиционен съвет, дали ще бъде среща на лидерите и на цялата ПГ, предстои такова решаване, няма как да се подмине такъв важен въпрос, който е злободневен\", добави Нотев.  Той обаче подчерта, че двата казуса не са идентични, защото думите на Симеонов са засегнали по непростим начин цялото общество, а снетото доверие от Сидеров е било в разрез с правилника на групата и с коалиционното споразумение.  \"Не е проведено общо заседание на групата, която да коментира качествата като председател на Волен Сидеров\", напомни неговият депутат. Снетото доверие от депутатите на Валери Симеонов по-скоро било само знак за позицията на тази партия. \"По-скоро ще се търси решение в избягване за в бъдеще на подобни скандални изказвания, независимо от темата\", добави той.  ", "date": "2018.10.24", "title": "Явор Нотев намекна за възможно помирение между лидерите на НФСБ и \"Атака\" "}
{"url": "http://epicenter.bg/article/Vizhte-resheniyata-na-pravitelstvoto-ot-dnes/166531/2/0", "text": "До 30 ноември всички административни органи да регистрират свои профили в Системата за сигурно електронно връчване (е-Връчване), поддържана и развивана от Държавната агенция „Електронно управление“ (ДАЕУ), реши правителството. По този начин се предоставя технологична възможност за взаимодействие на гражданите, на бизнеса и на административните органи по електронен път, както и за заявяване и доставка на електронни административни услуги и изпращане и получаване на електронни документи към и от администрациите.   Освен регистрация в системата, в същия срок администрациите трябва да разработят свои вътрешни правила и процедури за приемане и изпращане на документи и съобщения по електронен път.   Системата за е-Връчване е част от ресурсите на електронното управление и позволява изпращане и/или получаване, както и съхраняване на електронни документи и съобщения за/от публични органи, физически и юридически лица. Комуникацията чрез системата замества класическия метод за доставка на писма и е в съответствие с Регламент (ЕС) № 910/2014 и със Закона за електронното управление. Системата за е-Връчване поддържа възможност за получаване на известия по електронна поща и чрез SMS за изпратени и връчени документи. Достъпът до нея се осъществява след еднократна регистрация чрез квалифициран електронен подпис и ПИК на Националния осигурителен институт.   Чрез системата за е-Връчване се предоставя електронната административна услуга „Предоставяне на услуга за електронна препоръчана поща“, която е безплатна за гражданите и за бизнеса. Всички административни органи могат да интегрират системата за е-Връчване към информационните си системи или да я използват чрез потребителски интерфейс на адрес  https://edelivery.egov.bg .     Правителството предлага на Президента на Република България да издаде Указ за награждаване на Владимир Пенев с орден „Св. Св. Кирил и Методий“ – огърлие, за особено значимите му заслуги в областта на културата и изкуството.   Владимир Пенев е магистър по актьорско майсторство за драматичен театър в класа на професор Николай Люцканов в НАТФИЗ „Кръстьо Сарафов“. От 1985 до 1992 г. участва в състава на Младежки театър „Николай Бинев“ в София, а след това е в трупата на Народен театър „Иван Вазов“. Има множество роли в киното и в телевизионни сериали. Участва активно в благотворителни инициативи, а през 2018, по негово предложение съвместно с община София, стартира проектът Улица „Иван Вазов“ - Музей на открито.     Със свое решение правителството одобри списък с приоритизирани искания от 2018 г. за получаване на подкрепа по Програмата за подкрепа на структурни реформи (ППСР).   Одобрени са седемнадесет искания в областите околна среда, климат, енергетика, здравеопазване, образование, публична администрация, строителен сектор и др., като се засягат сектори с макроикономически дисбаланси, но и такива, които обхващат националните цели по стратегия „Европа 2020“. След подробен анализ исканията са степенувани по важност в три категории и са проверени за наличие на двойно финансиране, като такова не е установено.   Приоритизираните искания в списъка от 2018 г. за получаване на подкрепа по ППСР ще допринасят за ефективното ни участие във Валутно-курсовия механизъм II и еврозоната, ще подпомогнат за провеждането на мащабни реформи и ще осигурят по-доброто адресиране на специфичните за страната препоръки на Съвета на ЕС. Одобреният от правителството списък следва да бъде изпратен до Службата за подкрепа на структурни реформи към Европейската комисия в срок до 31 октомври.     Правителството одобри отчет за напредъка в изпълнението на Плана за действие с мерки, адресиращи основните проблемни области, възпрепятстващи нарастването на инвестициите.   В рамките на отчетния период към 29 септември 2018 г. са изпълнени седем мерки. Разработена е наредба за издаваните документи за професионално обучение, с която се институционализират някои аспекти от професионалното образование и обучение, сред които и валидирането на професионални знания, умения и компетентности, придобити чрез неформално обучение или информално учене, издавани от институциите в системата на професионалното образование и обучение.   Приет е План за действие за 2018 г. в изпълнение на Националната стратегия за учене през целия живот за периода 2014-2020 г., чрез който ще продължи осигуряването на условия за преход към функционираща национална система за учене през целия живот.   Одобрен е ЗИД на Закона за енергетиката, с който се въвежда писмен мотивиран отказ за присъединяване при невъзможност за свързване на инвеститорите от операторите на техническата инфраструктура.   Изпълнени са и мерки за подобряване на контрола и намаляване задълженията на юридическите и на физическите лица в хода на ревизионното производство.   Изготвени са предложения за нормативни изменения на Закона за данък върху добавената стойност - за намаляване времето за изпълнение на задължението за самоначисляване на ДДС, и на Закона за данъците върху доходите на физическите лица (ЗДДФЛ) - работодателите да предоставят директно на НАП информацията във връзка с чл. 45 от ЗДДФЛ и отпадане на необходимостта това да правят физическите лица при подаване на годишната данъчна декларация по чл. 50 от ЗДДФЛ, с което ще се намалят разходите на задължените лица по деклариране на доходи и данъци, както и ще се увеличи взаимодействието с клиентите по електронен път.     Със свое решение правителството одобри увеличаване на капитала на „Фонд мениджър на финансовите инструменти в България“ ЕАД с 340 000 лв. от бюджета на Министерството на финансите. Увеличаването на капитала ще се извърши чрез издаване на нови поименни акции с номинална стойност 1 лв. всяка. Средствата от увеличението на капитала са за обезпечаване на структурирането и функционирането на Звеното за координация в дружеството. За целта беше прието и постановление на МС, с което се одобряват промени по бюджета на Министерството на финансите за 2018 г. за допълнителни плащания в частта на финансирането на бюджетното салдо за сметка на централния бюджет в размер на 340 000 лв. Средствата за увеличаването на капитала са предвидени със Закона за държавния бюджет на Република България за 2018 година.   Звеното за координация във „Фонд мениджър на финансовите инструменти в България“ ЕАД е създадено в изпълнение на Меморандума за разбирателство, подписан между Европейската инвестиционна банка и Република България през декември 2016 г. Звеното има за цел да извършва дейности по координация и предоставяне на информация на заинтересованите страни с цел по-бързото и успешно реализиране на инвестиционни проекти. Акцент на тази допълнителна дейност са възможностите за комбиниране на финансовите инструменти от Европейските структурни и инвестиционни фондове (ЕСИФ) и финансирането по Европейския фонд за стратегически инвестиции (ЕФСИ, планът „Юнкер“).     Министерският съвет прие решение за изплащане на общо 149 310 лв. обезщетения в изпълнение на пет решения на Европейския съд по правата на човека (ЕСПЧ). Решенията по делата срещу България са постановени в периода 05 април 2018 г. - 06 септември 2018 г.   По делото „Узунова и Сеид срещу България“ жалбоподателите са съсобственици на земя. През 2007 г. с решение на Министерски съвет част от тази земя е отчуждена и е определено обезщетение. След обжалване на обезщетението от страна на жалбоподателите, ВАС го увеличава в съответствие с прието експертно заключение и постановява, че е дължима и сума за разноски. Обезщетението е изплатено на жалбоподателите през 2014 г.   Според ЕСПЧ невъзможността за жалбоподателите да получат навременно изпълнение на решение в тяхна полза представлява същевременно и намеса в правото на мирно ползване на притежания. Съдът присъжда в полза на жалбоподателите сумата от 9500 евро за претърпените от тях имуществени вреди, както и сумата от 1800 евро за неимуществени вреди.   По делото „Сапунджиев срещу България“ в близост до жилището на г-н Сапунджиев е изградена печатница. Жалбоподателят и негови съседи подават писмени жалби до редица държавни институции срещу дейността на печатницата, твърдейки, че същата функционира в нарушение на законовите изисквания. Собственикът на печатницата завежда дело за клевета срещу жалбоподателя в Районен съд Силистра, който го признава за виновен, налага му административно наказание глоба и го осъжда да заплати и обезщетение на собственика на печатницата. Присъдата е потвърдена от Окръжен съд Силистра.   ЕСПЧ посочва, че възможността отделни лица или малки групи от хора да изнасят информация и идеи, като по този начин допринасят за публичния дебат по теми от съществено значение, е в интерес на обществото. Според съда образуването на наказателно производство срещу него и осъждането му да плати парична сума обаче е имало възпиращ ефект върху сезирането на властите с подобни оплаквания и е в нарушение на Конвенцията. Така на жалбоподателя са присъдени 845 евро за имуществени вреди и 500 евро за разходи и разноски.   Жалбоподателят по делото „Боян Господинов срещу България“ бил задържан и срещу него било образувано наказателно производство. Старозагорският окръжен съд го осъдил на лишаване от свобода, като приспаднал периода на предварителното задържане. След обжалване на присъдата Апелативен съд - Пловдив намалил наказанието.   Пред Софийски градски съд г-н Господинов завел иск за това, че продължителността на задържането му надвишавала наложеното наказание. Делото било спряно поради наличието на ново наказателно производство срещу жалбоподателя, изходът от което можел да се окаже решаващ за гражданския иск. В рамките на второто наказателно производство, водено пред Окръжен съд Стара Загора, жалбоподателят неколкократно поставял под съмнение безпристрастността на съдиите. Съдът счел, че не са налице основания за отвод на състава. Жалбоподателят повдига оплакване пред ЕСПЧ, че не е бил съден от безпристрастен съд. ЕСПЧ открива нарушение на Конвенцията и присъжда в полза на жалбоподателя обезщетение в размер на 3600 евро за претърпените от него неимуществени вреди и 1500 евро за разходи и разноски.   По делото „Бояджиева и Глория Интернешънъл Лтд ЕООД срещу България“ жалбоподатели са едноличен търговец и дружество с ограничена отговорност. Те търгуват с фармацевтични продукти. От декември 2005 г. до април 2006 г. жалбоподателите продават фармацевтични продукти на фирма К. и получават цената им. Впоследствие дружеството К. е обявено в несъстоятелност и кредиторите на дружеството предявяват искове срещу жалбоподателите по Търговския закон. Исковете са уважени и жалбоподателите са осъдени да заплатят цената на продуктите плюс лихвите.   Жалбоподателите се оплакват пред ЕСПЧ, че националният съд е приложил буквално действащата редакция на ТЗ. Съдът присъжда обезщетение за имуществени вреди в размер на 16 090 евро за първия жалбоподател и 26 350 евро за втория жалбоподател, както и по 3 000 евро за неимуществени вреди и общо 5 394 евро за разноски.   Жалбоподателят по делото „Александър Събев срещу България“ е работил в системата на Министерството на отбраната. През 2005 г. разрешението му за достъп до класифицирана информация е отнето с решение, което се позовава единствено на чл. 59, ал. 1, т. 2 от Закона за защита на класифицираната информация. Жалбата на г-н Събев срещу това решение е отхвърлена от Държавната комисия по сигурността на информацията, която не го информира за мотивите си. Жалбоподателят отправя молби до различни държавни органи, но не получава информация за причините за отнемане на разрешението. Със заповед на министъра на отбраната договорът му за кадрова военна служба е прекратен. Г-н Събев оспорва прекратяването пред ВАС, който отхвърля жалбата.   Жалбоподателят се оплаква по чл. 6 § 1 от Конвенцията от липсата на достъп до съд, който да може да изследва всички въпроси от решаващо значение за изхода на делото. ЕСПЧ присъжда в полза на жалбоподателя сумата от 2400 евро за претърпените от него неимуществени вреди, както и сумата от 2000 евро за разходи и разноски.     Правителството одобри участието на България към Съвместното предприятие за европейски високопроизводителни изчислителни технологии (European High Performance Computing Joint Undertaking - EuroHPC), създадено с Регламент (ЕС) 2018/1488 на Съвета от 28 септември 2018 г.   Европейското съвместно предприятие ще обедини ресурсите в Европейския съюз, за да разработи суперкомпютри от най-висок клас за обработка на големи данни. По този начин Европа ще придобие технологична независимост в тази област.   Предприятието ще даде възможност на академичните среди и европейската промишленост да проектират, разработват и използват най-иновативните високопроизводителни изчислителни технологии и да изградят интегрирана инфраструктура в целия ЕС с капацитет на световно ниво, високоскоростна свързаност и водещи приложения и услуги за данни и специализиран софтуер. От това ще могат да се възползват и малките и средни предприятия, и публичният сектор.   Българските учени ще могат да участват в проекти, инициирани от съвместното предприятие, а българските суперкомпютри ще бъдат достъпни за академичния сектор на другите държави в инициативата. По този начин България има реалния шанс да се превърне в хъб за високопроизводителни изчислителни технологии на Балканите.     Правителството одобри проект на Меморандум за разбирателство за сътрудничество в областта на образованието между Министерството на образованието и науката на България и Министерството на образованието на Азербайджан.   Проектът предвижда насърчаване на сътрудничеството в областта на образованието, обмяна на опит и технологичен трансфер в областта на образованието, насърчаване на по-интензивни контакти между средните училища и директни контакти между висшите училища, както и насърчаване на обучението за езика, културата, историята и литературата на двете държави.   През 2017 г. бяха отбелязани 25 години от установяването на дипломатически отношения между Република България и Република Азербайджан. Подписването на Меморандума ще допринесе за запазването на дългогодишните връзки, както и за активизиране и задълбочаване на двустранните отношения в областта на образованието .     Правителството одобри резултатите от заседанието на Съвета на ЕС по икономически и финансови въпроси (ЕКОФИН), което се проведе на 2 октомври в Люксембург, Велико Херцогство Люксембург. Съветът постигна общ подход по законодателния пакет за „бързи мерки“ за подобряване на системата за ДДС, както и по общия механизъм за обратно начисляване в областта на ДДС за доставките на стоки и услуги. Европейската комисия представи информация за надзора върху борбата с изпирането на пари и пруденциалния надзор. В рамките на заседанието се състоя обмен на мнения относно извлечените поуки от Европейския семестър за 2018 г. Постигнато беше политическо споразумение относно облагането с ДДС на електронните публикации.   Съветът на ЕС по околна среда проведе заседание на 9 октомври в Люксембург. Министрите постигнаха общ подход по предложението за Регламент, установяващ стандарти за емисиите на нови леки и лекотоварни автомобили, като се фокусираха върху заложените цели за намаляване на емисиите СО² и стимулите за нулево и ниско емисионни превозни средства. Съгласно постигнатите договорености за периода до 2030 година следва да бъде постигнато намаление на емисиите от СО2 с 35% от новорегистрираните леки и с 30% от лекотоварни автомобили в сравнение с нивата през 2021 година. По предложението за Регламент за определяне на стандарти за емисии на СО2 от тежкотоварни автомобили делегациите обсъдиха нивото на амбиция и подкрепиха постигането на бърз напредък в преговорите. Съветът прие Заключения относно позицията на ЕС за предстоящите през ноември срещи по Рамковата конвенция за биологично разнообразие на ООН, както и Заключения относно подготовката за Конференцията на страните по Рамковата конвенция на Обединените нации по изменение на климата, която ще се проведе през декември тази година.   Правителството одобри също резултатите от неформалното заседание на министрите по енергетика от ЕС, проведено на 17 и 18 септември в гр. Линц, Австрия. Обсъдени бяха теми, свързани с ролята на иновациите като ключов фактор за енергиен преход. Обект на внимание бяха и въпроси от пакета на ЕК „Чиста енергия за всички европейци“ с фокус към вътрешния енергиен пазар.   От 23-ти до 25-ти септември се проведе и неформално заседание на Съвета на ЕС по земеделие и рибарство във Виена. Министрите на държавите-членки участваха в дискусия на тема: „Общата селскостопанска политика след 2020 - определяне на бъдещето на жизненоважните селски райони и качественото производство на храни в Европейския съюз“.   Неформалната среща на министрите на ЕС по околна среда    предстои да се проведе на 29 и 30 октомври в Грац, Австрия. Министрите ще обменят мнения на тема „Бъдещето на политиката в областта на околната среда: Към нова Програма за действие за околната среда“. Ще се състои и съвместна среща с министрите по транспорт под надслов „Стартиране на нова ера - чиста, безопасна и достъпна мобилност за Европа“. Резултатът от дискусиите ще бъде обобщен в т.нар. „Декларация от Грац“. Министрите на транспорта ще проведат работна сесия на тема: „Пътна безопасност 2020+: безопасна Европа за всички граждани“.      След проведени конкурси правителството определи „Ламс Холдинг Груп“ ООД и  „Ауто фактор“ ЕООД за концесионери съответно на  морски плаж „Златни пясъци“ в община Варна и на  „Созопол-централен“ в община Созопол. Договорите за концесии са за 20 години.    За този срок  Ламс Холдинг Груп“ ООД ще направи инвестиции за подобряване на облика на морския плаж „Златни пясъци“ в размер на 6 843 532, 60 лв. с ДДС. Концесионерът се задължава да предлага за целия срок на договора за концесия цена за 1 бр. чадър в размер на 12 лв. с ДДС и цена за бр. шезлонг в размер на 12 лв. с ДДС в зоната за платени плажни принадлежности на морския плаж. Размерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане (роялти) 18% или 1 926 674 лв. без ДДС.   „Ауто фактор“ ЕООД ще инвестира 381 720 лв. с ДДС за организация на целогодишно санитарно-хигиенно поддържане на морския плаж „Созопол-централен“. За целия срок на договора за концесия цената за 1 бр. чадър ще бъде в размер на 7 лв. с ДДС, а цена за 1 бр. шезлонг - в размер на 7 лв. с ДДС в зоната за платени плажни принадлежности на морския плаж. Размерът на концесионното плащане за всяка календарна година от срока на концесията е определен съгласно приетата от МС Методика и предложения от концесионера размер на отчисленията от базата за изчисляване размера на концесионното плащане (роялти) 14,5% без ДДС или 136 434 лв. без ДДС.     Министерският съвет прие предложенията, направени от министъра за Българското председателство на Съвета на ЕС 2018 и министъра на икономиката относно ускоряването на преговорите с Китайската народна република относно създаването, статута, структурата, функциите, механизма на работа, финансирането и др. на Глобалния партньорски център (ГПЦ).   Предвижда се Институтът по маркетинг ЕООД да бъде определен за водещ български партньор на ГПЦ и да проведе преговори и да сключи рамково споразумение за партньорство с Института за икономически изследвания към БАН. Министерството за Българското председателство на Съвета на ЕС 2018 и Министерството на икономика съвместно с Министерството на външните работи ще проведат преговорите за подписването на междуправителствен меморандум за създаването на ГПЦ с Китайската народна република и необходимите документи за неговото функциониране.     Министерският съвет прие решение, с което одобрява проекта на Договор за трансфер на осъдени лица между Република България и Република Казахстан като основа за водене на преговори и упълномощава министъра на правосъдието да проведе преговорите и подпише договора от името на България, при условие на последваща ратификация.   Провеждането на преговорите и сключването на договора е обусловено от разбирането, че за постигане целите на наказанието е необходимо да се даде възможност лицата, осъдени на лишаване от свобода, да изтърпяват наказанието в държавата им по произход, като по този начин се постига по-ефективно превъзпитание и социална рехабилитация на лишените от свобода.   Договорът посочва централните органи, условията и процедурите по трансфера, включително необходимите документи, съгласията на осъдилата и изпълняващата държава, както и на осъденото лице, отказа от трансфер, въпросите за изпълнението на наказанието в изпълняващата държава, амнистията, помилването, както и въпроси относно действието на договора.   Одобреният от Министерския съвет проект на договор съответства напълно на международните стандарти в областта на трансфера на осъдени лица.     Със свое решение правителството одобри проекта на Закон за изменение и допълнение на Закона за Българската народна банка. Целта на измененията е да отразят изискванията на законодателството на Европейския съюз към регулаторната рамка за БНБ, като законопроектът е изготвен на основата на оценката и препоръките за България, съдържащи се в докладите за конвергенцията, публикувани от Европейската комисия и от Европейската централна банка.   Промените са в областите институционална и функционална независимост на централната банка, персонална независимост, забрана за парично финансиране и привилегирован достъп, поверителност и др. Законодателните промени в Закона за БНБ са част от Плана за действие, включващ мерки в отговор на намеренията на Република България за присъединяване към Валутния механизъм II (ERM II) и към Банковия съюз, който правителството одобри на 22 август 2018 г.     Правителството одобри проект на Закон за изменение и допълнение на Закона за отбраната и въоръжените сили на Република България.   С предлагания проект се цели промяна в обусловеността на системата на заплащане за военнослужещите (от присвоеното им военно звание и степента в обхвата на военното звание към определяне на основното им месечно възнаграждение в зависимост от заеманата длъжност и присвоеното им военно звание), както на обвързаните с този принцип промени на базисните параметри при приемането и въвеждане на нов Класификатор за длъжностите за военнослужещите в Министерството на отбраната, структурите на пряко подчинение на министъра на отбраната и Българската армия.   Основните положения в законопроекта са насочени в следните основни аспекти: Измененията се предвижда да влязат в сила от 01 януари 2019 г.     Правителството реши да предостави за безвъзмездно управление на администрацията на Министерския съвет резиденция „Бояна“, а стопанство „Кричим“ - на „Югозападно държавно предприятие“ ДП - гр. Благоевград. Резиденция „Бояна“ и поземлените имоти в село Куртово Конаре са със статут на публична държавна собственост. Двата обекта към момента се стопанисват от Националната служба за охрана при президента на Република България, но са с отпаднала необходимост и не са свързани с основната дейност на службата.   Двуетажната сграда със специално предназначение на Резиденция „Бояна“ е със застроена площ от 1027 кв. м и е необходима за изпълнение на дейностите на администрацията на Министерския съвет. Стопанство „Кричим“ се намира в землището на село Куртово Конаре, община Стамболийски, и включва общо 24 имота с различна площ. На територията на стопанството се намират сгради паметници на културата - Двореца „Кричим“ и „Австрийската къща“, които са със статут на недвижимо културно наследство.   „Югозападно държавно предприятие“ ДП - гр. Благоевград разполага със служители със специфични умения с профилирано образование и опит, които са необходими за поддържането на земите, горите, горските части и водните площи, част от територията на стопанство „Кричим“. Дейностите по управление и стопанисване на имотите от държавното предприятие ще бъдат единствено и само във връзка с упражняване на законоустановените му функции, като същите ще бъдат съобразени както с режимите на защитена местност „Кричим“, така и с изискванията на Закона за културното наследство.   Одобрена е позицията и състава на българската делегация за шестнадесетото заседание на Междуправителствената българо-руска комисия за икономическо и научно-техническо сътрудничество   Министерският съвет одобри позицията и състава на българската делегация за шестнадесетото заседание на Българо-руската междуправителствена комисия за икономическо и научно-техническо сътрудничество. Комисията ще заседава в периода 24 - 26 октомври в Москва под председателството на Теменужка Петкова, министър на енергетиката на Република България и Денис Мантуров, министър на промишлеността и търговията на Руската федерация.   Предвижда се по време на заседанието да бъдат разгледани въпроси от различни области на двустранното икономическо сътрудничество - взаимната търговия, енергетиката, туризма, селското стопанство, информационните технологии, корабостроенето, селското стопанство, транспорта и други.   Ще бъдат обсъдени възможностите за увеличаване обема на българския износ за Руската федерация. През 2017 г. стокообменът между двете страни се увеличи с 41.6%, износът бележи ръст с 87%, а вносът – с 34.1%.   Руската федерация е важен партньор на България в сферата на енергетиката. Страната е наш основен доставчик на нефт, природен газ и ядрено гориво. Българската страна ще отчете успешното сътрудничество по завършване на проекта за удължаване срока на експлоатация на 6-ти блок на АЕЦ „Козлодуй“. По отношение на доставките на свежо ядрено гориво, руската страна ще бъде информирана за предвидените в европейското законодателство изисквания и за необходимостта от одобрение от страна на Евратом Агенцията по доставките.   В рамките на заседанието българската страна ще информира руските си партньори за предстоящата процедура за избор на стратегически инвеститор за реализацията на проекта АЕЦ „Белене“.   По време на междуправителствената комисия българската страна ще отбележи и доброто сътрудничество по изпълнение на подписаната през 2017 г. пътна карта за развитие на газопреносната инфраструктура на България, при отчитане на европейското законодателство. Очаква се на сесията да бъдат представени междинните резултати от предпроектното проучване за газоразпределителния център „Балкан“.   Съществува значителен потенциал и интерес за задълбочаване на сътрудничеството в областта на туризма. По време на сесията българската страна ще предложи задълбочаване на двустранните връзки, особено при организацията на детския отдих. Ще бъдат разгледани и взаимоотношенията между двете страни в рамките на Комисията за Европа на Световната туристическа организация, Работната група за сътрудничество в областта на туризма на Организацията на Черноморското икономическо сътрудничество.     Министерският съвет одобри допълнителни разходи в размер до 2 076 109 лева по бюджета на Министерството на регионалното развитие и благоустройството. Те ще спомогнат за ефективното управление на новосъздаденото звено „Национално тол управление“ в Агенция „Пътна инфраструктура“, както и подготовката за въвеждане в експлоатация на смесената електронна система за таксуване на различните категории пътни превозни средства на база време и на база изминато разстояние.   Средствата ще бъдат осигурени за сметка на преструктуриране на централния бюджет за 2018 г. С тях ще се осигурят текущите и капиталови разходи, необходими за въвеждането на тол системата за превозни средства над 3,5 тона и електронна винетка за леките автомобили.   Ще се обезпечат разходите по експлоатацията на 105 моторни превозни средства, оборудвани с мобилни камери за осъществяване на контрол по републиканската пътна мрежа и по предоставянето на услуги, свързани с приемането на платежни карти в тол системата. Предоставеният ресурс ще послужи и за режийни разходи и наеми за разполагане на 500 терминали за самообслужване, за оборудване на работни помещения в администрацията на „Национално тол управление“ и други дейности.     „Национално тол управление“ се създава като специализирано звено към Агенция „Пътна инфраструктура“. С прието от правителството постановление за изменение и допълнение на Правилника за нейната структура, дейност и организация на работа числеността на агенцията се увеличава.   Промените са във връзка с предстоящото въвеждане на Електронна система за събиране на пътни такси на база на изминато разстояние за превозни средства с обща технически допустима максимална маса над 3.5 тона (тол) и на база време за леки автомобили с обща технически допустима максимална маса до или равна на 3.5 тона (електронна винетка). Така се отразява законовото изменение на структурата на агенцията, в която е предвидено създаването на ново специализирано звено „Национално тол управление“. Изменят се и компетенциите на дирекция „Пътни такси и разрешителни“, от функциите на която отпада събирането на таксите по чл. 10, ал. 1 и 2 от Закона за пътищата. Те се прехвърлят в новосъздаденото специализирано звено.   Допълнени са правомощията на Агенция „Пътна Инфраструктура“. Изрично е предвидено, че тя осъществява функциите на лице, събиращо пътни такси и осъществяване контрол и надзор върху доставчиците на услуги за електронно събиране на такси за изминато разстояние. Едновременно с това, на председателя на управителния съвет на агенцията се вменяват някои нови правомощия, свързани с воденето на регистри на доставчиците на услуги по електронно събиране на такси за изминато разстояние и сключването на договори със същите и с доставчиците на декларирани данни. В неговите компетентности е допълнено и правомощието да издава наказателни постановления в случаите, предвидени в Закона за пътищата и в Закона за движението по пътищата или да оправомощава длъжностни лица от агенцията за това. Досега, тези правомощия бяха предоставени на управителния съвет на агенцията, но поради факта, че той е колективен орган, е целесъобразно те да се осъществяват от председателя на управителния съвет. По същия начин е процедирано и с правомощията на управителния съвет по определяне на длъжностни лица, които да установят извършване на административни нарушения в случаите, предвидени в Закона за пътищата и в Закона за движението по пътищата, като същите са вменени в компетентността на председателя на управителния съвет.   Чрез създаването на новото специализирано звено и прехвърляне на част от дейностите на съществуващата дирекция „Пътни такси и разрешителни“ към него се осигурява възможност за ефективно управление на смесената система за таксуване на различните категории пътни превозни средства на база време и на база изминато разстояние и спазване на изискванията за оперативна съвместимост със системите на доставчиците на услуга за електронно събиране на такса за изминато разстояние .     Правителството открива процедура за предоставяне на концесия на морски плаж „Слънчев бряг- централен“ в община Несебър, като целта е обезопасяване на морския плаж и предоставяне на услуги от обществен интерес за 20-годишния срок на концесията. Размерът на минималното годишно концесионно заплащане е 1 393 210 лева без ДДС. Той е определен съгласно приетата от Министерския съвет Методика за определяне минималния размер на концесионното плащане за морски плажове. Концесионерът на морския плаж ще бъде определен в резултат на конкурс, организиран от министъра на туризма и проведен от комисия, назначена от министър- председателя. Критериите за формиране ла комплексната оценка са съобразни с РМС № 604/2016 г. за утвърждаване на минимални критерии при провеждане на конкурс за определяне на концесионер на морски плаж.   Съгласно друго решение, правителството приема отправеното от концесионера „Вени-М“ ЕООД предложение за прекратяване на договора за предоставяне на концесия върху част от крайбрежната плажна ивица – морски плаж „Слънчев бряг-централен“ в община Несебър, сключен през 2002 г.", "date": "2018.10.24", "title": "Вижте решенията на правителството от днес"}
{"url": "http://epicenter.bg/article/API-napomnya-na-shofyorite-da-ne-tragvat-s-letni-gumi-kam-planinskite-prohodi-/166532/2/0", "text": "Шофьорите да не тръгват с летни гуми към планинските проходи, защото прогнозата на синоптиците предвижда влошаване на времето. Това съобщиха от пресцентъра на Агенция „Пътна инфраструктура“. По високопланинските проходи през следващото денонощие се очаква влошаване на времето и на много места е възможно дъждът да премине в сняг.  Прогнозата на синоптиците е за значително застудяване. В тази връзка Агенция „Пътна инфраструктура“ апелира шофьорите, на които им предстои пътуване през планинските проходи, да не тръгват на път с автомобили с летни гуми и да карат със скорост, съобразена с метеорологичните условия.  Пътноподдържащите дружества са готови да реагират веднага и да обработят настилките, за да се осигури безопасното пътуване на шофьорите. В опорните пунктове има нужните количества сол, пясък и химикали и машини за посрещане на първия сняг.  Директорите на пътните управления следят метеорологичните прогнози по райони и ще предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места.   ", "date": "2018.10.24", "title": "АПИ напомня на шофьорите да не тръгват с летни гуми към планинските проходи "}
{"url": "http://epicenter.bg/article/Zhaltiyat-kod-za-silen-vyatar-ostava-v-sila-i-v-chetvartak/166533/2/0", "text": "Ще има превалявания от дъжд, които след полунощ ще започнат да спират, на места в Предбалкана за кратко ще преминават в сняг. До сутринта над цялата страната ще се изясни. Минималните температури Утре ще бъде  Ще продължи да духа  , който вечерта ще отслабне. Жълт код за силен вятър е обявен в половин България:    Максималните температури ще бъдат 1 Над Черноморието ще бъде слънчево. Ще духа силен северозападен вятър. Максималните температури на въздуха ще бъдат 12-14 градуса. Температурата на морската вода ще бъде 16-17 градуса. Вълнението на морето ще бъде 2-3 бала.   Над планините ще бъде слънчево и ветровито. Вятърът ще е от север-северозапад - силен, по върховете и бурен. Максималната температура на височина 1200 м ще бъде около 6 градуса, на 2000 м - около минус 1 градус. В петък и събота ще е предимно слънчево. Първия ден северозападният вятър ще отслабне до умерен и ще се ориентира от запад, вечерта - от югозапад. Бързо ще се затопли и в събота дневните температури отново ще надхвърлят 20 градуса, на места ще достигат 25 градуса. Минималните температури също ще се повишат.", "date": "2018.10.24", "title": "Жълтият код за силен вятър остава в сила и в четвъртък"}
{"url": "http://epicenter.bg/article/Tsvetanov--Da-se-otnasyame-s-uvazhenie-kam-balgarskiya-stroitel-i-da-ne-davame-ton-s-falshivi-novini--/166534/2/0", "text": "На всички тези, които заемат отговорни позиции, в изпълнителната, законодателната власт и в президентството мога да кажа - нека да се отнасяме с уважение към българския строител. Това каза на брифинг председателят на ПГ на ГЕРБ и зам.-председател на партията Цветан Цветанов след среща с Камарата на строителите в България, предаде репортер на Агенция „Фокус“. „Нека да казваме истината, а не да даваме тон с фалшиви новини“, призова той.  \"Вие сте гордост за цяла България, работете тук! Да не стигаме до нуждата на внос на строители от Виетнам като Германия, която има дефицит,\" обърна се Цветанов към представителите на камарата, която представлява 250 000 български строители.  „От Камарата изложиха притеснения и проблеми, които стоят пред бранша“, коментира Цветан Цветанов. „Най-лесно е да кажем, че строителите са корумпирани, строят евтино и всичко направено до момента не отговаря на изискванията“, посочи той. „Българските строители и фирми строят най-евтино. Това е факт на база на данните от статистиката за инфраструктурните проекти в ЕС“, каза още Цветан Цветанов.  Искаме да има работен формат за законодателни промени за строителния бранш, в който политическите декларации да бъдат на заден план, обясни Цветанов. „Резонно е народните представители от регионална комисия, работейки в диалог, да бъдат активни“, посочи той. „Да направим всичко достатъчно прозрачно и да не бъдем в ситуация за създаване на фалшиви новини“, заяви Цветан Цветанов. „Ще бъде предложено всички ПГ да се включат активно в регионална комисия“, обясни той и обърна внимание, че трябва да бъде защитен националният интерес.  Вчера след срещата с БСП на строителите са им връчили „Визия за България“. Като достатъчно добри гости са я взели, като са я прочели, са установили, че сектор „Строителство“ отсъства, добави председателят на ПГ на ГЕРБ.  „Строителството е част от развитието и просперитета на една държава. Ще бъдем в постоянен диалог с Камарата на строителите“, обяви той. „За енергийната ефективност, която се изпълнява от правителството и от строителите, има само 5% жалби, а само 1% от тях са основателни“, обясни Цветан Цветанов. „Обвиненията в последните няколко седмици са точно за тези строители, които са част от БВП и дават възможност да имаме европейски стандарти“, каза още той.  \"Искаме законодателни промени, с които да въведем ценообразуване в съответствие с цените на материалите. Така че, когато някой прави цена, тя да е правдива и съвременна, а не остаряла\", заяви председателят на УС на Камарата на строителите в България инж. Илиян Терзиев.  „Ще направим срещи с всички ПГ. Вчера бяхме на среща с БСП“, обясни той. „Не бихме желали да ни слагат в политики, искаме да бъдем строители“, заяви Илиян Терзиев. „Ние сме строители, за жалост, други няма. Ние сме хората, които в бъдеще ще работят за вас“, коментира той.  „Не бихме желали да получаваме квалификации за това, че строим скъпо и некачествено“, заяви инж. Терзиев. Той обясни, че на срещите с парламентарните групи ще се обсъждат неща, които са неотложни, и трябва да бъдат направени за бранша.  „Нямаме с какво да не се гордеем в последните години. От това, което сме изпълнили досега и което в бъдеще ще изпълняваме“, обяви Илиян Терзиев. „От ГЕРБ бяха достатъчно коректни и готови веднага да направим среща“, каза още той.  ", "date": "2018.10.24", "title": "Цветанов: Да се отнасяме с уважение към българския строител и да не даваме тон с фалшиви новини! "}
{"url": "http://epicenter.bg/article/Petima-devetoklasnitsi-varnaha-portfeyl-s-golyama-suma-pari-i-dokumenti-/166543/2/0", "text": "Петима деветокласници бяха наградени днес от от директорът на СДВР ст.комисар Ивайло Иванов и началникът на Пето РУ комисар Николай Василев, че са върнали намерен портфейл с голяма сума пари и лични документи на притежатуля му. За случката разказват те в седмичното образователно предаване „Всички в час“ на Радио „Фокус“. Учениците са възпитаници на Националната финансова стопанска гимназия в София.   „На 11 октомври около 14.00 часа след училище с моите приятели намерихме портфейл в градинката зад учебното заведение. Решихме да постъпим по най-добрия начин и да стигнем до човека“, казва Мартин. Неговият съученик Теодор продължи разказа.   „В портфейла открихме голям брой лични документи, кредитни и дебитни карти, контролен талон за кола. И много голяма сума пари“, поясни той. Друг от деветокласниците – Борислав, уточни, че всички са били единодушни да върнат намереното. „На всеки може да се случи да изгуби нещо важно или скъпоценно за него. Нашият съученик Мартин реши да отиде до Районното управление, защото живее близо до него“, добави той. „На нито един от нас не му мина и за миг през ума да вземе част от парите, защото не е правилно, според нашите разбирания. Така са ни възпитали“, обоснова решението си Генади, а Виктор е категоричен, че всеки човек в подобна ситуация трябва да направи същото нещо.   „За нас това не е нещо голямо. Смятаме, че всеки в такава ситуация трябва да направи същото и да бъде сигурен, че документите ще стигнат до човека“, допълни той.   Деветокласниците са на мнение, че в такива ситуации трябва да се проявява човечност. И отбелязват, че с постъпката си учениците искат да подтикнат и останалите граждани да правят добро. Момчетата споделиха, че имат различни мечти, някои искат да имат собствен бизнес, друг да стане пожарникар, допринасящ за родината си, но всички от тях желаят да останат да се развиват в България.   Директирът на гимназията Мая Гешева разказа, че е научила за благородното дело от началника на 5-то РПУ комисар Николай Василев, който заедно с част от екипа си е посетил гимназията и е разказал за направеното от момчетата.  ", "date": "2018.10.24", "title": "Деветокласници върнаха портфейл с голяма сума пари и документи, шефът на СДВР ги награди "}
{"url": "http://epicenter.bg/article/Suzanita/166537/10/100", "text": "Скандалната щерка на Орхан Мурад – Сузанита, призна, че е ставала жертва на побой от бившия си приятел. Старлетката изкара страстен романс с Александър. Той й е батко с осем години и е известен с прякора Сашо Лудия.   След краха на отношенията им, тя проговори за проблемите си с него пред своите последователи в социалните мрежи, пише \"Монитор\".    , написа 15-годишното момиче, прочуло се с провокативното си поведение.   Самата Сузанита не иска да навлиза в повече подробности за проблемите във връзката си с Александър, като в медийното пространство се завъртяха сценарий, че тя е наела адвокати за дело срещу него.   Междувременно изпълнителката на „Луцифер и Буда“ обмисля да емигрира, тъй като не чувства, че потенциалът й е добре оценен в родината.", "date": "2018.10.24", "title": "Сузанита призна, че е жертва на тормоз от страна на бившия си приятел"}
{"url": "http://epicenter.bg/article/Drago-Draganov-se-zavrashta-na-ekran-v-razlichno-amploa/166538/10/0", "text": "На 29 октомври (понеделник) от 21:00 ч. в ефира на БНТ1 започва да се излъчва телевизионна игра, посветена на българската история. Всеки последен понеделник от месеца в „Клуб История.BG“  своите знания ще мерят ученици от последните класове.   В пет кръга, кой от кой по-оригинални и нестандартни, те не просто ще познават знчими имена, дати и събития от историята, но ще трябва да демонстрират своето аналитично и логическо мислене, за да стигнат до верния отговор. Любопитно е, че в някой от кръговете те ще трябва да определят конкретно историческо събитие по откъс от картина, филм, стихотворение и дори куплет от песен. Участниците ще разчитат и на други важни качества – наблюдателност, съобразителност и работа в екип.   „Клуб История.BG“ e естествено продължение на предаването „История.BG“, което вече шест години дискутира значимите исторически събития в телевизионния ефир.  Специално място в „История.BG“ заема активната публика от студенти и ученици от различни училища в страната. Факт е, че в елитните български гимназии изданията на „История.BG“ се изполват като учебно „помагало“, а дискусиите от студиото се пренасят в учебните часове по история. Това мотивира екипа на предаването да създаде специален формат на „История.BG“, изцяло насочен към подрастващите.   В „Клуб История.BG“ участниците разменят ролите си – състезатели стават ученици, които са били в публиката на „История.BG“, а оценяващите са едни от най-честите гости по различни теми в предаването. Освен арбитър, компетентно жури има правото да задава и допълнителни въпроси и да присъжда бонус точки, ако установи че знанията са задълбочени, а не кръстословични.   Водещ на формата „Клуб История.BG“ е журналистът Драгомир Драганов, който споделя: „Това е най-екстремното приключение, в което съм се впускал през цялата си телевизионна кариера до сега. Върнах се в 10-ти клас и отново извадих учебниците по история, за да закача поне 3-ка. Много съм впечатлен от първите участници и безкрайно се гордея с успеха на мисията, която колегите от „История.BG“ вече шест години успешно осъществяват. Обещавам ви да видите един напълно непознат Драго Драганов“.   В първото издание участие ще вземат възпитаници от НГДЕК „Константин Кирил-Философ“ и 31 СУЧЕМ „Иван Вазов“, а жури ще бъдат: проф. д-р Веселин Янчев от Софийски университет „Св. Климент Охридски“ и младият докторант Боян Жеков, който е преподавател в 132СУ „Ваня Войнова“.   Автор и продуцент на формата „Клуб История.BG“ е Анна Яковлева, режисьори са  Дамян Серкеджиев и Дамян Петров.    ", "date": "2018.10.24", "title": "Драго Драганов се завръща на екран в различно амплоа"}
{"url": "http://epicenter.bg/article/Prints-Kiril-i-Desi-Tenekedzhieva-otnovo-sabirat-elitna-publika/166542/10/0", "text": "Фондация за изкуство „Стоян Камбарев“ продължава да привлича нови приятели и съмишленици извън пределите на България, като представя младите си открития на  голямата международна сцена и ги подкрепя в осъществяването на техните мечти и проекти. След големия успех на първото издание, тази година отново ще се проведе бляскава Гала вечер в Лондон, катоинтересът към събитието е толкова голям, че всички билети свършиха за седмица.     Председателят на УС на Фондацията   ще посреща лично гостите  заедно с   събитието    един от най-верните приятели и подръжници на тази благородната кауза и истински посланик на България по света.   Ето какво сподели той: „Голяма чест и удоволствие е да съм патрон на Фондация „Стоян Камбарев“ за втори пореден път. След като миналата година видях с очите си магичните изпълнения на младите музиканти, сега дори съм още по-развълнуван да участвам в тазгодишната Гала. Публиката в Лондон е доста разглезена, що се отнася до музикални събития, но такава вечер, изпълнена с толкова впечатляващ талант и вкус е уникална, дори за високите стандарти на британската столица. Впечатлен съм от несравнимата страст и енергия на Деси да променя живота на толкова много млади артисти, което е истински дар за нашата общност, а за мен е истинско  удоволствие да я подкрепям. Очарован съм и от прекрасното място, което Деси е успяла да осигури за Бала тази година. “   С богата история, вече повече от девет десетилетия, култовият клуб в сърцето на Лондон е сред най-известните и елитни места за шоупрограми в света. Благородната мисия на Фондация „Стоян Камбарев“са впечатлили собствениците и мениджмънта на Café De Paris, който стана партньор на събитието- нещо изключително рядко за клуба.    британски гости, представители на бизнеса, политиката, членове на благороднически фамилии, царски и кралски семейства, известни имена от шоубизнеса, както и част от българския елит в Лондон.   Специално от България за вълнуващото събитието ще пристигнат главните изпълнителни директори на основните парньори на Фондация „Стоян Камбарев” -  Тази година към приятелското семейство на Фондацията се присъединиха и няколко компании на едни от най-успешните български финансисти и бизнесмени във Великобритания -  който ще предостави и високо технологичен подарък за един от участниците в търга с най-голям късмет.   Балът ще протече под формата на официална вечеря с изискано многостепенно меню,благотворителен търг и мултимедийния концерт-спектакъл, в центъра на който ще блестят музикалните звезди на Фондацията - изящната класическа певица  и младите виртуози - пианистът   братята цигулари и и китаристът    Гост звезда ще бъде   от Iron Maiden и Cutting Crew, който е приготвил впечатляваща изненада за всички. на спектакъла са очарователната британска актриса с български корени   и 8-годишният талант    ще бъде воден от уважаваният финансист  основател на първия клуб по дебати във Великобритания  Акцент ще бъдат произведенията на изкуството на младите художници и визуални артисти, които Фондацията подкрепя и чиито картини откупи за търга: Калоян Илиев-Кокимото, Радослав Нинов-Руди, Нора Ампова, Велизар Димчев, Виктория Георгиева-Mouse, Огняна Серафимова, Мина Златева и Андрей Хамбарски, чиято работа определено ще бъде звездата на вечерта!   Сред ценните вещи на търга ще бъде и пълното фототипно издание на Четириевангелието на цар Иван Александър, дарено от своя издател Диляна Русева.   Eдни от най-известните в световен мащаб български спортни звезди - Григор Димитров и Христо Стоичковза поредна година подкрепят благородната кауза на Фондация „Стоян Камбарев“, предоставяйки свои вещи за търга, а атрактивна реклама на България ще се излъчва по време на наддаването за ваканциите, предоставени от едни от най-луксозните хотели у нас.    на Бала са MOON FOX ltd и NOVA film - компаниите на Деси Тенекеджиева, а организацията е поверена на бутиковата събитийна агенция Diva Events London на Ирина Бехар и Биляна Тодорова.   Комуникационен партньор за Англия е Linda Noor PR. Официален дизайнер на изисканото арт събитие е Кolchagov&Barba. Партньори на Благотворителния Бал в Лондон са: Café de Paris, Petroceltic, Avalon, IBA Bulgaria,  Milennium Bathroom, Methodia, Carding, Premier Tours, Катарджина Естейт, Prime Development, BeColor, Clique, агенция Metrica, както и разбира се основните партньори на Фондация “Стоян Камбарев” – УниКредит Булбанк, Бон Марин Холдинг и Енекод АД.  ", "date": "2018.10.24", "title": "Принц Кирил и Деси Тенекеджиева отново събират елитна публика"}
{"url": "http://epicenter.bg/article/Svetlana-i-Hristiyan-Gushterovi-chakat-parvi-naslednik/166544/10/100", "text": "Плеймейтката Светлана Гущерова е в очакване на първата си рожба. Близки до русата изкусителка издадоха, че тя ще сбъдне мечтата на любимия си - да го дари със син, съобщават от \"Монитор\".     Очаква се момченцето да се появи на бял свят през март. По-наблюдателните фенове пък забелязаха, че напоследък Светлана пуска снимки с тъмни или широки дрехи, които евентуално да прикрият наедрялото й коремче.   Възможно е и заради щастливата новина тя да е взела решението си да се оттегли от светските среди. Причината, която красавицата изтъкна, бе, че иска да е примерна съпруга и домакиня, защото  Тя е категорична, че подобен тип събития изобщо не й липсват.    заяви наскоро бившият еротичен модел. Няма официално потвърждение, че семейство Гущерови ще се увеличи с един член.   Светлана вдигна две сватби с бизнесмена Християн Гущеров през юли. Голямата церемония се проведе пред 100 гости на рождения ден на младоженеца.", "date": "2018.10.24", "title": "Светлана и Християн Гущерови чакат първи наследник"}
{"url": "http://epicenter.bg/article/Ohranata-na-Megan-Markal-prekasna-iznenadvashto-nein-angazhiment-vav-Fidzhi/166569/10/99", "text": "Херцогинята на Съсекс днес бързо беше изведена от пазар във Фиджи, след като се появиха опасения за нейната сигурност.    37-годишната Меган прошепнала нещо на човек от своя антураж, след което, плътно заобиколена от охранителите си, била бързо изведена от оживения пазар в Сува, столицата на Фиджи.   Тя трябваше да направи 20-минутна обиколка около щандовете и да се срещнe с хора, участващи в проекта \"Жените на промяната\" на ООН. Поради струпването на голямата тълпа обаче, едва шест минути след като кралската особа влезе в пазара, тя трябваше бързо да го напусне.   Кадрите ясно показват напрегнатото лице на главния ѝ охранител, както и професионализма, с който усмихнатата Меган бе преведена през тълпата.    Това се случва в деветия ден от 16-дневния тур на херцогинята и принц Хари из Тихоокеанския регион. Тази сутрин двамата посетиха университет \"Саут Пасифик\" в град Сува, където Меган защити правото на жените на висше образование, след което, заедно със своя съпруг, поставиха венец на Военния паметник във Фиджи.   Припомняме, че херцогинята на Съсекс е известна със своите хуманни каузи и социална ангажираност, още от времето, когато беше актриса. За събитието Меган бе облечена в дълга плисирана флорална рокля в розово. Бохо тоалетът от Figue е на стойност 1 151 евро и е вдъхновен от стила на Фрида Кало.   „Като завършил магистър, за мен е чест и истинска привилегия да съм тук“, заяви Меган в аулата на университета във Фиджи. Според херцогинята, висшето образование за жени и момичета в бедни страни е от ключово значение за социалния и икономически прогрес на тези общества. Източник: woman.bg", "date": "2018.10.24", "title": "Охраната на Меган Маркъл прекъсна изненадващо неин ангажимент във Фиджи"}
{"url": "http://epicenter.bg/article/Grisha-Ganchev-obyavi-na-latinski--Vechna-mu-pamet-na-balgarskiya-futbol-/166545/8/0", "text": "Продължават словесните престрелки по оста ЦСКА и Левски срещу Лудогорец. След разменените остри реплики от последните дни собственикът на ЦСКА  , в което обявява: \"Ad futuram /perpetuam/ rei memoriam (Вечна му памет, бел. ред.) на българския футбол! Да живее Истанбулската конвенция!\" и \"Alea iacta est (Жребият е хвърлен, бел. ред.)!\"  По-рано днес изпълнителният директор на Лудогорец Ангел Петричев говори за словесните атаки между собствениците на разградчани, Левски и ЦСКА. Петричев смята, че Спас Русев и Гриша Ганчев са оформили коалиция срещу Кирил Домусчиев.  \"Не искам да коментирам собствениците на клубовете, тъй като не са на моето ниво. Те са в правото си да казват каквото искат. Аз мога само с интерес да коментирам тази коалиция, която се оформя между Русев и Ганчев, но според мен, тя ще продължи доста кратко, тъй като няма да е далеч моментът, в който двата отбора ще се сблъскат и тогава господин Русев ще разбере, че Ганчев не е кротушка, а си е сериозна акула, на която Лудогорец усеща зъбите през последните 8 години, в които е в първенството. Ще наблюдаваме с интерес как ще се развие тази коалиция между тези двамата\", сподели Ангел Петричев при заминаването на \"орлите\" за Кипър.    С кански мъки, след толкова години \"То\" си призна. Не е \"Тя\", не е и \"Той\".  Та \"То\" се освети и дикторът му Петриньо го потвърди. И да, наистина - вълкът нравите си не мени, но наглите измамници, когато им оставиш почва, стават още по-нагли!  ДДС-ставката е основният и най-голям приход на фиска и съм съгласен, че трябва яко разследване. Дано никога каптагонът и амфетите не ги облагат с каквото и да е било!  Но да се върнем на основните въпроси от думите на \"То\". От тях разбрах, че нещата в измъчения български футбол са \"цветя и рози\". Също така разбрах, че измамният конгломерат, който сътвори \"То\", ще се разширява все повече и повече. С нови подизпълнители, феърплей комисии и разни темподобни придворни пажове и лакеи. Което значи, че конгломератът уби комара с меча си.  Жалко за властимащите! Жалко за клетия и изстрадал любител на този толкова красив спорт.  Ad futuram /perpetuam/ rei memoriam на българския футбол! Да пребъде Истанбулската конвенция!  Alea iacta est!   ", "date": "2018.10.24", "title": "Гриша Ганчев обяви на латински: Вечна му памет на българския футбол!"}
{"url": "http://epicenter.bg/article/Papa-Frantsisk--Hitler-ni-pokaza-do-kakvo-vodi-populizmat/166486/7/0", "text": "Папа Франциск  призова за толерантност към бежанците и предупреди да се внимава с рисковете от популизма, споменавайки нацисткия диктатор Адолф Хитлер, предаде ДПА, цитирана от БТА и Новини.бг. На младите хора трябва да се преподава историята на световните войни през 20-и век, за да не допуснат същата грешка и да знаят как се разпространява популизмът, каза папата. \"През 1932-1933 г. Хитлер е обещавал развитие на Германия. Младите хора трябва да знаят как започват тези проблеми. Не можем да живеем, разпространявайки омраза\", предупреди Франциск по случай излизането на нова книга за мъдростта на старите хора.   На това събитие във Ватикана папата бе разпитан от стари и млади хора и анализира популизма и уроците на световните войни, след като възрастна жена, която преподава италиански на мигранти сподели колко е шокирана от все по-острите реакции към бежанците. Папата заяви, че Библията ни учи да бъдем гостоприемни към мигрантите, но отбеляза също, че правителствата имат правото да поставят таван на приема на мигранти.   \"Едно правителство трябва да е с отворено, гостоприемно сърце, да има добри възможности за интегриране на мигрантите, както и предпазливостта да може да каже \"Мога да приема толкова хора, повече от това не мога\", заяви папата. \"Затова е важно цяла Европа да постигне споразумение по този проблем\", за да не се налага страни като Италия, Испания или Гърция да поемат несъразмерно много бежанци, посочи папа Франциск.    ", "date": "2018.10.24", "title": "Папа Франциск: Хитлер ни показа до какво води популизмът"}
{"url": "http://epicenter.bg/article/Shefkata-na-TsRU-pristigna-v-Turtsiya-zaradi-ubiystvoto-na-Dzhamal-Hashogi/166489/7/0", "text": "Директорът на ЦРУ Джина Хeспъл се намира в Турция във връзка с разследването на смъртта на Джамал Хашоги, предава Reuters. Тя ще се опитва да получи достъп до запис евентуално направен по време на разпита му, мъченията и убийството му в Генералното консулство на Саудитска Арабия в Истанбул.   Според него въпреки съобщенията в медиите за съществуването на подобен запис, нито американските власти, нито другите съюзници на Турция все още не са го виждали. Според агенцията, на САЩ и техните съюзници, които участват в разследването, все още не разполагат с никаква безспорни доказателства за участието на саудитския престолонаследник в инцидента.   Според агенцията пътуване на Хеспъл в Саудитска Арабия след края на работата ѝ в Турция не е планирано. На 13 октомври CNN, като цитира турския вестник Daily Sabah съобщи, че преди да влезе в сградата на Генералното консулство журналистът е активирал записващата функция часовника си Apple. В резултат устройството е записало процеса на разпит, изтезания и убийство на Хашоги. По-рано американският президент Доналд Тръмп заяви, че нито той, нито държавният секретар Майкъл Помпео са чували или са видели подобни аудио- и видеозаписи.    ", "date": "2018.10.24", "title": "Шефката на ЦРУ пристигна в Турция заради убийството на Джамал Хашоги"}
{"url": "http://epicenter.bg/article/Mozhe-li-ikonomicheskata-kriza-da-sabori-Erdogan-ot-vlast-/166507/7/0", "text": "Кадри Гюрсел   Ако напишете на турски в Гугъл, „който идва след криза, си отива при криза“, ще се сдобиете с представа относно разпространените очаквания на опозиционните среди в Турция. Липсващата част в горното изречение е името на турския президент Реджеп Тайип Ердоган. Кризата, която го докара на власт избухна през 2001 г. Това беше най-тежката финансова криза до онзи период. На предсрочните парламентарни избори, които се проведоха на 2 ноември 2002 г. след кризата избирателите показаха червен картон на партиите в коалиционното правителство, което държаха отговорно заради причиненото страдание от скоростното обедняване и нарастваща безработица и докараха на власт Ердоган и неговата Партия на справедливостта и развитието.   Сега сме в 2018 г. и Турция отново е изправена пред финансова криза. Преди референдума за конституционни промени на 16 април 2017 г., организиран от Ердоган, за да стане президент на президентска република се появиха първите сигнали, вещаещи обезценяването на турската лира. Тази криза се задълбочи изведнъж след изборите на 24 юни 2018 г., които Ердоган спечели. На 10 август (2018) за един ден турската лира се обезцени с 23,3 на сто. Ускоряваща роля за това изиграха и увеличаването на митата за стоманата и алуминия от страна на американския президент Доналд Тръмп, но основната причина беше крехкото състояние на турската икономика, заради тежестта на външния дълг и наближващите срокове за неговото погасяване.   Обезценяването на турската лира доведе след себе си и бързата инфлация, редуцирането на икономиката и безработицата. Следователно, в изречението, „който идва след криза, си отива при криза“ става ясно кой е предполагаемият човек, който ще си тръгне в състояние на криза – това е президентът Ердоган.   Но дали това е толкова лесно?   Възможно ли е икономическата криза, която е отворила пътя на Ердоган към властта, след години да произведе автоматичен резултат и той да падне от власт? Макар и да не се изтъква в прав текст, в някои външни среди, които следят отблизо Турция е налице подобно очакване. Например редовете, цитирани по-долу, които провокираха написването на настоящата статия. На 25 септември Вашингтон поуст публикува статия със заглавие „Внезапен край на безумното строителство, когато икономиката в Турция расте“.   В новината пише: „Според икономистите закъснялото повишение на лихвения процент налага свиване на икономиката, съпроводено от непредвидими политически последствия. През идните месеци президентът Ердоган ще се изправи пред необходимостта от взимане на по-трудни решения, които ще бъдат тест за умението му за изграждане на баланс между евентуално споразумение с МВФ – горчивото лекарство, от което икономиката се нуждае, от една страна, и реториката му, насочена към угодяване на тълпите. Рискът се крие в това, че прагматизмът на Ердоган може и да не заработи на такива оборити, че да попречи на сриването на турската икономика. Професорът от Харвардския университет и автор на книгата „Глобалният капитализъм“ Джефри Фрайдън казва, че „когато икономиката е в беда и авторитарните режими са в беда.“   Епитетът „авторитарен“ в горния пасаж се отнася за режимът в Турция. В Западното полукълбо от години се шири мнението, че Турция се управлява от авторитарен режим. И при авторитарните режими може да се говори за съгласие относно нулева толерантност спрямо корупцията, с цел растеж на икономиката; оценяване по заслуги; обезпечаване на частната собственост и трудовите правоотношения и правосъдна система, която да работи за това. Само че в Турция, игнорирането на законите при режим на извънредното положение след опита за преврат на 15 юли 2016 г. и след наложения по-късно режим в условията на президентска система, нещата продължиха постарому.   При това положение е трудно да се говори за предпоставките, които осигуряват възхода на икономиката при авторитарните режими. Ако обаче изредените по-горе предпоставки не са налице в една държава, тогава може да се говори за лошо управление или неспособност да се управлява. Разбира се, никак не е случайно, че първите симптоми на валутната криза в Турция се появиха след референдума на 16 април 2017 г., когато се разбра, че страната поема към авторитарен модел на управление.   Политологът от Университет „Сабанджъ“ в Истанбул проф. Ерсин Калайджъоглу разказа пред Ал Монитор от какво най-много се нуждае една власт, за да избави от икономическа криза страната. „Намираме се в рамка, която е приела да расте в условията на капитализъм. Има различни примери в това отношение, в САЩ се прилага либерален свободен пазар, в Германия и скандинавските страни – социална пазарна икономика, в Китай – мощен държавен капитализъм. А у нас (Турция) е налице капитализъм на шуро-баджанащината. Държавата има афинитет към определени фирми, осигурява им добри условия, накрая това нарушава баланса при разпределението на приходите.   Ефективността е плаваща, ту слиза, ту се покачва. Турция трябва да изгради система, която да вдъхне доверие на вътрешните и външните пазари, да въведе върховенството на закона и да бъде предвидима. Ако се налага, може да се приложи мярка на затягане на коланите. Тук необходимото условие е доверието.“, изтъква проф. Калайджъоглу.   Ерсин Калайджъоглу твърди, че по време на предишните кризи Турция е изграждала необходимото доверие чрез външен фактор, укрепвайки стабилността му. За кризата през 1970-1980 г. той посочва Тургут Йозал, а за тази от 2001 г., припомня, че в страната е поканен Кемал Дервиш от Световната банка. По негово мнение „Турция трябва да си намери някакъв икономически цар“.   Предоставянето на правомощията, свързани с управлението на икономиката на „икономическия цар“ налага споделянето на властта, но за режим, който е концентрирал цялата власт в ръцете на един човек, лишен от гъвкавост, суров, склонен към конфронтиране това е много трудно постижимо.   И докато Турция не отчете напредък в това отношение, тя няма шанс да намери евтини кредити. Споразумението с американската консултантска фирма „McKinsey“ за работа в сферата на публичните финанси и мерките за доходите имаше за цел да вдъхне доверие на пазарите. Само девет дни след като министърът на финансите и зет на президента Ердоган Берат Албайрак съобщи новината, че има споразумение с „McKinsey“, турският президент заяви, че страната може да се справи сама и обяви споразумението за невалидно.   Става ясно, че Ердоган е взел това решение въз основа на антиамериканските реакции, които дойдоха от електората му. Това дава и отговор на въпроса дали той ще успее да балансира между популистките изказвания и горчивото лекарство, от което се нуждае икономиката. Имайки предвид обстоятелството около „McKinsey“ на този етап е невъзможно да бъдат убедени в обратното онези, които твърдят, че Ердоган никога няма да седне на масата за преговори с МВФ.   В такъв случай какво ще предприеме Ердоган? След като не успява да се справи с икономическите проблеми, които тласкат страната към криза, нима и той ще падне от власт още на първите избори, както и предшествениците му? Това би било прекомерно хубаво очакване за онези, които не искат да виждат Ердоган на власт. Главно заради четири съществени причини.   : Режимът, който докара на власт Ердоган през 2002 г. не беше авторитарен и успяваше да продуцира политическа промяна, а настоящият режим, няма капацитет за такава.    За да може изборите да доведат до реална промяна, е нужно да има свободни и независими медии, безпристрастна журналистика в полза на обществения интерес, свобода на словото, независимо и безпрестрастно правосъдие. В Турция е невъзможно да се твърди, че тези предпоставки са налице.    Понеже режимът не е гъвкав, той е крехък, но за сметка на това в Турция е налице една предана и многочислена консервативна група, която се отъждествява с „Водача“, както те наричат Ердоган и се облагодетелстват повече от публичните средства в резултат на покровителстване. От една страна, Ердоган е убедил тези хора, че кризата е някаква конспирация на външните сили, а, от друга, вярват, че ще преодолеят кризата по-леко в сравнение с останалите прослойки благодарение на техния „водач“.    В Турция достъпът на опозицията до медиите е почти прекратен. Дори това да е налице не е лесно да бъде убедена определена критична маса от хора в това, че с настоящите играчи опозицията е способна да създаде алтернатива на властта.   Ердоган, който отказва да търси решение на кризата с конвенционални мерки на едно събрание в Къзълджахамам, на 6 октомври, заяви: „Ние никога не трябва да забравяме една истина. Всяка криза води със себе си и редица възможности.“ Преди да се правят прогнози за политическото бъдеще на Ердоган, трябва да се види какво той ще направи или няма да направи, за да обърне тази криза в своя полза. Източник: Al-monitor.com  ", "date": "2018.10.24", "title": "Може ли икономическата криза да събори Ердоган от власт?"}
{"url": "http://epicenter.bg/article/Padna-rekordniyat-dzhakpot-ot--1-6-mlrd--v-lotariyata--quot-Mega-milioni-quot--/166511/7/0", "text": "Треската за огромна лотарийна печалба, която обхвана САЩ през последните седмици, най-сетне даде резултат, като поне един лотариен билет е успял да уцели всичките шест числа от играта \"Мега милиони\" във вторник вечерта, чийто джакпот достигна рекордните в историята 1,6 млрд. долара, съобщава агенция MarketWatch, цитирана от БНР.  Печелившите числа, изтеглени във вторник късно вечерта, бяха 5, 28, 62, 65, 70 и т.нар. \"Мега топка\" с число 5. От организаторите на лотарията съобщиха, че в поне един билет, закупен в Южна Каролина съвпадат и шестте изтеглени числа, след като отделните американски щати започнаха да отчитат резултатите.  Джакпотът нарастваше непрекъснато от месец юли насам, когато беше спечелен и последния джакпот на стойност 543 милиона долара милиона от служители на офис в Калифорния. Натрупаният до вторник вечерта джакпот от 1,6 млрд. долара е рекорден в историята на тази лотарийна игра, надвишавайки значително предишната най-голяма сума от 656 млн. долара, спечелена от три билета на 30 март 2012 година.  Трябва да се има предвид, че самият джакпот от 1,6 млрд. долара е само една прогнозна сума за онези печеливши, които предпочетат да получат сумата в годишни вноски за срок от 30 години. Ако обаче късметлиите предпочетат да вземат незабавно цялата печалба в брой, те ще получат общо 913 млн. долара.  Удареният снощи джакпот надвиши с малко и рекордната печалба в лотарийни игри в САЩ от 1,586 млрд. долара, спечелена от лотария „Пауърбол“ на 13 януари 2016 година.  Междувременно джакпотът на играта \"Пауърбол\" достигна приблизително 620 милиона долара, след като и при тегленето на печелившите числа в събота нямаше победител. Следващото теглене ще се проведе късно тази вечер (сряда, 24 октомври).  Трябва да се има предвид, че шансовете за спечелване на джакпота \"Мега милиони\" се оценяват на 1 на почти 303 милиона, а тези за играта \"Пауърбол\" - на 1 на 292 милиона. Любопитно е да се отбележи, че е по-вероятно да умрете или да убиете някого, докато шофирате две мили, за да си закупите билет за едва от двете лотарийни игри, или да бъде нападнат от акула.  Поставено по друг начин, дори ако всеки възрастен американци си закупи само един билет, при това всичките билети са с различни номера, има все още голям вероятност от около 7% да няма победил при тегленето на печелившите числа, което да доведе до нарастване на джакпота.  ", "date": "2018.10.24", "title": "Падна рекордният джакпот от $1,6 млрд. в лотарията \"Мега милиони\" "}
{"url": "http://epicenter.bg/article/Opasno--Turtsiya-zaplashi-Gartsiya-s-voyna--Atina-otgovori---imame-pravo--/166514/7/0", "text": "Министерството на външните работи в Атина отговори на турските заплахи, че плановете на Гърция за разширяване на бреговата й зона в западна посока ще бъдат повод за обявяване на война, заявявайки, че страната има право да упражни разширяване на териториалните си води когато и колкото пожелае. Говорителят на гръцкото външнополитическо ведомство Александър Гениматас заяви: „Гърция има правото да разшири териториалните си води когато и както прецени“, цитира думите му електронното издание на вестник Protothema, съобщава Агенция \"Фокус\".  Трябва да се подчертае, че изявлението от представителя на Mинистерството на външните работи е направено публично след среща с премиера Алексис Ципрас, който пое функциите на външен министър, след като Никос Коцияс подаде оставка.  В изявлението се казва, че разширяването на морския шелф е суверенно право. Турция обаче оспорва правото на Гърция да разшири бреговата си зона на запад отвъд сегашните шест морски мили.      Вчера посланикът на Гърция в Анкара бе привикан от Мевлют Чавушоглу в турското външно министерство, както съобщава „Анадолската агенция“, във връзка с изявлението на бившия външен министър на страната Никос Коцияс за разширяване на Гърция в Егейско море, пише електронното издание на вестник Iefimerida.  По-рано, припомня изданието, Чавушоглу е предал на Атина устно първата реакция на Турция за обявлението на бившия външен министър, че Гърция ще разшири териториалните си води по западните острови и крайбрежието до 12 морски мили, от сегашните 6.  „Гърция често прави изявления за 12-те мили. Тук често има популизъм. Ние искаме да разрешим въпросите за Егейско море по мирен начин. Винаги, когато Гърция направи подобни изявления, това предизвиква съответен отговор от нас и ние ги поставяме на мястото им. Гърците трябва вместо това да мислят как да можем да разрешим тези проблеми. Те знаят много добре, че ние няма да допуснем подобно решение“, е заявил турският външен министър пред местна телевизия.  „Турското правителство няма да допусне разширяването на гръцките териториални води до 12 морски мили, Casus Belli (повод за война, бел. ред.) за турския парламент все още е валиден“ подчерта Чавушоглу.  По същото време се разбра, че турското външно ведомство е привикало спешно посланика на Гърция в Анкара. Дипломатически източници са заявили пред гръцката държавна агенция АНА-МПА, че срещата е била договорена миналия петък.   ", "date": "2018.10.24", "title": "Опасно! Турция заплаши Гърция с война, Атина отговори - имаме право! "}
{"url": "http://epicenter.bg/article/Stoltenberg--Nyama-da-razpolagame-novi-yadreni-sili-v-Evropa-v-otgovor-na--raketnata-zaplaha-ot-Rusiya-quot-/166520/7/0", "text": "Страните от НАТО не разглеждат възможността за разполагане на нови ядрени ракети на територията на Европа в отговор на нарастващия ракетен потенциал на Русия. Това заяви генералният секретар на Алианса Йенс Столтенберг на пресконференция в Брюксел, предават ТАСС и Агенция \"Фокус\".  „Страните от Северно-атлантическия алианс не разглеждат възможността за разполагане на нови ядрени ракети в Европа в отговор на нарастващия ракетен потенциал на Русия“, заяви той.  Освен това, Столтенберг заяви, че не е съгласувана дата за следващото заседание на Съвета Русия-НАТО. Генералният секретар обаче отбеляза, че консултациите продължават.  ", "date": "2018.10.24", "title": "Столтенберг: Няма да разполагаме нови ядрени сили в Европа в отговор на „ракетната заплаха от Русия\""}
{"url": "http://epicenter.bg/article/Stroyat-kopie-na--Titanik--parvoto-mu-plavane-shte-e-ot-Singapur-do-Dubay-prez-2022-g-/166521/7/0", "text": "Копие на потъналия през 1912 година кораб „Титаник“ ще бъде построено и пуснато на вода през 2022 година, съобщава CBS, предаде БНР.   Проектът „Титаник II\" е на компанията Blue Star Line на австралиеца Клайв Палмър. Строежът на кораба е започнал през 2012 година, но поради липса на финансиране проектът е бил в застой около 3 години.   Ще бъде възстановен оригиналният интериор на „Титаник“, а навигационните системи ще бъдат модерни, тъй като така се повишава нивото на сигурност.   Корабът, чието построяване ще струва около половин милиард долара, ще може да поеме 2 400 пътници и 900 човека екипаж.   Предвижда се първото плаване да бъде от Сингапур до Дубай и да продължи 2 седмици. След това новият „Титаник“ ще се отправи към Саутхемптън, след което ще пресече Атлантическия океан и ще пристигне в Ню Йорк.   Първият \"Титаник\" тръгва на първия си и единствен рейс точно от Саутхемптън към Ню Йорк на 10 април 1912 година. В нощта на 14 срещу 15 април в Северния Атлантик корабът се сблъсква с айсберг и потъва за 2 часа и 40 минути. Загиват около 1 500 човека. ", "date": "2018.10.24", "title": "Строят копие на „Титаник“, първото му плаване ще е от Сингапур до Дубай през 2022 г. (Снимки)"}
{"url": "http://epicenter.bg/article/SASht--Obvineniyata-na-Moskva-za-amerikanska-namesa-v-Makedoniya-sa--nerazumni-i-lazhlivi-quot-/166522/7/96", "text": "Държавният департамент на САЩ определи като необосновани и като опит за дезинформация и пропаганда обвиненията на Русия, че Вашингтон се е намесил в неотдавнашното гласуване в парламента на Република Македония за стартиране на процедурата за конституционни промени, предава скопската телевизия „Канал 5“, цитирана от Агенция \"Фокус\".  „Всяко твърдение, че представителите на посолството на САЩ са участвали в процеса на гласуване в парламента, са неразумни и лъжливи. САЩ приветстват решението на македонския парламент да започне конституционните промени, необходими за изпълнението на Договора с Гърция. САЩ смятат, че Преспанското споразумение е историческа възможност за насърчаване на стабилност, сигурност и просперитет в целия регион“, заяви говорителят на Държавния департамент на брифинг във Вашингтон в отговор на въпрос на гръцки журналист.  Държавният департамент препоръча на онези, които искат да разследват как македонските депутати са взели своето решение, да го направят чрез консултации със самите народни представители, вместо с помощта на руската дезинформация и пропаганда.  И македонското външно министерство категорично отхвърли като напълно неоснователни и неверни твърденияте и квалификациите, посочени в коментара на руското МВнР във връзка с приемане на предложението за внасяне на промени в Конституцията на югозападната ни съседка.  ", "date": "2018.10.24", "title": "САЩ: Обвиненията на Москва за американска намеса в Македония са „неразумни и лъжливи\""}
{"url": "http://epicenter.bg/article/Zatvoriha-ikonomicheskiya-universitet-v-Atina-zaradi-narkotitsi/166523/7/0", "text": "Ректорът на икономическия университет в Атина затвори висшето учебно заведение, за да предпази студентите от разпространението на наркотици. Опозиционните партии настояват за незабавна реакция на Министерството на образованието ,  предаде БНР .   \"Положението вече е извън контрол, сградата на висшето учебно заведение се е превърнала в сборище на наркомани, а дилъри предлагат наркотици навсякъде\", оплакват се студентите. Те съобщават, че дори се страхуват да посещават учебните занятия.   Ректорът на университета Емануил Гиакумакис съобщи пред медиите, че се е обърнал за помощ към всички ресорни служби от Министерството на здравеопазването до Общината и Полицията. \"Досега няма никаква реакция\", според студенти и преподаватели.   Студентите описват потресаващи случки на наркомани в тежка форма, които дори вземат наркотици в учебните зали. \"Навсякъде в двора на университета намираме спринцовки, а дилъри предлагат безпрепятствено наркотици\", съобщават от ръководството на студентския съвет.   Университетът ще остане затворен докато властите не премахнат всякакъв риск за живота и здравето на студентите, категоричен е ректорът.", "date": "2018.10.24", "title": "Затвориха икономическия университет в Атина заради наркотици"}
{"url": "http://epicenter.bg/article/Modelka-se-shtrakna-gola-v--quot-Sveta-Sofiya-quot--v-Istanbul--Snimka-/166524/7/0", "text": "Моделката Мариса Папен заголи половия си орган в храма \"Свети София\" в Истанбул, пише в. \"Телеграф\".   Миналата година противоречивата брюнетка бе вкарана зад решетките, след като бе хваната да позира гола в древен египетски храм. През юни тя предизвика гняв по свой адрес, разхождайки се чисто гола из свещени места в Ерусалим. Очевидно неодобрението на нейните постъпки не е било достатъчно, за да накара страстната нудистка да сложи край на своето неконвенционално хоби, докато пътува из света.   За разлика от предишните ѝ \"творби\" последната снимка на натуралистката обаче доста се е понравила на нейните последователи. \"Абсолютно красиво. Много красиви снимки на невероятни места\", пише един от тях. \"Мариса наистина е красива и брилянтна, много силна история\", пише друг. \"Обичам творбите ти, както и твоите смели опити да накараш хората да се освободят от религията и правилата, които ги поставят в малка кутия\", възхвалява гнусотията трети.   На потресаващия фотос, споделен от Мариса, се забелязват местни и туристи. Факт, който видимо не притеснява моделката, която без срам демонстрира своя ексхибиционизъм, без да се страхува, че ще бъда хваната.   В пост в блога си Мариса обяснява, че е направила това, за да протестира против тиранията на религията.  ", "date": "2018.10.24", "title": "Моделка се щракна гола до църквата \"Света София\" в Истанбул (Снимка)"}
{"url": "http://epicenter.bg/article/Nad-7-miliona-amerikantsi-glasuvaha-predsrochno-v-SASht/166526/7/0", "text": "Повече от 7 милиона американци взеха участие предсрочното гласуване преди предстоящите междусрочни избори в Съединените щати.   Предварителните данни показват по-висока избирателна активност на поддръжниците на Републиканската партия в сравнение с гласуващите за демократите и независимите кандидати, съобщи \"Ню Йорк Таймс\" в уебсайта си. Той цитира коментара на професора по политически науки към университета във Флорида, Майкъл Макдоналд, специализиран в анализи на избирателните процеси. \"Ако тази тенденция продължи, избирателната активност на изборите на 6 ноември ще бъде поне 48%, както през 1966 г. А ако този показател бъде превишен, той ще може да бъде сравнен с 1914 г., когато избирателната активност беше 51%\", каза експертът. \"Можем да постигнем ниво, което още никой никога не е достигнал\", призна Макдоналд.   Предсрочното гласуване в Съединените щати се провежда лично и по пощата. Тези избиратели, които избират първия вариант, според статистиката, обикновено подкрепят демократите. Повечето от по-възрастните американци гласуват по пощата.   На изборите на 6 ноември ще се преизбират 35 от 100 сенатори, всичките 435 членове на Камарата на представителите на Конгреса на САЩ и 39 губернатори на щати и територии. Предстоящите избори се междусрочни, тъй като те се провеждат между две гласувания за президентски избори. Сега съотношението на републиканците и демократите в Камарата на представителите е от 236 към 193, шест места са свободни. За да спечелят контрол над долната камара на Конгреса, демократите трябва да спечелят допълнителен минимум от 23 мандата. /ТАСС  ", "date": "2018.10.24", "title": "Над 7 милиона американци гласуваха предсрочно в САЩ"}
{"url": "http://epicenter.bg/article/Kralitsa-Elizabet-II-dade-blyaskav-priem-v-chest-na-holandskoto-kralsko-semeystvo--Snimki-/166527/7/0", "text": "Кралица Елизабет II даде бляскав прием в чест на първата официална визита на холандското кралско семейство във Великобритания от 36 години насам. \r\n \r\n Кралицата използва възможността за първи път да говори за Брекзит, като изтъкна, че \"по пътя на новото партньорство с Европа\" ценностите, които Великобритания и Нидерландия споделят, са техните \"най-големи активи\".   Това стана, след като крал Вилем-Александър каза по-рано пред парламентаристите в Уестминстър, че е \"много натъжен\" заради Брекзит.   На вечерния прием в чест на знатните особи присъстваха 150 гости, сред които министър-председателят Тереза Мей, херцогът и херцогинята на Кембридж - Кейт и Уилям, архиепископът на Кентърбъри и принцеса Мейбъл - вдовицата на брата на холандския крал принц Фризо, който загина при инцидент със ски преди 5 години.   Тоалетите на кралските особи по време на приема бяха наистина впечатляващи.    бе в дълга бална рокля преливаща се от сиво-синьо към черно и дълго наметало от прозрачен тюл. Тиарата, носеща името \"Стюарт\", не бе случайно избрана. Основният диамант е рядък 39,75-каратов камък, принадлежал някога на английския крал Уилям II и кралица Мери II. Стюартовият диамант е изработен в Англия, но след смъртта на краля и кралицата, той отива в Нидерландия през 1702 г., където е роден крал Уилям. Диамантът е имал различни приложения през последните 400 години - бил е в брошка, огърлица и част от закопчалка в компанията на 22 по-малки диаманта. От 1897 г. става част от тиарата, изработена за кралица Вилхемина - прабабата на крал Вилем-Александър.    бе в дълга бяла рокля, каквато е обичайна за нея при особено важни събития. С подобен тоалет тя с появи преди време, когато направи обръщение към нацията. Херцогинята на Корнуол Камила също бе в бяло. Върху роклята тя носеше изключително добре скроен дълъг кафтан с бродерия.    също не разочарова с модния си избор. Херцогинята на Кембридж се появи в дълга сребриста рокля от модния бранд, изработил булчинската ѝ рокля - Александър Маккуин. Бледосивият тоалет с драперия и широки презрамки подчертаваше стройната фигура на Кейт, а от колената надолу се разкрояваше в широк волан. Катрин почете и покойната си свекърва с тиара. Това е една от най-често ползваните от Даяна тиари. Тя е подарък на майката на принц Уилям от кралицата за сватбата ѝ с принц Чарлз. Даяна я носи за първи път по време на откриването на парламентарния сезон през 1981 г.   Досега Кейт е забелязвана няколко пъти с тиарата - последно по време на визитата на испанския крал Фелипе VI и съпругата му кралица Летисия през 2017 г.   Източник: Дир.бг", "date": "2018.10.24", "title": "Кралица Елизабет II даде бляскав прием в чест на холандското кралско семейство (Снимки)"}
{"url": "http://epicenter.bg/article/Rapar-padna-ot-samolet--dokato-snima-klip/166536/7/0", "text": "Канадският рапър Джон Джеймс загина, след като падна от крилото на летящ самолет. Инцидентът стана в Британска Колумбия, Канада.   Изпълнителят тренира дълго време за каскада, която да включи в новото си видео. Сценарият на клипа съдържа сцена, в която Джон Джеймс рапита, докато върви по крилото на малък самолет \"Чесна\". По време на снимките обаче теглото на музиканта изважда машината от равновесие и тя полита надолу безконтролно. Пилотът не успява веднага да овладее самолета.  разказват мениджърите на артиста.   Пилотът и останалата част от екипа остават невредими.   Джон Джеймс изгуби живота си едва на 34 години. Той израства, карайки ски в планината, и става професионален състезател. При тежка контузия обаче той чупи гръбначни прешлени и петата си. Това го кара да се обърне към другата си страст - музиката, и да преследва кариера в шоубизнеса. Въпреки това екстремните каскади продължават да го привличат. \r\n \r\n \r\n \r\n Екипът му го описва, като огнен и винаги усмихнат човек. Професионалният скиор Рори Уейн Бъшфийлд каза за колегата си:", "date": "2018.10.24", "title": "Рапър загина, паднайки от самолет по време на снимки на новия си клип (Видео)"}
{"url": "http://epicenter.bg/article/Migranti-v-Bosna-i-Hertsegovina-probiha-politseyski-kordon--tragnaha-kam-harvatskata-granitsa--VIDEO-/166540/7/51", "text": "Мигранти пробиха полицейски кордон от страната на Босна и Херцеговина и се насочиха към граничния контролно-пропускателен пункт с Хърватия, предава македонската информационна агенция „Макфакс“, като се позовава на местни медии.  Съгласно разпространената информация, има пострадали при инцидента. На място са пристигнали и служители на хърватската полиция. Заради случилото се движението през ГКПП „Малевац“ е затворен изцяло за преминаване, съобщава Агенция \"Фокус\".  По данни на сараевските медии, в сблъсъците с полицията са участвали между 150 и 200 мигранти, сред които жени и деца.  Повече от 100 мигранти прекараха нощта край границата при Малевац, очаквайки да влязат в Хърватия.  В същото време на гарата в Бихач полицията блокира влак, който пристигна от Сараево и не позволи на пътниците да го напуснат. Повечето от тях са били мигранти.  В района на Бихач около 10 000 мигранти, които искат да влязат на хърватска земя и оттам да отидат в страните от Европейския съюз.  ", "date": "2018.10.24", "title": "Мигранти в Босна и Херцеговина пробиха полицейски кордон, тръгнаха към хърватската граница (ВИДЕО)"}
{"url": "http://epicenter.bg/article/Stivan-Segal-za-ruskiya-patriarh-Kiril--Toy-e-velik-duhoven-lider/166557/7/0", "text": "\r\n Американският актьор Стивън Сегал сподели, че се интересува от руското православие и нарече руския патриарх Кирил \"велик духовен лидер\". \r\n   \r\n , каза Сегал и сподели, че той лично с голям интерес се отнася към православието, предаде ТАСС. \r\n   \r\n Сегал допълни, че ще поддържа междурелигиозни инициативи, целящи постигане на диалог между младежи от различни страни и тяхното духовно развитие. \r\n   \r\n , заяви Сегал. \r\n   \r\n Стивън Сегал получи руско гражданство през месец ноември 2016 г. Паспортът му беше връчен лично от руския президент Владимир Путин. \r\n Сегал сега е специален представител на руското външно министерство по въпросите на руско-американските хуманитарни връзки. \r\n   \r\n Източник: Дир.бг \r\n \r\n \r\n \r\n \r\n", "date": "2018.10.24", "title": "Стивън Сегал за руския патриарх Кирил: Той е велик духовен лидер"}
{"url": "http://epicenter.bg/article/Paketi-s-bombi-izprateni-do-Obama--Bil-i-Hilari-Klintan/166567/7/0", "text": "Неизвестни лица са изпратили експлозив с пощата до бившите американски президенти Барак Обама и Бил Клинтън, както и да съпругата му Хилъри, която бе основен конкурент на Тръмп на последните избори. Новината разпространиха световни медии.  Според публикациите експлозивът прилича на този, който наскоро бе изпратен на милиардера Джордж Сорос.  Подозрителният пакет е намерен на мястото, където сега живеят Бил и Хилъри Клинтън. Ню Йорк таймс информира, като се позова на полицията, че сътрудник е намерил взривното вещество, докато е преглежда пощата на семейство Клинтън.  Малко по-късно стана известно, че Сикрет Сървис е открил пакет с бомба, адресиран и до експрезидента Обама. Засега липсват повече детайли около случая. ", "date": "2018.10.24", "title": "Пакети с бомби изпратени до Обама, Бил и Хилъри Клинтън"}
{"url": "http://epicenter.bg/article/Prezidentat-na-Iran-za-ubiystvoto-na-Hashogi--Riyad-go-e-izvarshil-s-podkrepata-na-SASht-/166570/7/0", "text": "Саудитска Арабия не би убила журналиста Джамал Хашоги, ако нямаше подкрепата на САЩ за подобно деяние. Това подчерта държавният глава на Иран Хасан Роухани, предава Reuters, като се позовава на негово изявление пред агенция IRNA.  Президентът на САЩ Доналд Тръмп заяви по-рано, че саудитските власти са организирали „най-лошото прикриване“ на убийството, извършено в Турция, като обеща да отмени визите на заподозрените по случая.  „Никой не би могъл да си представи, че в днешния свят и в новия век ще станем свидетели на такова организирано убийство, че система ще планира такова зловещо убийство. Не мисля, че дадена страна би се осмелила да извърши такова престъпление без протекцията на Америка\", категоричен бе Роухани.  Смъртта на Хашоги в консулството на Саудитска Арабия в Истанбул на 2 октомври предизвика международна вълна от възмущение. Саудитска Арабия първоначално отрече да знае каква е съдбата на Хашоги, но след това призна, че е бил убит след сбиване в консулството. Западът е скептичен към тази версия.   ", "date": "2018.10.24", "title": "Президентът на Иран за убийството на Хашоги: Рияд го е извършил с подкрепата на САЩ "}
{"url": "http://epicenter.bg/article/Dzhon-Boltan--Tramp-i-Putin-shte-obsadyat-v-Parizh-vazmozhnostite-za-palnoformatna-sreshta-na-varha-/166574/7/0", "text": "Съветникът по националната сигурност на американския президент Джон Болтън заяви пред агенция Интерфакс, че не изключва възможността държавният глава на Руската федерация Владимир Путин и лидера на САЩ Доналд Тръмп да проведат среща на върха следващата година. Това може да се случи във Вашингтон, след което Тръмп да направи ответна визита в Москва, пояснява Агенция \"Фокус\".  „Разчитаме, че (пълноформатната среща) ще бъде обсъдена в Париж. Първоначално ще има възможност за среща на върха във Вашингтон следващата година, след което – ответна визита на Тръмп в Москва през същата година. Предстои двамата лидери да обсъдят това“, подчерта Болтън.  В отговор на въпрос дали остава в сила поканата към Путин да посети Вашингтон, американецът увери: „Да, в сила е“.  Двамата световни лидери ще проведат среща на 11 ноември в Париж, в кулоарите на честванията на 100-годишнината от края на Първата световна война.  Междувременно говорителят на Кремъл Дмитрий Песков потвърди, че президентът Владимир Путин има готовност да направи официално посещение в САЩ, но няма конкретни решения по въпроса. Песков потвърди, че темата за обмен на визити между лидерите на САЩ и Русия е била засегната в рамките на разговорите между Путин и съветника по националната сигурност на американския президент – Джон Болтън, който бе на посещение в Москва, предава РИА Новости.  „Определено сме готови. Като цяло темата за обмен на визити наистина бе засегната, но конкретни решения по въпроса все още няма. Засега, както знаете, на дневен ред е 11 ноември – възможната среща в Париж между двамата президенти в кулоарите на мемориалните мероприятия, които ще се провеждат там. Предстои започването на подготовката на тази среща“, заяви Песков в отговор на въпрос дали Русия е готова да обсъжда възможната визита на Путин във Вашингтон.  ", "date": "2018.10.24", "title": "Джон Болтън: Тръмп и Путин ще обсъдят в Париж възможностите за пълноформатна среща на върха "}
{"url": "http://epicenter.bg/article/-Kak-se-patuva-sas-syomga----edna-nepodrazhaema-kolektsiya-ot-istorii-i-prozreniya-na-Umberto-Eko/166512/6/0", "text": "На 26 октомври излиза от печат „Как се пътува със сьомга” – една неподражаема колекция от истории и прозрения, подписани от италианския мислител Умберто Еко!   Сборникът „ “ (превод: Вера Петрова, 176 стр., цена: 15 лв.) е плод на прочутата разказваческа дарба на Умберто Еко и на умението му да поднася по оригинален и неповторим начин наглед тривиални случки и преживелици. Книгата съдържа парчета от многоцветна мозайка, в която се оглежда светът със своите лудости и нелепици и модерният човек с невинаги похвалните си проявления и дела. Бюрокрацията, консуматорството, обществото на зрелището и карнавала, предизвикателствата на новите технологии, суетата човешка и магнетизмът на телевизията, пороците на медиите, глобалните конспирации, тегобите на пътешественика, неволите на пишещия и на четящия… и още, и още сюжети и абсурди изпълват тези страници. С въздействаща смесица от хумор, ирония и пародия, с остро перо, свежи хрумвания, въображение и размах Еко превръща житейското злободневие в проницателна литература в стил „животът – начин на употреба“.    (1932–2016) е искрящ белетрист, есеист, философ, семиотик и културолог и без съмнение един от най-влиятелните ерудити на нашето съвремие. Автор е на литературните класики „Името на розата”, „Махалото на Фуко” и „Баудолино”. Романите и есетата му са преведени на над 30 езика и са продадени в обем над 10 милиона екземпляра. От 1985 г. Умберто Еко е отличен с над 30 титли доктор хонорис кауза от различни академични институции по света като Университета в Одеса (1986), Нова Сорбона (1989), Лиежкия университет (1989), Софийския университет „Св. Климент Охридски” (1990).     *** При положение че бъдещето на индианската нация изглежда предопределено, единствената възможност за един млад индианец да се издигне в обществото е да участва в уестърн. За тази цел тук предоставяме някои основни инструкции, които да позволят на младия индианец, докато извършва различните си мирни или пък войнствени занимания, да се окачестви като „индианец от уестърн“, като по този начин разреши проблема, свързан със свойствената за категорията му частична заетост.  Преди нападение  1. Никога не нападайте изневиделица: обозначете се отдалеч, няколко дни предварително, като издавате ясно различими димни сигнали, които да дадат време на онези от дилижанса или от форта да предупредят Седми кавалерийски полк.  2. По възможност се появявайте на малки групи по околните хълмове, така че да бъдете забелязани. Разполагайте съгледвачите си на много отдалечени възвишения.  3. Оставяйте видими следи при преминаване: отпечатъци от конски копита, угаснали огньове от биваци, пера и амулети, които да позволят да бъде разпознато племето.  Нападение на дилижанс  4. При нападение на дилижанс винаги го следвайте на подходящо разстояние или поне яздете редом с него, за да могат да ви улучат.  5. Удържайте мустангите, очевидно по-бързи от конския впряг – те не бива да изпреварват дилижанса.  6. Правете опити да спрете дилижанса само един по един, като се хвърляте между конските сбруи, така че да бъдете улучени от кочияша и стъпкани от конския впряг.  7. Никога не пресичайте пътя на дилижанса вкупом: бихте го спрели на мига.  Нападение на изолирана ферма или на обозни коли, наредени в кръг  8. Никога не нападайте нощно време, когато заселниците не го очакват. Спазвайте принципа, по силата на който индианците атакуват само денем.  9. Издавайте вика на койота упорито и по начин такъв, че да сигнализирате за позицията си.  10. Ако някой от белите издаде вика на койота, веднага вдигнете глава, за да бъдете удобно изложени на прицел.  11. Нападайте на смени, без никога да затягате кръга, та да могат да ви отстрелват един по един.  12. Никога не се включвайте в пълен състав в кръговата атака, заемайте един по един мястото на падналите.  13. Въпреки липсата на стремена намерете начин да се заплетете в конските сбруи, така че, когато бъдете улучени, дълго да бъдете влачени от животното.  14. Използвайте пушки, закупени от нечестен търговец, без да знаете как действат. Презареждането им трябва да отнема много време.  15. Не прекъсвайте кръговата атака, когато пристигнат подкрепленията, изчакайте кавалерийския отряд, без да се втурвате срещу него, като при първия сблъсък се разпръснете в безредица, давайки възможност за индивидуални преследвания.  16. В случаите на изолирани ферми изпращайте на нощно разузнаване само един човек. Той ще трябва да се доближи до осветен прозорец и дълго да наблюдава бялата жена вътре – дотогава, докато тя не забележи лицето на индианеца зад стъклото. Нека изчака жената да изпищи и мъжете да наскачат, след което да направи опит да избяга.  Нападение на форт  17. Преди всичко, оставете конете да избягат през нощта. Не си ги присвоявайте. Пуснете ги да се пръснат из прерията.  18. В случай на щурм по време на битка се изкатервайте един по един. Нека първо да се подаде оръжието ви, после главата, бавно, и тогава се появете, но след като бяла жена ви е посочила на безпогрешен стрелец. Не падайте от вътрешната страна на укреплението, а назад, от външната му страна.  19. При стрелба отдалече застанете ясно различими на островърхо възвишение, така че да полетите напред и да се размажете по скалите под него.  20. В случай на директна схватка не бързайте да се прицелвате.  21. Също така никога не използвайте пистолети, които биха решили изхода от схватката на мига, а само неогнестрелни оръжия.  22. В случай на оттегляне на белите не си присвоявайте оръжието на убит враг. Само часовника, но при това положение се позабавете, за да послушате тиктакането му, докато ви връхлети друг от враговете.  23. При вземане на пленник не го убивайте веднага, а го вържете за стълб или го затворете в шатра и чакайте новолунието, за да дойдат да го освободят.  24. При всички случаи е сигурно, че ще убиете противниковия тръбач веднага щом затръбят от Седми кавалерийски полк. В такъв момент тръбачът на форта непременно се изправя, възкачен на най-високата куличка на укреплението, за да отговори.  Други случаи  25. При нападение над индианското село излизайте от шатрите, обзети от паника, и тичайте в противоположни посоки, като се опитвате да се доберете до оръжията, предварително оставени на труднодостъпни места.  26. Проверявайте качеството на продаденото ви от контрабандистите уиски: количеството сярна киселина в него трябва да бъде в съотношение три към едно.  27. В случай на преминаващ влак се уверете, че в него пътува ловец на индиански глави, и разположете конския конвой по протежение на линията, като размахвате пушки и издавате викове за поздрав.  28. При скок от високо на гърба на някой бял дръжте ножа така, че да не го нараните и да му дадете възможност за ръкопашен бой. Изчакайте белия да се обърне.  1975", "date": "2018.10.24", "title": "„Как се пътува със сьомга” – една неподражаема колекция от истории и прозрения на Умберто Еко"}
{"url": "http://epicenter.bg/article/Esenniyat-salon-na-izkustvata-sabira-12-kulturni-sabitiya-vav-Varna/166513/6/0", "text": "12 културни събития са включени тази година в Есенния салон на изкуствата, който се провежда традиционно в артзалите на Градската художествена галерия \"Борис Георгиев\", Радио Варна, Фестивалния и конгресен център и читалище „Просвета 1972“. Организатор е дирекция „Култура и духовно развитие“ към Община Варна.   Началото ще бъде дадено на 1-ви ноември от 19 ч. в зала „Европа“ на ФКЦ, с \"Дни на аржентинското кино\", които продължават до 4-ти ноември, съобщиха от пресцентъра на община Варна.   На 8-ми ноември от 18.00 ч. концертното студио на Радио Варна е предвиден клавирен концерт „Забравени шедьоври“ – творби за пиано на четири ръце, в изпълнение на проф. Албена Димова и Надежда Кузманова - доктор по музикознание и музикално изкуство. Те ще изпълнят произведения от Лудвиг ван Бетовен, Франц Шуберт, Клод Дебюси, Венсан Д’Енди и Франк Пуленк.   На 9-ти ноември от 17.00 ч. в артсалона на Радио Варна почетният посланик на Република Чехия във Варна Зденка Боевова ще открие фотоизложбата „21 август 1968: Краят на Пражката пролет“, която ще може да бъде посетена през следващите десет дни.   На 10-ти ноември от 17.00 ч. в концертното студио на Радио Варна ще се проведе концертът на китарното дуо Веселин и Петър Койчеви.   На 11-ти ноември от 11,30 ч. в Градската художествена галерия „Борис Георгиев“ варненци ще имат възможността да се насладят на концерт на камерния ансамбъл „Анима“ и на хоровата формация „Арс музика“.   На 13-ти ноември от 18.00 ч. в артсалона на Радио Варна ще се проведе варненската премиера на книгата „Камино: Пътят на завръщането“ от Тихомир Иванов.   На 17-ти ноември от 11.00 ч. в концертното студио на Радио Варна пианистът Марио Ангелов ще свири творби от Бах, Хайдн, Моцарт и Бетовен.   На 20-ти ноември от 18.00 ч. в Градската художествена галерия ще се проведе концертът „Танц на чувствата“, с участието на Моника Кертес – мецосопран, Марина Винокурова – цигулка, Руслан Павлов - пиано. Специален гост ще бъде звездата от Виенската опера - Марила Дьонди.   На 22-ри ноември от 18.00 ч. в артсалона на Радио Варна ще се състои премиера на книгата „Сполуката“ на Мария Вачева.   На 24-ти ноември от 11.00 ч. концерт за глас, флейта и орган със солисти: Мария Славова – орган, Галина Великова – пеене, Росица Бояджиева – флейта, ще се проведе и в католическата църква „Непорочно зачатие на Дева Мария“.   На 26-ти ноември от 18.00 ч. в читалище „Просвета 1927“ ще бъде открита изложба на изработени от шамотна глина скулптурни портрети на български просветители.   На 7-ми декември от 19.00 ч. в аулата на Икономическия университет концерт ще изнесе португалската певица на фадо Жоана Амендоейра.", "date": "2018.10.24", "title": "Есенният салон на изкуствата събира 12 културни събития във Варна"}
{"url": "http://epicenter.bg/article/Tri-vecheri-pored-Lili-Ivanova-shte-pee-pred-napalno-razprodadeni-zali/166559/6/0", "text": "Пред напълно разпродадени зали ще излезе Лили Иванова на трите си предстоящи концерта в София. Очаква се над 12 000 души да станат част от музикалното изживяване.   Трите поредни дати – 25, 26 и 27 октомври, ще бъдат кулминацията на тазгодишното национално турне на голямата ни певица, което е под надслов „За пълноценни мигове с музиката\" и което за поредна година е с подкрепата на Лидл България.   Освен най-големите си и обичани хитове, Лили Иванова ще представи и три нови песни – „Мигът и любовта\" по музика на Веселин Веселинов-Еко и текст на Иван Тенев, „Бурната река\" по музика на Ангел Дюлгеров и текст на Росен Кукошаров и „Главна роля\" по музика на Артур Надосян и текст на Иван Тенев.   Както и на досегашните си концерти, на сцената на зала 1 на НДК голямата ни певица ще излезе с музикантите Ангел Дюлгеров, Огнян Енев, Веселин Веселинов-Еко, Орлин Цветанов, Росен Ватев и вокално трио ЛаТиДа.  ", "date": "2018.10.24", "title": "Три вечери поред Лили Иванова ще пее пред напълно разпродадени зали"}
{"url": "http://epicenter.bg/article/Prof--Denchev--Da-komandirovame-universitetski-prepodavateli-i-ucheni-ot-BAN-v-uchilishtata/166509/11/0", "text": "Стряскащи са резултатите от изследване, което показва, че след 8 години в системата на образованието у нас ще липсват 39 000 учители, а само след 2 години – 10000 учители. Тази тревожна картина бе предмет на дискусия, посветена на кадровото обезпечаване на българското образование. Данните бяха изнесени от председателя на Синдиката на българските учители г-жа Янка Такева. Потърсихме мнението на ректора на УниБИТ проф.д-р Стоян Денчев.     - Аз не виждам тук голяма полза от коментар на тези числа. Разбира се, бих могъл два дни непрекъснато да ви говоря за българското образование и за неговите проблеми, и какво от това … ?! Ще ми се да кажа обаче, че напоследък на тези проблеми започна да се обръща все по-голямо внимание и те станаха основни за екипа на министъра на образованието и науката – г-н Красимир Вълчев. На всички вече е ясно, че правителството на нашата страна превърна образованието в свой приоритет. Предприеха се реални мерки за повишаване на заплатите на учителите, като по този начин се очаква да се издигне авторитетът на учителското съсловие. Целта тук е да се навакса пропуснатото през последните 29 години и учителската професия да стане по-атрактивна за младите хора на България.     - Мисля, че това вече се прави. Министерството на образованието и науката, подкрепено от Синдиката на българските учители, има програма всяка година да се обучават и завършват около 600 учители. За съжаление и това е недостатъчно. В допълнение към горното, наред със традиционните педагогически специалности, някои висши училища започнаха допълнителна подготовка на свои възпитаници с цел същите да получат и педагогическа правоспособност. Например в нашия университет – Университета по библиотекознание и информационни технологии от миналата година предлагаме успешна програма за педагогическа подготовка на колеги по специалността „Информационни технологии“.     - Е, чак пък „революционна“ … Преди няколко дни имах работна среща с г-н Красимир Вълчев – министър на образованието и науката. В хода на разговора споделих с него една идея, върху която бях мислил през последните десетина дни. Да, идеята наистина е интересна и при добро желание би могла да се реализира.   Това може да се уреди или като се изменят и допълнят както Закона за висшето образование, така и Закона за БАН. Би могло да стане и с акт на Министерския съвет, а защо не и на доброволен принцип. Мисля си, че ако се вземе решение за реализация на тази идея, в много от случаите колегите като учители ще получават по-високо възнаграждение от това на постоянната си местоработата.     - Искам да бъда разбран правилно - не става въпрос нито за песимизъм, нито пък за оптимизъм. Тук става въпрос за българското образование. Тук става въпрос за България. Аз не си права илюзията, че тази идея няма да срещне критици. Ако тези които отговарят за образованието в нашата страна намерят в идеята дори едно малко рационално зърно, могат да я развият и да я приложат. В края на краищата от едната страна на ситуацията е след 2 години да липсват 10000 учители и на карта да е заложено бъдещето на нашите деца, а от друга – една възможна за реализация идея, която временно ще запълни образователния вакуум.  ", "date": "2018.10.24", "title": "Проф. Денчев предлага: Да командироваме университетски преподаватели и учени от БАН в училищата"}
{"url": "http://epicenter.bg/article/Ivan-Granitski--Stabilni-sme-samo-v-mizeriyata/166539/11/0", "text": "          - За мен това признание е висока чест. Но това е повод да кажа, че за съжаление не се чува гласът на учените, а той е най-умният и най-проникновеният - не само по отношение на науката, но и когато става въпрос за развитието на България и обществените процеси в нея. Тепърва общество ни трябва да се обърне към Българската академия на науките, да се научи да възлага анализи на учените и да приема оценки им в областта на икономиката и обществените науки. БАН може да възроди българския дух.     - Не. Българската академия на науките има огромен потенциал, който, уви, не се използва от нашите политици. Има индивидуални срещи и контакти на лична основа. Министърът на образованието Красимир Вълчев, например, има добри лични контакти с редица академици и членове на ръководството. Но повечето от другите министерства, според мен, губят от това, че не търсят БАН за професионални оценки.     - Има контакти. Някои от хората на сериозния бизнес, разбира се, търсят Академията, участват в дейността й, подпомагат я. Тук искам да отбележа големите усилия, които полага в последните години акад. Стефан Воденичаров, за да установи контакт между индустриалци, учени и интелектуалци в общата идея за възраждане на българския дух, за свързване на резултатите от изследванията на българските учени с българското производство и най-вече за възраждане на редица сфери в икономиката.     - Не, разбира се. Това е нескопосно, плоско, и направо глупаво. Самият акад. Воденичаров и хората, ангажирани в тази благородна инициатива, многократно декларираха, че нямат желание да правят партия. Тъкмо обратно. Главното е да се формулират национални цели и приоритети. Те бяха разработени и в по-разширен вариант, и в по-стегнат, бяха раздадени на всички министерства, на депутатите. Десетки са срещите, които направихме извън София с браншови организации, с кметове, с творчески структури. Навсякъде виждаме интерес и подкрепа. Идеята е да излезем от това тясно партийно строителство, което понякога влиза в партизански разправии. Затова е глупаво да се казва, че правим нови партийни структури. България има над 200 регистрирани политически партии. Навярно ще влезем в книгата на Гинес и в това отношение, въпреки че не е нормално за страна с 6 милиона и половина население. Очевидно моделът е сбъркан. Квинтесенцията на разработките на групата учени е да формулираме истинските национални стратегии и задачи, ако искаме да оцелеем като нация в бъдещето и в тези трудни, катастрофични почти времена на предизвикателства и сътресения.     - Рано или късно политическите партии ще бъдат принудени да седнат на една маса и да преразгледат съществуващия досега обществен договор. Той е неработещ. Това, което се случи на Кръглата маса преди почти 30 години, показа, че е неефективно. Трябва да се преформулират националните цели. И колкото повече се бавят политическите сили в България, толкова по-трудни ще бъдат решенията. Ясно е, че има сектори, в които не може да има политически и идеологически различия и в които нашите политици трябва да постигнат пълно разбирателство.     - На първо място бъдещето на българската земя. Виктор Орбан забрани в Унгария продажбата на земя на чужденци. Това е един добър модел. Второто - развитието на селското стопанство. Третото - православието и традиционната българска нравственост, семейството, пълен отказ от богопротивната Истанбулска конвенция, отказ да се приемат маси нашественици, които се представят за бежанци, а виждаме, че променят етническия, а и цивилизационния характер на нацията ни. Тук отново бих дал за пример страните от Вишеградската четворка - разумна национално отговорна позиция имат Полша, Чехия, Унгария, Словакия. Австрия и Италия се присъединяват. Ако искаме Европа да запази своя цивилизационен характер, трябва да имаме такъв тип позиция и нашите политици тук не трябва да имат различия.   Те са длъжни да имат и единна позиция за образованието и културата. Имаме над 1500 години история. Пазим цивилизационните послания на поне 7 велики цивилизации. Длъжни сме да ги запазим и да ги продължим. Разбира се, не на последно място е българската икономика. Държавата ни трябва да има протекционистка политика, особено към селското стопанство. Длъжни сме да се опитаме да върнем хората, особено младите в селата. Трябва да възстановим ролята на селото като единица за възкресение на България след редица катастрофи. Над 50 села загиват и изчезват всеки ден. А загиването на българското село е предвестник за загиването на България. Не може 6 милиона души да живеят в 10 града. Това е катастрофа.     - Отрезвяването от партийната партизанщина и политическия егоизъм. Отказ от държавно финансира на политическите партии. Цинично е, когато нашето общество е разкъсвано не само от противоречия, а и от мизерия, партиите да получават по 11 лева субсидия за спечелен глас. Може да се върнем към 1 лев или да въведем нулева ставка.   Второ, за мен трябва да има незабавна среща на политическите партии в парламента и извън него за подписване на нов обществен договор, в който да залегнат тези принципи, за които говорим.   Започна дебат за здравеопазването. Вместо политиците ни да изработят приоритетите в него, виждаме само дрязги. Говорят за заделяне на 2 % от БВП за отбрана. Малко са - трябва да са 4 на сто, за да можем за 10 години да настигнем другите страни.       - В тях има много подводни камъни и вредни идеи, трябва да бъдат коригирани. Преди второто четене нашите държавници трябва задължително да се вслушат в анализа на Светия синод. Той излезе с предупреждение и съвети как да се подходи към темата. Споделям изцяло позицията на Светия синод, впрочем това е мнението и на редица хора на духа и културата в страната, на Българска академия на науките.     - Разпоредбите, отнасящите се финансирането на вероизповедания и до даренията. Осветяването на даренията е противопоказано. Още Христос казва на своите ученици: когато лявата ръка дава, дясната не трябва да знае. Афиширането на всяко дарение не е само признак на суета. То дава информация на враговете на православието. Ние знаем, че много могъщи сили като соросоидите, например, имат една основна цел - разрушаването на православието в България, Русия, Сърбия. Така че при такъв могъщ противник с милиардно финансиране, осветляването на даренията ще обслужи именно враговете на православието.     - Да, разбира се, и ще постави в много трудно положение Българската православна църква, която защитава освен вярата, и националната идентичност.     - Това не е сериозно. В държавата ни има редица институции, които за това са създадени - да следят да няма инфилтриране на чужди финансирания, които разрушават държавата. За това имаме МВР, ДАНС, Агенцията по вероизповеданията, така че тези аргументи не са сериозни и не работят. Обратно, трябва да стане ясно, че българската държава контролира този тип външни финансирания. Досега тя не го правеше, не се занимаваше с това, че саудитски и други фондации финансират обучението на ислямистки групи и включително на радикален ислям. Примерът в Пазарджик е ясен. Знаем, че някои имами завършват своето образование извън България, финансирани от саудитски и други фондации.     - Волен Сидеров е прав за едно - Сорос отдавна мечтае да извърши подривната си дейност срещу православието. Но тук е по-важно да подчертаем, че Българската православна църква с няколко изявления на свои висши йерарси - Варненския и Великопреславски митрополит Йоан, Ловчанския Гавриил, Видинския Даниил и Западно и Средноевропейския Антоний, даде добър и разумен анализ на това, което е опасно да се случи с бъдещия разкол между Руската православна църква и Вселенския патриарх по повод неразумното отношение на Вселенската патриаршия към Украинската православна църква, която се отделя. Вървим към разобщение, към разкол. Това е много трагично, много опасно, но дано има друго решение. Виждаме, че сръбската православна църква подкрепи позицията на Руската. Сигурен съм, че и Българската православна църква ще я подкрепи. Вървим към един голям конфликт, в който нашите политици не само не трябва да се намесват, а трябва да се вслушват в гласа на Българската православна църква. Това е разумният глас, разумната позиция за нас, българите.     - Трябва просто да го обяви за персона нон грата, както направи Унгария, и да изгони структурите му, защото те са занимават с откровено подривна дейност.     - До никъде. Задънена улица. 4-5 писма пращаме във Външно министерство - на трима външни министри като минаваме през служебния до сегашната външна министърка, симпатичната Екатерина Захариева. Никакъв отговор, пълно безхаберие. И ние решихме с наследниците - внукът Климент Талев, който е син на Братислав Талев, и синът на Димитър Талев - Владимир, да предприемем съдебни действия чрез адвокати в Македония. Първо искаме да издирим издателите на криминалните издания на Талев. Криминални, защото \"Железният светилник\" и други творби на Талев не просто се издават, а се преправят автентичните текстове на Талев. Навсякъде, където той пише българи, българска борба, България се променя с македонски народ, македонска нация. Пълна фалшификация. Нашето Външно министерство нехае - безотговорност. Затова ще заведем дела чрез македонски адвокати. Ние - наследниците на Димитър Талев и издателство \"Захарий Стоянов\" като държател на ексклузивните права на Талев, не искаме да съдим българската държава, защото сме патриоти. Но сме длъжни да защитим паметта и творчеството на Талев в чужбина, не само в България. Съдебните процедури са тромави. Жалко, че българската държава не ни подкрепя. Това за мен е необяснимо и е в общия контекст на хаоса, който цари, и на институционалния разпад в последните години. Мога да си обясня защо е така - те просто нямат отношение.   А тези 15 тома, които издадохме, са само най-малкият дан на преклонение към делото на великия писател. Министерство на културата и сегашния министър Боил Банов приеха присърце издаването на 15-те тома, помогнаха даже и финансово за някои от тях. Подкрепа имаме и от министъра на образованието Красимир Вълчев. Но Външно министерство е черна кутия в това отношение.     - Продължаваме тези постоянни усилия вече 15 години - да разширяваме географията на срещите на нашите автори академици с жители на редица по-малки и по-големи населени места в Североизточна България - от Русе до Силистра и от Велико Търново до Каварна и Балчик. Тази година имахме общо около 20 премиери и срещи, камерни, концерти, пътуваща изложба, литературни дискусии, кръгли маси, представяне на книги, посещения на селски читалища, училища, срещи с ученици, с гражданство. Това е част от стратегията ни за възраждане на българския дух, за събуждане на обществото. Искаме то да си припомни какви велики предходници сме имали и че е недостойно за една нация с такава велика история като нашата да изпадне в положението, в което сме днес.     - От една страна споделят отчаяние от сегашното незавидно положение на Отечеството, от друга - изразяват надежда, че тези именно творци - академици, учени, писатели, художници, с които те се срещат, ще събудят хората. Не всичко е загубено, докато има такава вяра и надежда, но в последните години те доста намаляха. Много са отчаяни хората и трудно задържат собствените си деца да не бягат в чужбина.     - С обикновена демагогия. Тези 4 % са статистика. Ако питате големите предприемачи, ще ви кажат, че този ръст е само в търговията и в, да кажем, зърнопроизводството. Ако имаше реален 4-процентов ръст на икономиката, хората щяха да го усетят по своите пенсии и заплати. А няма. Така че отчаянието е заради тази официална демагогия.   Стабилност има, но само в мизерията, в нещастието и отчаянието. Там сме много стабилни.     - Довършваме издаването на съчиненията на Пейо Яворов в 7 тома - най-пълното академично издание на съчиненията му досега. Пускаме и 8 тома на Захарий Стоянов. В момента излиза последният - с писма. Това са издания, които подготвяме от няколко години с големи усилия, с участието на много експерти. В последните 40 и повече години не бяха издавани пълните събрани съчинения на тези велики писатели - Талев, Яворов и Захарий Стоянов.     - Много стеснен, за съжаление. Но ние си изпълняваме дълга си.     - Защото за нас всичко е дълг и чест. Това е и нашият девиз - дълг към предците, към великата история на България и защита на честта. Затова и създадохме такава специална поредица - \"Дълг и чест\".    ", "date": "2018.10.24", "title": "Иван Гранитски: Стабилност има, но само в мизерията, в нещастието и отчаянието"}
{"url": "http://epicenter.bg/article/Prof--Aleksandar-Marinov--Pravitelstvoto-vmesto-da-izklyuchi-edin-bushon--shte-izgarmi-trafoposta-/166558/11/0", "text": "    - Мисля, че този път няма да заглъхне ехото, ами ще има разделение. Деление от примитивни политически страсти, от политическа глупост. Тъй като, знаете ли, има такъв един, както се казва, лаф, че не Америка, а България е страната на неограничените възможности. Защото у нас всичко може да стане. Само че включително през последните дни, когато коментираме, защо нещо може, защо нещо не може, защо нещо ще се случи, трябва да се има предвид, че политиката също има своите закони. Те не са измислени нито от учените, нито от политиците, те са формулирани на основата на дългогодишни наблюдения на това, което реално се случва в политиката. И веднага мога да ви кажа, че патриотите, а вероятно и цялата управляваща коалиция упорито летят към пропастта. Просто друг не може да бъде изходът. След всичко, което се изговори и направи в последните дни, не виждам никаква нотка на разум, за да се схване, че положението е неудържимо. Няма как да остане Симеонов на поста си. Това може да доведе до два възможни финала на драмата, на сагата. Единият финал е, който е по-малката щета за управляващите, в края на краищата Симеонов си тръгва. Сам. Вторият вариант: Симеонов си тръгва заедно с цялото правителство. Няма трети вариант. Ако някой си мисли, че те, като се разберат помежду си, примерно Симеонов и Каракачанов, това ще реши проблема и Бойко Борисов ще каже, ами, добре, вие се разбрахте, нищо не е станало. Не, хората ще са и днес там, и утре там, и другиден там, и не само там, и на други места, и ще стават все по-настойчиви, и ще стават все по много. И накрая пак ще стане същото, само че с по-тежки последици. Това не е въпрос на някакви много сложни анализи. Това е въпрос на азбуката на политическата логика.   - Тяхната реакция, да, те вероятно така си мислят, че ще им се размине. Но аз смятам, че няма да им се размине. И това е въпрос на бързо развитие. Даже не съм сигурен, че седмици е точният израз. Защото нещата много бързо ескалират в подобни ситуации. Заради едно обстоятелство, което се подценява. Хората страшно се дразнят от арогантността на властта, от нежеланието да си признае грешката, от бягството от отговорност, от това демонстративно отношение „Какво пък ще ни направите? Ами викайте си, какво пък ще ни направите.“ Ние пък ще си седим вътре и няма да паднем.     - Да, така. Обаче както си спомняме, неведнъж и в България, и на други места, изведнъж се оказва, че тези, които викат отвън, имат какво да направят. Обаче тогава отпада една много важна предпазна мрежа, ако мога така да се изразя, на демокрацията. Истинската демокрация не очаква и не изисква безпогрешни ръководители. Тя иска отговорни ръководители, които си признават грешките, когато грешките са сериозни, да си отиват. Не защото някой непременно трябва да бъде наказан, а защото става дума за манталитет, за начин на мислене на този, който е облечен във власт. Това, което показва Симеонов на първо място, Каракачанов и Борисов вече със своите последни заявления, че те не разбират смисъла на това понятие да служиш на обществото, да се отчиташ пред тези, които са те избрали и т.н. Стигна се дотам, че човекът, който разсъждава най-разумно, най-рационално, колкото и да ни е странно, е Волен Сидеров. Той го каза съвършено точно. Оттеглянето, оставката на Симеонов е спасителният акт за правителството. То е така. Каква са му мотивите, е друг въпрос, тях не ги коментирам. Но формулировката му е точна, даже вече е остаряла.     - Заглъхвало е в някои обстоятелства. По принцип това не е невъзможно, но смятам, че ситуацията в момента в България е такава, че няма да заглъхне. Още повече имайте предвид, че тук наистина мащабът на изцепката е много голям. Тук наистина става дума за майки, за деца, които не са уж болни, а са наистина болни. Става дума за големи страдания, тук става дума за преминаване на всички възможни червени, яркочервени, както искате ги наречете, граници и линии. Мисля, че българското общество, независимо от някои свои недъзи, този път няма да прости. Това е моята преценка.     - Ами какво ще се случи? Ако това беше нормална политическа система, ако това бяха нормални партии, нищо особено. Преди всичко самият Симеонов щеше да разбере, че е здравословно за него и за партията му да си подаде оставката, без това да доведе непременно до срутване на правителството. Но понеже той се е запънал и държи на себе си и на своето присъствие във властта, с това ангажира категорично партията си, с това лишава от терен за маневриране своите партньори и тогава стигаме до последиците, че няма да се изключи един бушон, а ще изгърми трафопостът. И това ще доведе наистина до верижна реакция. Защото в един момент всеки ще си зададе въпроса, и Сидеров, и Каракачанов, и Борисов, каква е цената на поддържането на правителството в такава засилена обществена критичност. Защото това всичко се трупа на управляващите. И на едни избори след три или шест месеца всичко това ще бъде предявено като много, много солена сметка. Така че ще се задейства в един момент инстинктът да се спасяваме поединично и тогава всичко ще рухне много бързо. А целта е именно в това да не се разпадат. Тук аз съм съгласен, че не може просто да си вземеш шапката и да се изнесеш от властта. Това са някакви процедури, някакви отговорности, някакви дела, действия, които трябва да бъдат приключени. А сега в момента ние сме на ръба на такъв бърз неконтролиран разпад. Колкото и сега да изглеждат самоуверени и смели. Уверявам ви, че както вървят нещата, след няколко дни ще гледаме същите лица с други изражения.   - Честно казано, най-добър отговор на този въпрос би могъл да даде психиатърът доктор Николай Михайлов. Но аз си мисля, че в моята сфера на експертиза влияние дава токсичната комбинация на два фактора. Първо, това, че на върха на политиката ни попаднаха съвсем случайни хора от гледна точка на качества, способности и постижения. Те са случайни и в това, че са нечувствителни. Аз не ви говоря за чувствителност като да пророниш сълза. Говоря за чувствителност като усет за проблемите и основателните претенции на тези, които са те избрали – в такъв смисъл говоря за чувствителност. И вторият фактор, това е фрапиращото, въпиещото чувство за безнаказаност. То блика просто от тях, не могат да го скрият, то е по-силно от тях, не могат да го скрият. То е по-силно от тях. Те непрекъснато ни казват – че какво ще ни направите, нищо не можете да ни направите, ние ще си гоним интереса, както ни скимне. И не са само политиците такива, обаче. Вижте какво прави част от т.нар. едър бизнес. До вчера се бяха хванали гуша за гуша със Симеонов, сега обаче имат своя изгода, свой интерес и казват – ние го защитаваме, той е добър. Как може така за три месеца да се обърнеш на 180 градуса? Така че комбинацията от тези фактори, които са характерни за политиците, но и за други български елити, водят до това, че те изкопават пропаст между себе си и обществото.   - Е, не сме всички еднакви. Аз мисля, че нито аз, нито вие, нито много други хора не биха постъпили като тях.     - Значи ние може да не сме в управлението, но все пак ако се напрегнем мисловно и морално, можем да изпратим в управлението по-подходящи. Не казвам безпогрешни, перфектни, богоподобни – не. Говоря за хора, които все пак нещо да отбират, да разбират и да спазват правилата. Дали е способно българското общество? Не мога да ви отговоря на този въпрос категорично, защото има опасност да смеся желаното с действителното. Но има един единствен начин да разберем – като на фона на поуките от последните две години, повторим единственото възможно демократично упражнение. И тогава ще видим дали сме поне малко по-способни, отколкото сме били преди две, преди пет, преди седем, преди десет години. То е процес, няма как да имаме резултати веднага и сега по поръчка. Но че това, което става, е нетърпимо, според мен мнозинството от българите са убедени.   - Може би трябва наистина да се влоши много, за да започне да се оправя. Иначе като цяло съм съгласен с преценката ви, да, спиралата е низходяща, и то стръмна.     - Вижте, това не е проблем, че не го виждаме в момента. То може много бързо да се сформира, много бързо може да израсне от тази спяща обществена среда. Тук е важно наистина да е движение от типа, за което говори президентът. Не всяко движение ново по принцип, а такова, което наистина дава основание да смятаме, че ще се бори за промяна в необходимата положителност.   - По две неща – по лицата и по делата. Не само по хубавите думи. По лицата и по делата. Мисля, че това не е чак толкова малко като възможност. Не е като да ловиш черна котка в тъмна стая. Така че не виждам нищо фатално. По-скоро това, което каза президентът, подкрепя идеята, че той няма пряко да се захване с партийно строителство, но ще даде своя авторитет за подкрепата на тенденция, от която няма да има вероятно непосредствена изгода. Някой си мисли, че той ще си прави партия, която да го преизбере след три години. Не непременно е такава логиката. От тази гледна точка, според мен неговата идея, че е нужна промяна на средата, на политическата, на обществената среда, е правилна. Нека да има повече такива движения, не е речено, че ще бъдат само в една или друга част на спектъра. Въпросът е, че трябва да се промени начинът, по който се прави политика. Това е. А, че могат да бъдат различни, в това число да предлагат различни варианти, цели и т.н., това не е проблем. Не е нужно едно нещо ново да се появи, което да монополизира българската политика. Пази Боже.     - Да, така е. Но трябва да продължим да търсим, няма друг начин. Назад връщане няма, а и да търпим сегашното положение също не ще продължава. Така че ще търсим. Може би ще търсим в различни посоки, не всички заедно в една посока. Въпросът е тук критерият, принципът и най-вече необходимостта реално да преследваме една обща голяма цел. Защото или всички заедно ще оцелеем, или заедно ще се разпердушиним.  ", "date": "2018.10.24", "title": "Проф. Александър Маринов: Правителството вместо да изключи един бушон, ще изгърми трафопоста!"}
{"url": "http://epicenter.bg/article/Filip-Bokov--Vyarvam--che-poslanik-Marin-Raykov-shte-se-zavarne-v-Balgariya-za-2-godini--kakto-e-po-zakon/166572/11/0", "text": "- Вярно е, че писмото бе адресирано само до президента. Защото той, в съответствие с българската Конституция, е последната инстанция, която изпраща ръководителите на мисии в чужбина. Но искам да обърна внимание, че това бе открито писмо и бе предоставено на българските медии. И това не е случайно. В целия процес по определяне, предлагане и утвърждаване на посланици участват и други български институции. Той започва от МВнР, след консултации с Администрацията на президента, имената се утвърждават от Министерския съвет и след получаване на агреман се издава указ за назначаването на новия посланик от президента.  А конкретният мотив за писмото беше обстоятелството, че редица български посланици значително са просрочили своите мандати в чужбина в нарушение на Закона за дипломатическата служба и отдавна трябваше да се завърнат в страната. И, разбира се, водещите се кулоарни разговори (които, както знаете, в България стават публично достояние още на следващия ден) за намеренията някои посланици да бъдат назначени на нови задгранични мандати без да се завърнат в България, както повелява същият закон. Той предвижда задължителен престой в България най-малко две години преди назначаване на нов мандат. - Писмото нямаше за цел да спре или да влияе върху някакви решения по отношение на посланическите назначения. Специално искам да подчертая, че БДД не е лобистка организация. Ние просто искахме да обърнем внимание върху Закона за дипломатическата служба и Решение на Конституционния съд  № 11 от 2011 година – правни документи, които са в основата на дипломатическата служба. В БДД сме убедени, че спазването на законите и решенията на Конституционния съд е критерий за степента на развитието на демокрацията във всяка страна, включително и в България. Избирането на най-добрите, най-добре професионално подготвени дипломати за ръководители на мисии, според нас, ще спомогне за постигането на външнополитическите цели и решаването на съществуващите проблеми.   Що се отнася до втората част на вашия въпрос – сред нашите членове няма консенсус. Някои са доволни, от факта, че голяма част от новоназначените посланици действително са от дипломатическата гилдия. Други, обаче, обръщат внимание на интересните, меко казано, контакти на бившия ни посланик в Египет, който може би ще получи указ за оглавяване на мисията ни в Алжир. Много от членовете на БДД са подразнени от странното тълкуване на термина „кариерен дипломат“, което се появи в българските медии. Оказва се, че едно политическо назначение, ако премине през няколко правителства и български мисии зад граница се превръщало в „кариерно“.  Става дума за функционер на СДС, ДСБ и пр. политически сили, който последователно „прелита“ от Шанхай, през Словения за Саудитска арабия, без спирка на ул. „Ал. Жендов“ 2.  Както и за бивш функционер на БСП, който „прелита“ от Берн в Подгорица, след един доста дълъг мандат в швейцарската столица, без почивка в София.  В България всички „чудеса са за три дни“ и затова си струва да си спомним, че имаме посланик, който стана министър-председател и като такъв назначи себе си отново за посланик – действаше едновременно в три ипостаси – като Бог Отец, Бог Син и Светия Дух. Тревожното е, че явления като горните не са изолирани случаи, а все по-често се превръщат в практика.  Искам отново да подчертая – БДД не може и не желае да бъде някакъв морален коректив на правителствени и президентски решения. Нашите членове желаят просто законите в европейска България да се изпълняват.  - Не. Ние не се борим за победа, а постижение ще бъде да се спазва закона. А и не е било наша цел да повлияем на плановете на тези добри професионалисти или върху решенията на правителството и президента. Завръщането на посланици след завършен мандат е нормално във всяка демократична държава. За посланически пост все още не може да се абонираш, макар че, както виждам, не липсват желаещи да го направят. Не знам защо в България завръщането в страната се възприема като драма и поражда някакви съмнения и манипулации. Ако сме правова държава, законът трябва да се спазва.   - Това е въпрос, на който не мога да отговоря. Ще кажа само следното: лично аз вярвам, че техният престой в България ще бъде не по-кратък от предвидения в Закона. Но ако съществува някаква договореност и предвиденият законов срок не бъде спазен, то тогава ще се породят съмнения, че българските институции правят опит да нарушат закона и да поставят под въпрос спазването на „върховенството на закона” – ценност, която обединява демократичния свят. Нещо повече. Убеден съм, че много наши членове ще приемат подобно нарушаване на Закона за дипломатическата служба като опит за утвърждаване на някаква „каста” в българската дипломатическа служба, състоящата се от „по-специални“ дипломати, които обикалят света, докато техни колеги не могат да прилагат своите знания и способности в практическата дипломатическа дейност в чужбина. Подобни закононарушения ще бъдат изключително демотивиращи и вредни за атмосферата в дипломатическата служба. Убеден съм, че българските институции разбират това.  - Според мен - да. Въпреки че този отговор е може би преждевременен, тъй като очакваме следващите посланически „пакети”. Искам да обърна внимание, че квотата в Закона обхваща всички ръководители на български представителства в чужбина. По мои изчисления, над 70% от генералните консули, които се назначават от премиера, са политически назначения. Процентът сред посланиците и постоянните представители е около 25%. Изчислете сами, като имате предвид, че по закон политическата квота е от 20%.  Много от членовете на БДД се обезпокоени от размиването на разграничителните линии между политически и кариерни назначения. Разбрахме също за нови, иновационни тълкувания от „юристи“, които считат, че дипломатическата служба на България можело да се раздели на две части – първата част, или така наречените „политически“ назначения, не трябвало да отговарят на общите положения в Закона за дипломатическата служба, тъй като Законът се отнасял само до втората част – така наречените „кариерни посланици“.  С други думи, гражданите на България се разделят на такива, които трябва да спазват законите на страната и на някакви „висококачествени“ граждани, за които българските закони не важат, както се казва: „всички са равни, но някои са по-равни“... Мисля, че колегите са прави да са недоволни от подобно антиконституционно, според мен, тълкуване.  Аз съм започнал работа като млад служител на министерството на външните работи и си спомням, че тогава не гледахме с добро око на изпращането като посланици на свалени партийни работници на БКП – практика, която беше отречена след демократичните промени. Не виждам обаче принципна разлика с това, което много често се случва сега. Тогава отдавахме това на комунистическата обществено-политическа система, но продължаването на тази практика сега, при коренно различни условия, подсказва, че проблемът по-скоро е манталитетен.  - И аз очаквам с интерес следващия „пакет“. „Слуховете“ за включването на някои емблематични имена в този нов „транш“, чувствителното превишаване на политическата квота, предвидена в Закона, както и за нови, „иновационни” тълкования и обяснения на Закона за дипломатическата служба, са доста тревожни. Но коментар може да се направи след и ако тези „слухове” станат факт.  Обсъждаме възможността, след обявяването на следващите „пакети” на посланици, да предоставим на институциите, политическите сили и медиите обобщен анализ на процедурата по изпращане на новите/стари български посланици, оценка за нейното съответствие или несъответствие със Закона за дипломатическата служба и практикуваните начини за заобикаляне на този Закон. Ще напомня, че Законът бе приет преди повече от 10 години и може би много от нас не си спомнят мотивите, неговите цели, неговата логика. Още повече, че имаше и опити за неговото влошаване и политизиране през годините. Ще се опитаме да формулираме предложения, взети от международната практика и традициите в дипломатическите служби в  демократичния свят за подобряване на действащия закон.  Но искам да уточня, че спазването на положенията в Закона за дипломатическата служба е само едно от направленията на дейността на БДД. Може би, защото много от нашите членове са участвали в неговата подготовка и прокарване в Народното събрание. Но дружеството има свой живот вече 20 години. Организираме лекции на посланици, акредитирани у нас, семинари и обучения, участваме в проекти по външнополитически въпроси и т.н. Някои от нас са преподаватели във ВУЗ и други учебни заведения, където споделяме своя опит и експертни знания. Други продължават да служат на държавата.  В БДД членуват около 200 кариерни дипломати, всеки от които има стаж поне 25-30 години в областта на външната политика. Както се шегуваме, ако умножите годините по броя на нашите членове ще видите, че БДД има история, опит и знания за почти 5-6000 години.  - За съжаление, малко са политическите сили, работодателски и неправителствени организации, които търсят нашата експертиза като организация. В същото време, нашите членове участват индивидуално в различни прояви по въпроси на външната политика и националната сигурност. Вече две десетилетия се стараем да бъдем независими и нееднократно сме изразявали готовност да сътрудничим с политически сили, институции или сродни организации, които желаят това, при условие, че запазим тази своя независимост. ", "date": "2018.10.24", "title": "Филип Боков: Вярвам, че посланик Марин Райков ще се завърне в България за 2 години, както е по закон"}
{"url": "http://epicenter.bg/article/Prioriteti-v-Byudzhet-2019---sotsialna-politika-i-dohodi--obrazovanie-i-otbrana/166562/4/0", "text": "Приоритетите на Бюджет 2019 са социалната политика, образованието, отбраната и политиката по доходите. Това посочват от финансовото министерство.   В сферата на социалната политика са предвидени двойно повече средства спрямо 2018 г. за целеви помощи за отопление с цел социална закрила и равни възможности. Предвижда се също 150 млн. лв. допълнително за всяка година в периода 2019 - 2021 за гарантиране на финансовата рамка на проекта на Закон за хората с увреждания и проекта на Закон за личната помощ при тяхното приемане. 7,0 млн. лв. са заделени за въвеждането на нов вид месечна помощ за деца без право на наследствена пенсия от починал родител, съгласно промените в Закона за семейни помощи за деца, като размерът на помощта за 2019 г. ще бъде 115 лева.   Политиките за достъпно и качествено образование се осъществяват чрез цялостен интегриран подход, базиран на обвързаните и съгласувани действия на институциите на национално и местно равнище. Средствата от държавния бюджет основно са насочени към четирите стълба за финансиране на системата, съгласно Закона за предучилищното и училищното образование, както и към финансиране обучението на студенти и докторанти, определено въз основа на комплексната оценка на качеството на обучение.   Политиката в областта на отбраната предвижда да бъде спазено изискването за достигане на разходите за отбрана до определения процент от БВП, в съответствие с Националния план за повишаване на разходите за отбрана на 2 на сто от БВП на Република България до 2024 г., като в бюджетната рамка за 2019 г. общо разходите за отбрана възлизат на 1 839,3 млн. лв., което представлява 1,58 % от БВП. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на одобрените от Народното събрание инвестиционни проекти.   В политиката по доходите, освен вече предвиденото в СБП от пролетта на тази година увеличаване на размера на минималната работна заплата през следващите години (от 510 лв. на 560 лв. от 1 януари 2019 г., на 610 лв. от 1 януари 2020 г. и на 650 лв. от 1 януари 2021 г.), в настоящата прогноза е заложена мярка за увеличение с 10 % на средствата за заплати и осигурителни вноски в бюджетния сектор от 2019 г., с което ще се осигури възможност за увеличаване на индивидуалните основни месечни заплати на заетите, въз основа на заеманата длъжност и оценките за постигнатите резултати. За 2019 г. увеличението на възнагражденията на педагогическия персонал средно е с 20 % с цел достигане през 2021 г. на удвояване спрямо 2017 г. на средствата за възнаграждения на педагогическите специалисти.   Приоритет за страната остава и успешното усвояване на средствата от европейските фондове и програми на ЕС, чрез които да се постигне устойчив икономически растеж, по-висока заетост, социално включване и териториално сближаване и изграждане на конкурентоспособна и иновативна икономика.   С около 490 млн. лева повече за здравеопазване са предвидени за следващата година. Бюджетът за 2019 г. влиза за обсъждане в Здравната каса. В него се предвиждат и структурни промени. Най-важните сред тях са, че Фондът за лечение на деца и Комисията за лечение в чужбина преминават към НЗОК. Целта на тази мярка е парите да се харчат по-ефективно.   Ключови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС, отбелязват от финансовото министерство.   Заложеният дефицит за 2019 г. е 0,5 % от БВП. Приходите са 43 857,0 млн. лв. за 2019 г., очаква се да достигнат 47 582,3 млн. лв. през 2021 г. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица, което допринася за повишаване на икономическия растеж и има положително влияние върху търсенето и предлагането на труд. Разходите, изразени като процент от БВП, за периода 2019-2021 г. бележат спад от 38,2% до 35,8%. В номинален размер разходите се увеличават, като от 44 457,0 млн. лв. за 2019 г. се очаква да достигнат 47 582,3 млн. лв. през 2021 г.   Бизнесът и вицепреемиерът Валери Симеонов след среща днес се обявиха против повишаването на минималния осигурителен праг от 2600 на 3000 лв.   „Това е много сериозно нарушение на предизборната програма, под която сме се подписали, а именно да не се променят данъците в четиригодишния период на управлението ни. Една такава промяна на минималния осигурителен праг ще доведе до удар върху печелившия бизнес и може да предизвика пререгистрация на бизнеса в други държави, откъдето следва изтичане на работна ръка, което не е в полза на страната ни“, заяви Симеонов. Той и работодателите подкрепиха идеята за преустановяване на практиката бизнесът да плаща първите три дни от болничните на служителите.", "date": "2018.10.24", "title": "Приоритетите в Бюджет 2019 - социална политика, доходи, образование и отбрана (графика)"}
{"url": "http://epicenter.bg/article/Svetovniyat-investitsionen-forum-v-Zheneva-bez-ofitsialno-balgarsko-prisastvie/166551/4/0", "text": "Това става ясно от анализ, представен от Българската стопанска камара (БСК).    счита председателят на камарата Радосвет Радев. Зам.-председателят на БСК Камен Колев отбелязва, че общият обем на чуждите инвестиции е толкова незначителен, че не оказва ефект върху българската икономика.   Оттук следва въпросът    В периода 22-26 октомври 2018 г. се провежда Световният инвестиционнен форум (на англ. ез. World Investment Forum – 2018 ), организиран от Организацията на обединените нации в Женева, Швейцария. На този форум има повече от 5000 регистрирани участници от целия свят, 2612 активни профила в мрежата на форума, повече от 20 президенти на държави, 37 министри, 165 президенти и вице-президенти на водещи световни фирми и корпорации, президента и изпълнителния директор на Световния икономически форум. В т.н. „инвестиционното село“ участват 47 страни, които по атрактивен начин представят възможностите за чужди инвестиции у тях.   Точно преди 70 години на днешната дата (24 октомври), започва отбелязването на деня на Обединените нации (на англ. ез. United Nations Day – 24th October), ден обвързан и с честването на информационният ден за световно развитие (на англ. ез. - World Development Information Day - 24 October), посветен на повишаването на информираността и мобилизирането на общественото отношение в посока за международно сътрудничество и развитие.   А къде е България в този ден? България е представена на Световния форум на ниво държавен университет в лицето на проф. д. ик. н. Стоян Денчев – Ректор на Университета по библиотекознание и информационни технологии, който е специално поканен от организаторите, и доц. д-р Тереза Тренчева – Председател на Университетската младежка академия за управление на знания към същия университет. На ниво частен сектор представянето е в лицето на адв. Стефан Гугушев – управляващ партньор и основател на адвокатска кантора „Гугушев енд Партнърс“. Достатъчно ли е това присъствие на това крайъгълно събитие, което би могло да донесе инвестиции за България?   Все по-често обсъждан проблем е липсата на инвестиции в България, но какво правим ние самите, за да ги привлечем? Защо отново се пропускат възможности за привличане на чужди фирми, които биха могли да инвестират у нас? Къде е министъра на икономиката на нашата страна ? Къде е Агенцията за чуждестранни инвестиции ? Къде в крайна сметка е българската държава … ?  ", "date": "2018.10.24", "title": "Без официално българско присъствие на световния инвестиционен форум в Женева "}
{"url": "http://epicenter.bg/article/Hvanaha-piyan-zad-volana-na-uchilishten-avtobus-v-Kotel/166525/3/0", "text": "Заловиха с алкохол шофьор на училищен автобус в Котел. При взетата му проба дрегерът е отчел 0,59 промила. Автобуса е превозвал всекидневно ученици от село Ябланово до средно училище \"Георги Раковски\" в Котел, съобщи БГНЕС.   Мъжът е спрян от полицейски патрул на паркинга пред училището веднага след пристигането на автобуса, пълен с деца. След като шофьорът дава положителна проба, му е съставен акт, отнета му е книжката и талонът на автобуса.   След инцидента възниква затруднение, в което се усложнява извозването на близо 200 деца всеки ден от населеното им място до града. Директорът на училището заяви, че ще бъде направено необходимото, за да не се получи забавяне. Той гарантира , че за в бъдеще ще се вземат драконовски превантивни мерки за да не се стига до подобна ситуация. Мехмед е дългогодишен служител на училището и досега няма нарушения.   ,,При всички положения той ще бъде дисциплинарно уволнен, просто не защото не е добър професионалист, той няма проблеми до този момент, но пък винаги има първи път, винаги защото е професионалист, той трябва да смята, че няма как да рискува живота на децата в такава ситуация, каза директорът на СУ \"Георги Раковски\" Стефан Дондев.  ", "date": "2018.10.24", "title": "Хванаха пиян зад волана на училищен автобус в Котел"}
{"url": "http://epicenter.bg/article/Bivsh-shef-na-mitnitsite--Gyueshevo--i--Oltomantsi--vleze-v-kiliyata-/166530/3/0", "text": "Бившият началник на митниците при граничния пункт „Гюешево“, а след това - и при „Олтоманци“, Георги Владимиров, по-известен в Кюстендил като Фози, получи окончателна присъда от 4 години лишаване от свобода, реши състав на Върховния касационен съд. Това съобщава БНР.  Владимиров вече е в Централния софийски затвор, казаха негови доскорошни колеги.  На първа инстанция Владимиров бе признат за виновен в това, че от август 2011 г. до юни 2012 г. е участвал в организирана престъпна група, ръководена от покойния Борислав Манджуков, застрелян по-късно. Тя била създадена с цел държане на акцизни стоки без бандерол (контрабандни цигари).  Спецмагистратите тогава приеха тезата и доказателствата на прокуратурата, че Владимиров е улеснявал нееднократно групата, като е осигурявал безпрепятствено вкарване на големи количества цигари без бандерол през ГКПП „Кулата“. Според експертизите общото количество контрабандни цигари възлиза на близо 1 млн. кутии от различни марки на обща стойност близо 7 млн. лв.  Освен 7-годишната ефективна присъда, тогава съдът наложи на Владимиров лишаване от правото да заема пост на държавен служител в продължение на 4 години, след като излезе от затвора.  Владимиров е оправдан по обвинението за участие в организирана престъпна група, но е признат за виновен за участие в контрабанда на цигари без бандерол през ГКПП „Кулата“, пише в решението на ВКС.  Самият Владимиров коментираше, че е уволняван 4 пъти от системата на митниците и толкова пъти е връщан на работа. За последно - преди няколко месеца, когато пак стана шеф на митницата „Олтоманци“.  ", "date": "2018.10.24", "title": "Бивш шеф на митниците „Гюешево“ и „Олтоманци“ влезе в килията "}
{"url": "http://epicenter.bg/article/Zatvoriha-vazlovo-krastovishte-v-Sofiya-zaradi-star-boepripas/166547/3/0", "text": "Временно е спряно движението през кръстовището на ул. “Оборище“ и бул. “Евлоги и Христо Георгиеви“ в столицата. Причината е открит при строителни работи в района стар боеприпас. Заради находката е евакуирана  сградата, в която се помещават 129 ОУ „Антим I“ и 164 гимназия „Мигел де Сервантес“, която е в непосредствена близост.   Учениците бяха изпратени по домовете си. Движението през кръстовището е ограничено, линиите на градския транспорт се отклоняват.   Осигурена е охрана от полицейски патрул от СДВР до идването на експерти, които ще изземат боеприпас. Временно е заграден районът на кръстовището на бул. „Евлоги и Христо Георгиеви“ и ул. Оборище“.    От пресцентъра на Столична община, съобщиха, че временно се променя маршрутът на следните линии на градския транспорт:    се отклонява през бул. “Драган Цанков“, бул. “Яворов“    се отклонява през ул. “Гурко“, бул. “В. Левски“ и бул. “Янко Сакъзов“ и по маршрута си    посока централна гара се отклонява през бул. “Ситняково“, в обратна посока маршрутът не се променя    ще движи през ул. “Гурко“, бул. “В. Левски“, бул. “Янко Сакъзов“ и по маршрута си    ще преминава през ул. “Гурко“ пред Националния стадион.", "date": "2018.10.24", "title": "Евакуираха Испанската гимназия и затвориха възлово кръстовище в София заради стар боеприпас"}
{"url": "http://epicenter.bg/article/Otkritata-bomba-v-tsentara-na-Sofiya-shte-bade-obezvedena-ot-spetsialisti-ot-VVS-i-Suhopatnite-voyski/166563/3/0", "text": "Специалисти от Военновъздушните сили (ВВС) и Сухопътните войски ще действат по транспортирането и обезвреждането на откритата днес при изкопни работи авиационна бомба в района на столичния булевард „Евлоги и Христо Георгиеви“ № 82. Това съобщиха от пресцентъра на Министерството на отбраната.   За отстраняването ѝ ще бъде използвана подемна техника. Военна полиция осигурява ескорт на придвижването и съдейства на органите на МВР за безопасността в района. Към момента на място е осигурена охрана от полицейски патрул от СДВР до идването на експертите, които ще изземат боеприпаса.   Около 200 килограма тежи бомбата и е с размер над 1 метър, съобщава Нова телевизия.  Хората, които живеят в района са еваакуирани. Учениците от близкото училище също са изведени.  Ако се наложи евакуацията да продължи и през нощта, Столична община има готовност да предприеме съответните мерки.   Невзривеният боеприпас ще бъде разузнат, транспортиран и унищожен на безопасно място.", "date": "2018.10.24", "title": "200 килограмовата бомба в центъра на София ще бъде обезвредена от военни специалисти"}
{"url": "http://epicenter.bg/article/Zam-nachalnikat-na-otbranata-Emil-Eftimov-za-otkritata-bomba--Nyama-opasnost-ot-vzriv/166566/3/0", "text": "Боеприпасът е от Втората световна война, авиобомба, около 200 кг. Това каза пред журналисти зам.-началникът на отбраната вицеадмирал Емил Ефтимов за открития боеприпас в столицата, предаде агенция „Фокус“.   „Засега не предвиждаме непосредствена опасност от взрив“, заяви той. Попитан, ако операцията не приключи днес, ще нощуват ли живущите в района навън, Емил Ефтимов коментира: „Ще направим всичко възможно това да не се случи. Засега сградите в непосредствена близост до мястото на боеприпаса трябва да останат обезлюдени“.   „Процедурата е, че боеприпасът се разузнава на място. След това се определя начинът за транспортирането му, извозването и унищожаването“, посочи той и уточни, че такива боеприпаси не се обезвреждат, а се унищожават.   „Специалистите ни го разузнаха бързо, дори направиха кратка историческа справка“, поясни зам.-началникът на отбраната и допълни, че намереният боеприпас е силно корозирал. „Бомбардировки са паднали в тази част на града, боеприпасът е оттогава“, каза още вицеадмиралът.   В зависимост от условията ще направим всичко възможно да се справим с обезвреждането на боеприпаса в рамките на деня. Ако не можем, ще бъдете своевременно уведомени, каза още вицеадмирал Емил Ефтимов. „Ще продължим утре, ако не успеем днес“, заяви той.   „Ситуацията е под контрол. Изказвам благодарности към екипите на СДВР и Столична община за бързата реакция и отличната координация“, посочи зам.-началникът на отбраната.   „Екипите ни по обезвреждане на боеприпаси пътуват към мястото. Ще направим всичко възможно да проведем операцията при строго спазване на мерките за безопасност“, обяви Емил Ефтимов.   „Преди всичко и на първо място са мерките за безопасност. Условията и изискванията ни определят действията да се извършват в светлата част на денонощието“, каза още той. ", "date": "2018.10.24", "title": "Зам.-началникът на отбраната Емил Ефтимов за откритата бомба: Няма опасност от взрив"}
{"url": "http://epicenter.bg/article/Priyatelyat-na-ubitata-Viktoriya-Marinova--Iskahme-detsa/166575/3/0", "text": "Тя беше уникална жена, днес я рисувам и това ме успокоява, казва маратонецът Ивелин Кръстев. \"Виктория ми сподели, че желае да имаме дете и да заживеем заедно. \"Искам пак бебе\", ми каза в oткровен разговор. Не успяхме да го дочакаме!\", споделя пред \"България днес\" приятелят на жестоко убитата журналистка Виктория Маринов.   40-годишният мъж е собственик и управител на фитнес зала във Варна. С Виктория били заедно от половин година. Не успяват да заживеят заедно.   Спортистът и журналистката се запознават през август 2017 г. в обща компания в ресторант в Русе. Тогава Виктория и бащата на детето й Свилен все още са заедно, а Ивелин е заедно с брат си и приятели. Ивелин и Виктория се разговарят на спортна тема, която е общата им страст. Ивелин й споделя, че тренира по три пъти на ден и за него това е начин на живот. \"Обичам спортове и състезания на предела. Бягане, плуване, подводно гмуркане, подводен риболов. Има ли надпревара - там съм\", разказва Ивелин.   До тази пролет не поддържат контакт и не се чуват. \"Виктория ми писа и инициира по-активното общуване между нас. Не знаех, че те вече са разделени, докато един ден не ми сподели. Каза ми, че е останала впечатлена от разговора ни в ресторанта в Русе. Отговорих, че мога да задържам дъха си 5,40 мин и да слизам на 40-50 метра под вода, без да дишам\", връща лентата назад Ивелин Кръстев. Постепенно между двамата пламва любов.   Дъщеричката на Виктория - малката Софи и Ивелин бързо се привързват един към друг, споделя ултрамаратонецът. \"Уникално дете, страшен сладур е. Казваше на Вики: \"Мамо, ама той е много хубав. Ако не го вземеш, аз ще се оженя за него, като порасна\". Много симпатична и интелигентна. А Вики я възпитаваше да не бъде глезено дете като много други и беше строга, но справедлива с нея\", споделя Ивелин.   \"На 20 август тя имаше рожден ден. Не успях да отида в Русе, защото имах служебни проблеми и нямах възможност. И навръх нейния празник тя ми изпрати голяма торта \"Гараш\" във фитнес залата. Не аз на нея, а тя ми направи изненада навръх нейния рожден ден. Върху нея беше изписано \"Поздрави от Русе\". \"Ти си ми най-големият подарък\", ми отговори тя на въпроса какво иска да й подаря\", разказва Ивелин.   Покрай маратонеца Виктория се запалва по бягането и започва усилено да тренира по крайбрежната алея. Освен любим човек във варненеца Вики открива и личен мотиватор и треньор, който я напътства и съветва как да тренира усилено и здравословно. \"Малцина знаят, че Вики тренираше за участие в ултрамаратона \"Каньон Крийк\". Той стартира на 3 ноември край Басарбовския манастир до Русе. Подготовката й беше за бягане на 10 километра, което щеше да й бъде за първи път. Виждах колко бързо напредва. Три седмици бяга по един и същи маршрут и дори й предложих да се пробва на 20 километра, но тя не пожела. На същото състезание аз се надпреварвам на 50-километрова дистанция\", разказва Ивелин.   Вики така и не успява да дочака първото си голямо състезание. На 5 октомври вечерта журналистката чете за бившия шеф на Интерпол Мън Хунвей, намиращ се в неизвестност от близо месец, и за съпругата му Грейс, която твърди, че не е сигурна дали мъжът й е жив, след като е задържан от китайските власти. На следващия ден - 6 октомври, в 10:29 ч. Вики изпраща последното си съобщение до Ивелин. \"Имам среща по работа. Мисля да побягам после\", пише Маринова. И не успява да види отговора.   \"Още не мога да осъзная, че нея я няма. Такъв уникален човек и като душа, и като личност. Едновременно изпитвам гняв, мъка, безсилие. В нищото съм. Сякаш четеш за Баташкото клане и как цигани от съседни села и башибозуци са изнасилвали и убивали зверски. Все едно това виждах пред очите ми\", разкрива душата си почерненият Ивелин и сълзи напират в очите му.   Криминалистите отказват да му покажат снимки на безжизнената Вики, за да не се разстрои. \"Близо 10 часа ме разпитваха 10 криминалисти два дни след убийството. Дал съм всичката информация, която имам, и съм се опитал да помогна на разследването с каквото мога\", споделя още Кръстев.   След разпита и всички разговори за трагичния инцидент половинката на Вики изгражда своя картина на бруталното престъпление. \"Около 45 минути онзи я е убивал. Можете ли да си представите какво мъчение е било и каква жестокост? И то посред бял ден в събота на крайбрежната алея. Изнасилвал я е дълго време. Нанесъл й е много тежки удари, вероятно с камък по главата. Тя се е борила и е викала за помощ. Онзи се е уплашил и е усетил, че Вики си отива. Тогава я е удушил според мен\", чертае мрачния сценарий на кървавото деяние Ивелин.   Трагедията се отразява изключително зле на спортиста. \"Рисувам я, това ме успокоява. Бях я завел на едно място на крайбрежната алея, от което се откриваше прекрасна гледка към Варна. Онзи ден бягах 22 километра и отидох там. Това си остава нашето място. Седнах, изключих таймера и стоях 15 минути сам с мислите си. Чаках я да дойде. Но не дойде\", едва сдържа сълзите си Ивелин.   Сред бушуващото море от емоции в душата на Ивелин се прокрадва и чувство за вина. За неистовото желание да върне времето назад и да предотврати трагедията. \"Чувствам се отговорен. Ако не я бях учил да бяга, можеше никога това да не се случи. И ако знаех, че настилката е бетон, а не асфалт, по която тича, нямаше да й дам да бяга там. Това е много зле за ходилата на бегачите\", размишлява ултрамаратонецът.   Най-голямата мъка Ивелин изживява на погребението. \"Като ме видя, майка й се разплака и ме прегърна. Аз също се разплаках и силно я прегърнах. \"Виж какво ми дойде на главата\", едва ми каза тя. Няма такава мъка, приятелю... Раната е неизлечима. Просто свикваш с болката и трябва да се научиш да живееш с нея. Да намериш сили и да продължиш напред\", изповядва Ивелин. \"Дано да е на по-добро място сега. Пак ще се срещнем, но не тук и не сега. Вярвам в прераждането\", споделя на финала Кръстев и отправя призив по-често да казваме на човека до себе си, че го обичаме, защото не се знае какъв изверг дебне зад храстите.   \"След погребението отидох на крайбрежната алея, където Вики тичаше. Беше ми много мъчно и тежко. Целият път минах и стоях на мястото 10 минути. Оглеждах и исках да си представя какво точно е станало\", разкрива Ивелин.   Точното място му е показано от мъж с колело, който всеки ден в продължение на 9 години върти педалите по алеята. Но в злополучния ден не успял да отиде.   \"Не мога да повярвам още. Това жестоко убийство е прецедент в историята. И ако му дадат 30 години затвор, може да излезе на 50 години и дори още по-рано\", споделя варненецът.   Ивелин си спомня хайдушкия канон на Панайот Хитов. Преди да приеме желаещите за хайдути, бунтовникът водил юнаците на коловете, на които били забучени заловени въстаници. \"Мерете си дирниците, та ако турците ви хванат, да знаете какво ви очаква. С дни ще умирате и ще молите за капка вода, а кучета ще разкъсват месата и кокалите ви\", казвал Хитов. \"Това заслужава и убиецът на Вики\", споделя Кръстев. И продължава: \"Това е гавра! На такива добри хора като Вики се случват подобни бруталности. Сякаш Вики е изкупвала греховете на хората, като я е убивал 45 минути. Така са разпвали Христос\".   Екстремните спортове били в кръвта на Вики. Показател за любовта й към адреналина е желанието й да скача сама с парашут и без наставник. \"Бащата на Вики е може би най-добрият елмонтьор на селскостопански самолети. От него тя наследява привързаността към самолети от малка и скача с парашут\", споделя Ивелин.   Затова Кръстев я запознава с негов колега, който също иска да лети в облаците. Двамата трябвало заедно да започнат уроци за индивидуален скок с парашут от небето.", "date": "2018.10.24", "title": "Приятелят на убитата Виктория Маринова: Искахме деца"}
{"url": "http://epicenter.bg/article/Valeri-Simeonov-sreshtu-Boyko-Borisov--Koga-shte-bade-poredniyat-rund-/166548/2/0", "text": "  Всичко това са червени линии, с които политиците обикновено се съобразяват. Бегъл поглед върху предишни изяви на лидера на НФСБ е достатъчен, за да се направи прогноза, че изцепките му няма да спрат. Просто това е неговият стил.     А именно:     да се отиде към предсрочни избори за парламент заради загубата на ГЕРБ на президентския вот. Ето какво казва той тогава:   ., едва минали сто дни от началото на кабинета (съставен е на 4 май), Симеонов заявява:     Изказването на вицепремиера е по повод рокади в министерството на строителството, които предизвикват напрежение в управляващата коалиция. Вече никой не помни как Симеонов обявява във Фейсбук, че ще уволняват шефа на ДНСК (строителният контрол) Милка Гечева. Този, който се извини за ситуацията бе премиерът. Борисов каза, че дължи извинение на Симеонов (!), защото упрекът се стоварил върху него – че съобщава в профила си за уволнение на човек. В същото време новината била оповестена на Симеонов преди това от регионалния министър Нанков още в Министерския съвет.   „Аз му дължа извинение за това, че министър Нанков, след като му е казал, че ще бъде сменена, не е излязъл да го каже публично“, изрече тогава Борисов. И обобщи ситуацията пред медиите: „Така че ни е много спокойно, добре във всяка една тема. За мен няма търкания и недоразумения!“ Защото и тогава, през септември 2017 г., медиите питат Борисов за отношенията в малката управляваща коалиция. А по-точно, дали е вярно, че има напрежение между двамата вицепремиери Красимир Каракачанов и Валери Симеонов.  “, казва тогава Борисов. Сигурно още не подозира, че ще му се налага често да повтаря тази фраза.   „ “, обяснява отношенията между заместниците си Бойко Борисов.   Още преди скандалът да е утихнал, избухва нов.  Симеонов казва ни повече, ни по-малко следното:   Поводът за изказването на вицепремиера е оставката на председателя на парламента Димитър Главчев. Премиерът и лидер на ГЕРБ я поиска, защото Главчев изгони лидера на БСП Корнелия Нинова от пленарната зала, в отговор на което левицата се закани да не стъпва там. А предстоеше важна визита от Брюксел в навечерието на нашето европредседателство. Опасността шефът на Европейския парламент Антонио Таяни да говори пред празна зала бе реална. Борисов схвана тънкостта на момента и поиска Главчев да се оттегли. Валери Симеонов очевидно не я схвана и затова реагира бурно.   , изригна вицепремиерът.   После утихна, но не за дълго.   , заяви той за шефа си в правителството  .  . Поводът бе вторият лифт на Банско.   „ , каза Симеонов.   През юни вицепремиерът изрази бурното си несъгласие с оставката, поискана от Борисов, на зам.-министърът на социалната политика Росица Димитрова. Поводът бе скъпият самолетен билет, с който пътува до Ню Йорк. „ “, каза Симеонов. И тъй като действията се развиваха на фона на започналите вече протести на майките на деца с увреждания, шокирани от високата цена, Симеонов изтърси: „ “   И така  , когато партията на Симеонов – НФСБ, изрази в специална декларация несъгласието си от решението на Борисов да поиска три министерски оставки заради ужасната катастрофа край Своге. Хората на Симеонов измислиха специална дума -  . „ “, се казва в документа. Който започва бойко: „ “ В същия докумен се казва и, че във властта се назначават \" \".   Ето как:   Някой очаква ли Валери Симеонов да се промени? Например, да престане да казва „това е моето мнение“ с тон на човек, който държи всички да го приемат такъв, какъвто е. И който явно смята липсата на добри маниери (някой биха казали – на възпитание) за честност и откритост.  ", "date": "2018.10.24", "title": "Борисов помни ли думите на Симеонов: Имаме за министър-председател човек с доста лабилна психика? "}
{"url": "http://epicenter.bg/article/Mladi-stolichani-obsadiha--Viziya-za-Balgariya-/166552/2/0", "text": "В Студентски град се проведе първото по рода си в столицата публично младежко обсъждане на „Визия за България”. Младежко обединение в БСП – София събра на едно място млади хора от източните квартали на столицата и представители на местната и на законодателната власт, за да дискутират политики, които трябва да залегнат в проекта за визията.  Гости на събитието бяха народните представители Николай Цонков и Петър Витанов, както и общинският съветник от групата на БСП в СОС Николай Николов.  Председателят на Младежко обединение в БСП – София Петко Димитров приветства младежите, след което те се разделиха на групи, в рамките на които обсъдиха мерки и политики за младежта. Сред предложенията имаше идеи за равен достъп до качествено образование, мерки за борба с демографската криза, инструменти за насърчаване на младите към спорт и активен живот и подобряване на системата на здравеопазване в България.  Резултатите ще бъдат обобщени и включени в предложенията на Младежко обединение в БСП за допълнение на „Визия за България”.  В края на срещата Петър Витанов, Николай Цонков и Николай Николов приветстваха младежите за добрите предложения и ги увериха, че техният глас ще бъде чут в изготвянето на политики в полза на всички българи.  ", "date": "2018.10.24", "title": "Млади столичани обсъдиха „Визия за България”"}
{"url": "http://epicenter.bg/article/Danchev--Imame-zhelanieto-da-sazdadem-uloviya--s-koito-mladite-hora-da-da-se-zavarnat-v-Balgariya/166553/2/0", "text": "Народните представители от ПГ на \"БСП за България\" Димитър Данчев и Иван Ченчев проведоха среща с жители на град Банкя във връзка с предложенията на левицата във \"Визия за България\".    В дискусията участваха млади лекари и учители. Всички се обединиха около позицията, че най-големият проблем пред България е демографската криза и са необходими повече стимули за насърчаване на раждаемостта сред българското население. Присъстваха и юристи, които направиха някои конкретни предложения в правната сфера.Председателят на РС на БСП - Банкя  Анна Славова откри срещата и представи накратко идеята на проекта. \"Визията цели да отвори и стимулира широка дискусия по темите, залегнали в нея\", каза депутатът  Димитър Данчев.    Той коментира, че над 2 млн.българи имат доход под хиляда лева и 40% от населението живее в тежки материални лишения. Народният представител обясни, че в тази връзка, във Визията са предвидени промени в данъчната система, свързани с връщане към прогресивното подоходно облагане, диференцирани ставки на ДДС за хранителни продукти, намаляване на ДДС за хляба на 5 % и намаляване на ДДС за лекарствата. \"Имаме желанието да създадем уловия, с които младите хора да имат стимул да се завърнат в България. Вярваме, че един от начините да постигнем това, е чрез връщане на държавата в икономиката като участник, а не като наблюдател\", заяви Димитър Данчев.   \"Визия за България е дългосрочният път пред държавата. От срещите по страната стана ясно, че на много места хората искат и започват да правят регионални визии за съответните региони\", това коментира народният представител Иван Ченчев. Той добави, че българските граждани трябва да продължават все така активно да взимат отношение към предложенията във Визията, за да бъде доразвита.", "date": "2018.10.24", "title": "Данчев, БСП: Искаме да създадем уловия, с които младите хора да се завърнат в България"}
{"url": "http://epicenter.bg/article/Sergey-Stanishev-/166554/2/0", "text": "\"Синдикатите и левите партии са двете лица на хората на труда\", заяви лидерът на ПЕС Сергей Станишев в обръщение пред повече от 100 национални профсъюзни организации и Изпълнителния комитет на Европейската конфедерация на профсъюзите, в която членуват над 45 млн. европейски работници. Той изтъкна, че Партията на европейските социалисти и синдикатите трябва да отстояват заедно социалния облик на ЕС.   \"Синдикатите и левите партии са двете лица на хората на труда. Тази връзка продължава да бъде актуална и днес, и ни задължава да работим заедно, за да запазим социалния облик на ЕС и да отстояваме интересите на работниците в един бързо променящ се свят.  Това заявих в обръщение пред повече от 100 национални профсъюзни организации и Изпълнителния комитет на Европейската конфедерация на профсъюзите, в която членуват над 45 млн. европейски работници. Потвърдих ангажираността на ПЕС да продължи съвместната си работа с европейските синдикати, които остават с водеща роля за отстояването на правата на работниците пред работодателите и държавните институции.  Би било историческа грешка да пренебрегнем влошаването на социално-икономическото положение в Европа в резултат на годините на бюджетни ограничения, наложени от десните“, категоричен беше Станишев.  Благодарения на съвместните ни инициативи с европейските синдикати за равенство, социална закрила, колективно трудово договаряне, справедливо заплащане и достойни работни места, успяхме да променим дневния ред на Европейските институции. Въпреки успехите обаче, като младежката гаранция, Младежкия план на ПЕС, пилотния проект за детска гаранция, въвеждането на известна гъвкавост в правилата за публични инвестиции, приемането на директивата за командированите работници, прокламирането на Европейски стълб на социалните права и др., добрите намерения остават повече от конкретните ползи, които гражданите могат да усетят по джоба си. Обещанията на водената от Юнкер Европейска комисия за повишаване на социалните стандарти не се реализираха, а половинчатите мерки просто не са достатъчни, предвид дълбочината на проблемите.  \"Ето защо ние, социалистите в Европа, ще се борим за пълна промяна на следващите европейски избори – промяна не просто на състава на институциите, а на модела на управление и водените политики. Това няма да бъде никак лесно, защото борбата е както срещу дясно-консервативното статукво, така и срещу анти-европейските националисти, които все по-успешно продават една идилична носталгия по илюзията за силната и добра национална държава от миналото.  Това сътрудничество продължава и днес – ПЕС разработва своя манифест за предстоящите избори в сътрудничество с широк кръг от неправителствени организации, европейските профсъюзи, представители на академичните среди и ключови леви фигури. В него ще залегнат ключови инициативи на социалистите, като по-справедливо данъчно облагане на мултинационалните компании (плащане на данъци в държавата, където се реализира печалба, вместо изнасяне на всички приходи в данъчни убежища), по-справедливо данъчно облагане на технологичните гиганти като Фейсбук, Гугъл и Амазон, данък върху финансовите транзакции, повече права и сигурност за работниците в новите форми на заетост (като платформите Uber и Deliveroo, например) и др. Реализирането на тези инициативи ще бъде не само стъпка към по-справедливи общества, но и ще предостави значителен ресурс за социални политики и инвестиции в ръцете на правителствата\", написа още във фейсбук Станишев.    ", "date": "2018.10.24", "title": "Сергей Станишев: Синдикатите и левите партии са двете лица на хората на труда!"}
{"url": "http://epicenter.bg/article/Evgeni-Daynov--Borisov-e-uplashen--no-iska-da-zavarshi-mandata-si/166555/2/0", "text": "Премиерът Бойко Борисов „този път наистина е решил да завърши мандата и всичко слага на този олтар“, заяви днес пред БНР политологът Евгений Дайнов по повод реакцията му на исканата оставка на вицепремиера Валери Симеонов.   „Виждаме един доста уплашен Борисов от доста време по ред причини. Той се натъква на проблеми, които не може да реши със своята прословута гъвкавост. Само с гъвкавост не става. Трябва да се заемат позиции. Това го тревожи“, каза Дайнов в БНР.   Според него, когато в бурни времена не се вземат решения, правилата биват замествани със сила. Това се наблюдава от около година и половина у нас, а повечето протести в страната са именно против такъв стил на управление, коментира той. Дайнов цитира колега, че премиерът иска да изкара мандата си „дори влачейки се по корем“, като за това е готов на отстъпки.   Той би могъл да замени в парламента подкрепата на „Обединени патриоти“ с тази на „Воля“ и ДПС,  но не иска да го прави, защото това би предизвикало трус: „Ще му се искат нови и различни неща, които после ще трябва да обяснява защо ги дава“, каза политологът.   Дайнов коментира и подкрепата за Валери Симеонов от страна на Кирил Домусчиев, когото доскоро е наричал „олигарх“: „Където няма правила, няма демокрация, а където няма демокрация, има управление на сила - някакъв вид феодализъм. И това се вижда! Няма значение кой какво е казал. Там всичко се дели на силни и на слаби. Ако си в групичката на силните, на феодалите, можете да се карате, да се помирявате. Виждаме и Бойко Борисов как го прави непрекъснато - бяха скарани със Сидеров, след това не бяха“.   Политологът не се ангажира каква позиция би заел вицепремиерът Каракачанов на днешния Коалиционен съвет, но предположи, че „и той иска да избута този мандат, докато Волен Сидеров, като че ли прави нещо, което няколко пъти е правил – след като дълго време е бил асоцииран с едно управляващо мнозинство, в последните месеци преди изборите да се преопакова като дисидент, за да излезе на по-добри стартови позиции“. Ако той отново прави същото, той ще изостря тона все повече, за да събира повече подкрепа“, добави Дайнов.   Според него общественото напрежение в страната няма политически изразител и затова все още не е гръмнало.   „Ако Бойко Борисов избута до края на мандата си в тази ситуация, в която всички са обидени в страната, това би казало много лоши неща за нашата способност да си пазим демокрацията“, каза Дайнов.   Според него Борисов може и да промени мнението си за пълен мандат, ако изчисли, че бързи избори ще му дадат по-голяма сила в едни следващи преговори с евентуални партньори в управлението, посочи експертът.", "date": "2018.10.24", "title": "Евгени Дайнов: Борисов е уплашен, но иска да завърши мандата си"}
{"url": "http://epicenter.bg/article/D-r-Kaloyan-Metodiev--Patriotite-vrazhduvat-kato-islyamistki-fundamentalisti-/166556/2/48", "text": "Обединените патриоти са обединени съпатриоти и доказаха едно единствено нещо - че са абсолютно непредвидими. Те противоречат на всякаква логика и враждуват помежду си подобно на ислямистки фундаменталисти, заяви в ефира на радио Стара Загора политологът д-р Калоян Методиев и прогнозира, че до края на този кабинет поведението им няма да се промени.  Подкрепата на едрия бизнес за Валери Симеонов той определи като автогол. По думите му политиката у нас е унищожена и защото е превърната в бизнес и търговия.  „Бизнесът няма право да се меси в момента по този начин. Въпросът е изцяло политически и няма правителство в Европа, което би търпяло вицепремиер след такава реплика. Не знам доколко представителна извадка е Асоциацията на индустриалния капитал и доколко това не са държавни бизнесмени, които в една реална пазарна икономика биха оцелели без обществени поръчки, без близките отношения с определени кръгове на власт и без политически чадър“, коментира Калоян Методиев.  Според него това, за което е избрано това правителство, не се случва, а от начало на мандата си то се занимава само със скандали – по два-три на месец големи скандали.  „От тях не остана време нито за политика, нито за реформи, нито за нещо градивно и конструктивно, в която и да е сфера. Няма нито един решен проблем. Скандалите са характеристиката на това управление“, смята политологът.  Прогнозата му за промяна не е оптимистична, а скандалите според него са се дължат на ред причини.  „Те са симптом на това, че политиката е унищожена, на умората у Борисов, който се е вкопчил във властта по отчаян начин и няма да си тръгне независимо какво се случва, на патриотите, които се оказаха институционално непригодни за властта и на липсата на политически алтернативи, които категорично да могат да вземат властта и да дадат нова посока на развитие“, обобщи Калоян Методиев.  ", "date": "2018.10.24", "title": "Д-р Калоян Методиев: Патриотите враждуват като ислямистки фундаменталисти "}
{"url": "http://epicenter.bg/article/Zakonoproektat-za-horata-s-uvrezhdaniya-be-priet-edinodushno-to-Zdravnata-komisiya/166560/2/0", "text": " предаде агенция „Фокус“.  Според кабинета необходимостта от нов закон идва от това, че действащият Закон за интеграция на хората с увреждания е допълван и изменян над 30 пъти и е изчерпал потенциала си.     Държавната агенция ще бъде правоприемник на Агенцията за хората с увреждания. В новата агенция ще работят екипи, които да извършват индивидуалната оценка на потребностите на хората с увреждания. Ще се пренасочват служители от Агенцията за социално подпомагане.    В него ще участват- двама представители, определени от омбудсмана, двама представители, определени от председателя на Комисията за защита от дискриминация; четирима представители на организациите на и за хората с увреждания, определени от тях; един представител на академичната общност, определен от Българската академия на науките. Членовете му трябва да бъдат определени в 3-месечен срок от влизането в сила на закона, а в шестмесечен срок Съветът за наблюдение да приеме правилник за дейността си.    Оценката ще се извършва от специализирани отдели в дирекции „Социално подпомагане“.    Тя ще се изчислява на базата на линията на бедност, а не на база гарантиран минимален доход, както досега.   Всички издадени и влезли в сила месечни добави ще се трансформират. В случай че трансформираната месечна финансова подкрепа е в по-малък размер от досегашната, ще се отпуска по-благоприятната.    Помощите ще се отпускат за помощни средства, приспособления, съоръжения и медицински изделия (ПСПСМИ), покупка и/или приспособяване на лично моторно превозно средство, приспособяване на жилище, балнеолечение и/или рехабилитационни услуги и наем на общинско жилище.   . Законовите разпореждания се отнасят за публичната и за частната сфера. Неспазването на квотните задължения ще води до изплащане на компенсационни вноски от работодателите. Квотният принцип ще се отнася за работодатели с численост на персонала от 50 и повече работници и служители. С отделна разпоредба се предвиждат преференции за всеки работодател, който създаде производствено звено или сектор, в който работят 5 и повече хора с увреждания.  ", "date": "2018.10.24", "title": "Законопроектът за хората с увреждания бе приет единодушно от Здравната комисия"}
{"url": "http://epicenter.bg/article/Prezidentat-obsadi-perspektivite-za-podobryavane-na-biznes-klimata-v-Balgariya-s-holandski-investitori/166565/2/0", "text": "Възможностите за подобряване на бизнес климата в България обсъди на „Дондуков“ 2 държавният глава Румен Радев с представители на холандски компании, които са инвестирали в страната ни. Холандия е най-големият инвеститор в България и в срещата участваха представители на фирми в сферата на информационните технологии, брокерските и банковите услуги, енергетиката, екологичната индустрия, професионалното образование и други. В разговора участва и посланикът на Кралство Нидерландия в България Берендина Мария тен Тъшър. Това съобщиха от прессекретариата на държавния глава.  „България заема последните места в класациите на Европейския съюз по много икономически и социални показатели и се нуждае от качествена промяна в моделите на отношения между институциите, бизнеса, образованието и кадрите“, заяви на срещата президентът. Румен Радев подчерта, че страната ни трябва да работи за привличането на инвеститори, които залагат не само на финансовите резултати от своята дейност у нас, но и споделят своя опит и експертиза в изграждането на нови връзки между образованието и бизнеса, подобряват икономическата среда и имат своята социална отговорност. Една от най-важните предпоставки за това е компаниите да залагат на привличането на младите и образовани българи в своите екипи, подчерта още държавният глава.  Оптимизирането на работата на администрацията, борбата с корупцията, подобряването на инфраструктурата, липсата на кадри, улесняване на достъпа до професионално образование и за чуждестранни студенти, които се обучават в колежите у нас, бяха сред въпросите, повдигнати на срещата от представителите на бизнеса. Те изразиха пред държавния глава готовността на своите компании да споделят следваните от тях добри бизнес практики и модели и особено за предоставянето на възможност на повече млади българи да намерят именно у нас своята професионална реализация.  ", "date": "2018.10.24", "title": "Президентът обсъди перспективите за подобряване на бизнес климата в България с холандски инвеститори"}
{"url": "http://epicenter.bg/article/Kurioz--Zakon-pravi-Valeri-Simeonov-shef-na-Saveta-na-horata-s-uvrezhdaniya/166568/2/0", "text": "Националният съвет за интеграция на хората с увреждания ще се ръководи от ресорния вицепремиер, стана ясно от думите на социалния министър Бисер Петков по време на заседанието на социалната комисия, на която се обсъжда законопроектът. Ресорният вицепремиер е Валери Симеонов, чиято оставка пък поискаха майките на деца с увреждания. По-рано днес той най-сетне се извини след коалиционен съвет при премиера, припомня Канал 3.   Ще се създават и областни съвети на местно ниво, обясни той записаното в законопроекта. Защитена заетост, разработване и изпълнение на национална програма за финансиране на дейности по приспособяване, възможности за финансиране на изграждане на достъпна среда, специфични критерии за национално представителни организации, изреди министърът част от новостите, вписани в закона.   По думите му финансовият ресурс за министерството по тези дейности се увеличава, тъй като изплащането на пенсиите, например, за хора с увреждания, преминава от социално плащане в НОИ към МТСП. За осигурителен стаж при пенсиониране ще се зачита времето, за което родител се е грижил за дете или лице с увреждане, за когото се грижат с чужда помощ. Така общо 486, 9 млн. ще бъде общата сума, която е обезпечена, обобщи Петков. Вторият законопроект, обещан на протестиращите майки, законът за личната помощ, ще бъде внесен млн. 900 хил. е общо ресурсът обезпечен с налични средства. Следващата сряда ще бъде представен готовият проект за социалните услуги, каза министърът.   Депутатите от всички парламентарни групи заедно с шефа на социалната комисия д-р Хасан Адемов подкрепиха закона като положителна стъпка напред.   \"Работихме сериозно, динамично, имахме сълзи, скандали, напускане, в крайна сметка се обединихме около този проекти\", заяви омбудсманът Мая Манолова. Основният проблем няма как да бъде коригиран и той е свързан с медицинската експертиза, напомни тя, но все пак също изтъкна задоволството си.   \"Не отстъпихме от нито един от жалоните на реформата, те намериха своето място и сега ще бдим между първо и второ четене нито една от тези малки победи да не бъде отстранена\", предупреди Манолова. Майките на деца с увреждания подкрепиха промените, за които повториха, че ще продължат да следят.   Останалите хора с увреждания в залата обаче, които са над 18 г., останаха недоволни, че законите не са за тях, а само за децата с увреждания.   Никой не гарантира нашия живот, много е трудно на хората, които живеят сами, без родителска помощ, казаха присъстващите. Няма как да си намерим личен асистент за 600 лв., изтъкнаха Нина Жишева и Лиза Бочева. Докато в закона стои членът за ТЕЛК-а, реформа няма, според моя ТЕЛК аз не мога да почна работа, ако ще 1000 квоти да има, защото трудовата медицина ще ми забрани, оплака се Жишева. Малко след това възрастните на инвалидни колички напуснаха заседанието на комисията преди гласуването на първо четене. Работодателите отново се обявиха срещу квотите за хора с увреждания, които се бранят яростно пък от синдикатите.", "date": "2018.10.24", "title": "Куриоз! Закон прави Валери Симеонов шеф на Съвета за хората с увреждания"}
{"url": "http://epicenter.bg/article/Kancho-Stoychev--/166571/2/0", "text": "Изсипват се пари в каца, която е счупена! Този модел е сбъркан, който повече извика - на него повече се дава. Такава оценка на ситуацията в страната направи социологът Кънчо Стойчев в предаването \"Лице в лице\" по БТВ.   Кънчо Стойчев обърна внимание, че бюджетът за здравеопазване се увеличава в пъти без нито българите да са се увеличили, нито да са забелязали здравните грижи да са станали по-добри. Същата ситуация е и със сферата на сигурността.   \"Бюджетът за здравеопазване расте всяка година и е милиарди, но аз не познавам човек, който да е доволен от услугите. В България има 60 000 полицаи и там се отделят милиарди, но никой не чувства сигурност. Да не говоря за социалните услуги, образованието и тн. Ситуацията при нас е каца без дъно. Всеки, който викне под прозорците на властта, и отгоре го заливат с пари. За това казвам, че изначално е сгрешен модела на управление. Трябват реални и ясни реформи\", изтъкна той.   \"Очевидно е, че премиерът не иска Валери Симеонов да подаде оставка. Правителството не трябва да става заложник на един човек. Убеден съм, че и в настоящия парламент може да има подкрепа за правителството и без Валери Симеонов да е вицепремиер. Бяха прекрачени всички червени линии. Винаги съм твърдял, че с него се работи добре, но не може да се прекрачват тези червени линии. Монетата винаги има две страни. Трябва да се прояви ясна политическа воля и да се заяви, че повече така не може да се продължава. Когато се стигне до задънена улица, най-тъпото е да се упорства. Възможно е да се стигне до ново правителство и начело на него пак да е Бойко Борисов. Няма нищо страшно\", каза още той.   Проблемите трябва да се решават не, защото утре ще има избори, посочи той. Цяла София е разкопана, защото ще има избори. Защо не го направиха едно по едно? Стигаме до ситуацията, когато се пускат банани, защото ще има партиен конгрес, каза той.   Изборите при демокрацията са най-нормалното състояние, каза той, коментирайки темата за предсрочните избори. И обърна внимание, че не е задължително при евентуална оставка на правителството да има нови избори, може да се състави ново правителство в рамките на този парламент. Ние загубихме десет години, вие ми говорите за два месеца, каза той по повод доводите на управляващите, че едни извънредни избори ще хвърлят страната в хаос. Промените не настават, защото на резервната скамейка някой вече е подготвен, каза още той.   Никога България не е била на последно място в Европа, сега Албания се движи по-бързо от нас, изтъква социологът.   Светът тръгва към много опасен преход, но той ще мине през регионализация, каза още той. Кънчо Стойчев неотдавна е бил на валдейския форум в Крим.  ", "date": "2018.10.24", "title": "Кънчо Стойчев: Изсипват се пари в каца, която е счупена! Моделът е сбъркан!"}
