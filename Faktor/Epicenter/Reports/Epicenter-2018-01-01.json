{"url": "http://epicenter.bg/article/Tazi-vecher---Superluna/144150/2/0", "text": "Още в първите дни на 2018 г. ще можем да наблюдаваме т.нар. Суперлуна, напомня БТВ.   Явлението, при което пълнолунието съвпада с най-голямото приближаване на естествения ни спътник до Земята, ни очаква днес и утре. В първия ден на 2018 г. луната ще се доближи на 356 565 км от нас, а утре вечер ще се отдалечи с 300 км, съобщават за БТВ от Института по астрономия към БАН. Суперлуната ще изглежда с около 10% по-голяма и до 20% по-ярка. Метеоролозите обещават безоблачни часове тази нощ.    ", "date": "2018.01.01", "title": "Тази вечер – Суперлуна"}
{"url": "http://epicenter.bg/article/Balgariya-poema-predsedatelstvoto-na-Saveta-na-Evropeyskiya-sayuz/144110/2/0", "text": " България поема от днес ротационното председателство на Съвета на Европейския съюз.   Предвижда се председателството да струва около 150 млн. лв, предаде Дарик.   Съветът на ЕС е един от основите органи в съюза и представлява правителствата на държавите членки. В него се събират националните министри на всички страни от ЕС и задачата им е да приемат закони и да координират политики.   Съветът договаря и приема законодателни актове заедно с Европейския парламент.   Освен това Съветът определя и изпълнява външната политика на ЕС според насоките, дадени от Европейския съвет.   Председателството на Съвета се сменя на ротационен принцип на всеки шест месеца. Преди нас беше Естония, а след нас е Австрия. Заедно с тях България формира т.нар. тройка, като целта на този формат е да има повече приемственост в политиките. Още на следващия ден започват първите събития от календара, които в София са около 300 за шестте месеца.   Очаква се у нас в този период да дойдат много държавни и правителствени глави, както и ръководителите на ЕК и Европейския съвет, множество политици и чуждестранни гости.     Първият е финализирането на сделката по Брекзит.  засяга първото в историята на ЕС блокиране правото на гласа на страна членка - Полша. Това още не е факт, но ЕС даде ясен знак, че може да се случи съвсем скоро.   сигурност за европейските граждани; повишаване на конкурентоспособността на икономиката и продължаване на кохезионната политика, която ускорява сближаването между държавите членки; темата за Западните Балкани; развитие на дигиталната икономия и умения на бъдещето.     По-голямата част от събитията ще се провеждат в НДК в столицата, а всички срещи и конференции ще са преведени и на български език.  ", "date": "2018.01.01", "title": "България поема председателството на Съвета на Европейския съюз"}
{"url": "http://epicenter.bg/article/Rumen-Radev-slusha-Novogodishniya-kontsert-vav-Viena-s-prezidenta-Aleksandar-Van-der-Belen/144112/2/0", "text": "Първата задгранична визита на президента Румен Радев за 2018 г. е в Астрия. По лична покана на федералния президент на Република Австрия Александър Ван дер Белен президентът Румен Радев и съпругата му Десислава Радева ще присъстват на световноизвестния Новогодишен концерт на Виенската филхармония в златната зала на \"Музикферайн\".   Поканата на Александър Ван дер Белен е още от септември м.г., когато двамата с Ван дер Белен бяха в Малта за форума на групата \"Арайолуш\". Тогава двамата държавни глави проведоха своята първа двустранна среща.   Световноизвестният концерт се провежда от 1939 г. и се смята за един от най-известните новогодишни концерти за класическа музика. Събира видни представители на виенското общество и почитатели на творчеството на фамилия Щраус от цял свят. Излъчва се на живо по телевизиите на близо 100 държави, като събира милиони зрители. Във Виена държавният глава Румен Радев ще проведе работна среща с австрийския президент Александър Ван дер Белен и президента на Република Естония г-жа Керсти Калюлайд в контекста на срещата на \"Триото\" на председателството на Съвета на Европейския съюз. Естония бе председател преди България, а Австрия поема щафетата от нас.   \r\n \r\n \r\n \r\n \r\n   Епицентър припомня: На 01.01.2018 зад диригентският пулт за пети път застава маестро Riccardo Muti (1993, 1997, 2000 и 2004). Заедно със Zubin Mehta, Riccardo Muti е с най-много опит в дирижирането на новогодишния концерт след ерата на Lorin Maazel. Творческите отношения между Muti и филхармонията датират от 1971, от фестивала в Залцбург и продължават вече 47 години, с повече от 500 концерта. Тази специална връзка между Riccardo Muti и оркестъра беше отбелязана през 2011 с обявяването на почетното членство на диригента във Виенската филхармония.    С ежегодния си новогодишен концерт, Виенската филхармония отправя своя музикален поздрав към публиката и дава послание за надежда и мир към света. Записите от това паметно събитие са сред най-обичаните албуми от почитателите не само на класическата музика. За да е достъпна музиката до максимално широк кръг хора, концертът ще излезе на всички възможни формати: на 2CD, DVD и Blu-Ray, винил и цял видео продукт в дигитална версия.    Традицията на новогодишния концерт е поставена в далечната 1939 от Виенската филхармония и диригента Clemens Krauss, наследен през 1955 от Willi Boskovsky, който дирижира концерта в продължение на 25 години, до 1979. Списъкът с диригентите, които застават зад пулта на всяко издание на \"Neujahrskonzert\" включва най-прочутите и утвърдени имена от концертния подиум. През 1959 е първото телевизионно излъчване на новогодишния концерт.", "date": "2018.01.01", "title": "Румен Радев слуша Новогодишния концерт във Виена с президента Александър Ван дер Белен"}
{"url": "http://epicenter.bg/article/500-dushi-minali-prez--Pirogov--v-novogodishnata-nosht-/144115/2/0", "text": "500 души са преминали през „Пирогов“ през последното денонощие. Трима души са с ампутация на пръсти след използване на пиратки.   Това съобщи на брифинг изпълнителният директор на УМБАЛСМ „Н. И. Пирогов“ проф. Асен Балтов, цитиран от „Фокус“. Според него случаите в новогодишната нощ са сходни в сравнение с минали години. „Имало е доста натоварено дежурство - 500 души през последното денонощие. По-голямата част са започнали да идват след 00.00 през нощта“, каза проф. Асен Балтов и коментира, че това е доста необичайно. Проф. Балтов уточни, че от 23 декември 2017 г. до днес през УМБАЛСМ „Пирогов“ са преминали около 4500 пациенти.   Според проф. Асен Балтов през дежурството в новогодишната нощ най-натоварен е бил травматологичният кабинет. Заради пиратките. „Доста случаи с пиратки. Трима пациенти са с ампутации на пръсти вследствие използване на пиратки“, информира проф. Балтов. Имало и случаи на счупвания в областта на пръстите. Проф. Асен Балтов допълни, че сред пострадалите от използване на пиротехнически средства няма деца.   Двама пациенти са приети в болницата заради употреба на алкохол и марихуана, а трима младежи след консумация на уиски на екс, каза още изпълнителният директор на УМБАЛСМ „Н. И. Пирогов“. Проф. Асен Балтов отчете, че в токсикологията е имало по-малко пациенти в сравнение с минали години. „Имаме двама пациенти, които са приети след употреба на алкохол и марихуана. Трима пациенти са употребили алкохол в по-големи количества. Те са сравнително млади между 15-25-годишна възраст“, коментира той, като уточни, че младежите са пили алкохола на екс.  Проф. Асен Балтов поясни, че през хирургията са преминали около 30 пациенти. „Повечето са били с болки в корема, но без да имат някакви съществени оплаквания, които да имат нужда от приемане в болница“, коментира той. Директорът на \"Пирогов\" уточни, че са извършени четири оперативни интервенции заради преплитане на черва или кръвотечение от стомашно-чревния тракт и дебелото черво.  Той отчете, че един от най-натоварените кабинети е бил този по неврохирургия. „Имало е доста алкохолно повлияни пациенти, които са получили множество рани в областта на лицето и главата. Били са обработени. Повечето са освободени след това“, коментира проф. Балтов. Директорът на болницата поясни, че „Пирогов“ има необходимите екипи, за да прием на пациенти. „Честита Нова година на всички. Желая ви преди всичко здраве. По-малко да ни посещавате“, обърна се към репортерите директорът на „Пирогов“.   Той сподели и какъв късмет е изтеглил от новогодишната баница за болницата - „удовлетворение“. И коментира: \"Удовлетворен съм от работата на колегите. \"Пирогов\" заема своето достойно място. Надявам се да пооправим и сградния фонд.\"      ", "date": "2018.01.01", "title": "500 души минали през „Пирогов“ в новогодишната нощ! (ОБНОВЕНА)"}
{"url": "http://epicenter.bg/article/V-novogodishnata-nosht-izgorya-domat-za-siratsi-na-otets-Ivan-v-Novi-han/144116/2/0", "text": "Горял е домът за сираци „Св. Николай” на отец Иван в Нови хан, съобщиха във фейсбук групата „Да подкрепим отец Иван от Нови хан в благородната му мисия”, предава Фокус. При инцидента няма пострадали – децата и живеещите там са били евакуирани навреме. Сградата е горяла през нощта, като за погасяването й са се отзовали три пожарникарски автомобила.     \"Изгоря част на една сграда. Стаите са поразени\", сподели пред ПИК отецът. Една камина предизвика пожара. От комина тръгнаха нещата. Случи се към 19 часа вчера вечерта. Закарах децата на две-три места - в Доганово има, в София\", поясни той.   За съжаление, последиците от огнената стихия са сериозни. \"Пораженията са големи. Ще трябва поне един месец, докато се пооправят нещата - покрив и всичко. Това, което е изгоряло, паднало долу, трябва да се изчисти. Много работа има!\", каза отец Иван.    Свещеникът не скри, че имат нужда от помощ - и от работна ръка, и от средства: \"Доста пари ще трябват. Покривът е изгорял, трябва всичко да се махне и да се направи нов. Добре дошло ще е всеки да помогне с каквото може\".    \"Важното е, че няма пострадали и че децата са добре. И не трябва да бъдем суеверни. Трябва да бъдем оптимисти! Всичко ще си тръгне нормално. Както е било, така ще си върви пак. Ще се отстранят щетите и всичко ще си дойде на мястото\", заяви още отец Иван.   Огънят пламнал малко преди полунощ в една от постройките. Три екипа пожарникари са се отзовали на сигнала и огънят е бил потушен за няколко часа. Подслон ще има за всички обитатели на приюта. Деца ще бъдат настанени при близки и приятели на отеца. „Голяма част от сградата е изпепелена”, посочват в социалната мрежа. Децата са били настанени на различни места при близки на отец Иван в София, Елин Пелин, с. Доганово. Строителна бригада от Монтана днес ще започне възстановителни дейности. Все още не се знае причина за пожара.", "date": "2018.01.01", "title": "В новогодишната нощ изгоря домът за сираци на отец Иван в Нови хан"}
{"url": "http://epicenter.bg/article/Patriarh-Neofit-shte-otsluzhi-tarzhestvena-sveta-Vasilieva-liturgiya/144118/2/0", "text": "Негово светейшество Българският патриарх и Софийски митрополит Неофит ще отслужи тържествена света Василиева литургия и тържествен молебен за Новата 2018 г. На 1 януари, Василовден, когато празнуваме и големия християнски празник Обрезание Господне, от 10.00 часа в Патриаршеската катедрала „Св. Александър Невски” Негово Светейшество Българският патриарх и Софийски митрополит Неофит ще оглави тържествена света Василиева литургия. Веднага след нея от 11.30 часа ще отслужи и тържествен молебен за Новата 2018 г.     ", "date": "2018.01.01", "title": "Патриарх Неофит ще отслужи тържествена света Василиева литургия"}
{"url": "http://epicenter.bg/article/Ministar-Pavlova-pred-TASS--Shte-vklyuchim-sanktsiite-sreshtu-Rusiya-v-dnevniya-red-na-predsedatelstvoto-/144119/2/0", "text": " България смята за необходимо включването в дневния ред на предстоящите дебати в Европейския съюз на въпроса за санкциите срещу Русия като един от приоритетните.   Това заявява министърът на европейското председателство Лиляна Павлова пред руската агенция ТАСС, цитира БГНЕС.   Агенцията припомня, че България става ротационен председател на Съвета на Европейския съюз от началото на 2018 г.   Министърът на българското председателство на ЕС Лиляна Павлова заяви пред ТАСС, че в следващите 6 месеца в София ще се проведат 300 официални мероприятия, включително 30 с участието на лидерите на европейските страни, а България ще бъде посетена от над 25 000 гости.   „В рамките на нашето председателство ще се проведат 300 срещи в България и 1500 на високо експертно ниво в Страсбург и Брюксел. Очакваме, че за тези 6 месеца страната ще бъде посетена от около 25 000 гости“, съобщи тя.   По думите на министъра като председател на Съвета на ЕС България ще изпълнява ролята на координатор.   При посредничеството на София продължават преговорите за излизане на Великобритания от ЕС, разработването на миграционната политика, подготовката на дългосрочното финансово споразумение, ще се обсъждат въпросите на регионалното развитие на държавите-членки на ЕС, интеграцията на Западните Балкани в европейската общност, въпросите на формиране на общата европейска отбрана, общия цифров пазар и други теми. Също така България възнамерява да постави въпроса и за свалянето на антируските санкции.   „Министър-председателят Бойко Борисов и българското правителство смятат за необходимо включването в дневния ред на предстоящите дебати на въпроса за санкциите като един от приоритетните. Този въпрос ще се обсъжда в различни формати, за да се намери най-доброто решение и да се разреши проблема“, по-рано бе заявила Павлова, отговаряйки на въпрос на ТАСС.   „В ключов за ЕС момент България за пръв път стана председател на Съюза. Вярвам, че успешно ще работим по приоритетните теми, които сме заявили, и ще запазим приемствеността“, напомня агенцията новогодишното обръщение на премиера Бойко Борисов.  ", "date": "2018.01.01", "title": "Министър Павлова пред ТАСС: Ще включим санкциите срещу Русия в дневния ред на председателството!"}
{"url": "http://epicenter.bg/article/Yordanka-Fandakova--Blagoslovena-i-uspeshna-Nova-godina-/144125/2/0", "text": "  \"Благословена и успешна Нова година! Нека доброто, което правите, се връща при вас като добро и радост. Бъдете здрави!\"   Това написа кметът на София Йорданка Фандъкова в профила си във фейсбук по повод настъпването на Новата 2018 година.  ", "date": "2018.01.01", "title": "Йорданка Фандъкова: Благословена и успешна Нова година!"}
{"url": "http://epicenter.bg/article/Pozhar-na-Nova-godina-v-priyuta-na-otets-Ivan-/144117/3/0", "text": "  Новата година в приюта на отец Иван в Нови хан бе помрачена от пожар, стана ясно от публикация във фейсбук група в подкрепа на духовника. Пламъците са избухнали малко преди полунощ в една от постройките, като няма пострадали. Три екипа огнеборци ги гасиха до ранните часове на днешния ден. Няма да има обитатели на дома на отец Иван, които да останат без покрив над главата. Той обясни, че децата ще бъдат настанени при негови близки и приятели.   По думите му в момента са нужни строителни материали и дарения за възможно най-бързо възстановяване на сградата.   Все още не се знае точната причина за пожара. Социалната дейност на свещеника е известна в цялата страна. Той дава дом на десетки хора, най-вече - деца.    ", "date": "2018.01.01", "title": "Пожар на Нова година в приюта на отец Иван!"}
{"url": "http://epicenter.bg/article/Ot-1-yanuari-se-uvelichava-vazrastta-za-pensionirane-/144120/4/0", "text": "От 1 януари влиза в сила новата минимална работна заплата, увеличава се възрастта за пенсиониране и заплатите на военните и учителите, напомня БГНЕС.   От днес размерът на минималната работна заплата става 510 лева. Също така от Новата година се увеличават с 1% осигуровките. За родените преди 1 януари 1960 г. вноската във фонд „Пенсии“ нараства до 19,8%, а за родените след тази дата – 14,7%. Промените ще засегнат и реда за пенсиониране. През тази година жените ще се пенсионират на възраст 61 години и 2 месеца при 35 години и 6 месеца осигурителен стаж, а мъжете - на 64 години и 1 месец и стаж 38 години и 6 месеца.   С повишени заплати могат да се похвалят учителите и военните. Вдига се и увеличението за втората година на майчинството, което става 380 лева. Предвидено е повишаване на добавките за хората с увреждания. Новите мерки ще засегнат също така хората без препитание. Минималното дневно обезщетение за безработица се повишава от 7,20 на 9 лева. Въвежда се и таван от 74 лева и 20 стотинки на ден. Променят се изискванията на право за обезщетение за безработица - да има внесени или дължими вноски за фонд \"Безработица\" най-малко 12 месеца от последните 18.   ", "date": "2018.01.01", "title": "От 1 януари се увеличава възрастта за пенсиониране!"}
{"url": "http://epicenter.bg/article/Novata-zvezda-na-Evropeyskiya-sayuz--Makron-zatamnyava-Merkel-/144123/11/0", "text": "  Застаряващата германската канцлерка, която изморено се бори за четвърти мандат, се оказа в сянката на енергичния французин именно в този момент, когато Европейският съюз изпитва особена нужда от силен лидер.   Кой ще бъде той? Новият герой на мнозина убедени привърженици на Европейския съюз – президентът на Франция Еманюел Макрон.   А федералният канцлер Ангела Меркел в резултат на политическата криза в Германия се оказа в сянката на младия французин. Докато Макрон решително говореше на декемврийската среща на върха на ЕС в Брюксел за необходимостта от решаване на проблемите на ЕС, Меркел, останала без политическа подкрепа в Берлин, се държеше изключително сдържано. В днешното си положение на изпълняваща длъжността канцлер тя дори и да искаше, не можеше да си позволи да се подаде на импулса на френския лидер. Единственото, което обеща канцлерката бе да отговори не по-късно от юни 2018 г. на предложенията на Макрон и Еврокомисията за реформирането на ЕС.   „Ако Франция и Германия нямат обща позиция, Европа не може да се движи напред“, както и преди е убедена Меркел. След победата, спечелена през май на президентските избори във Франция, Макрон започна активно да провежда реформи и да въплъщава нови идеи – както в родината си, така и на международната сцена. В своята програмна реч само два дни след изборите в Германия, когато Меркел събираше осколките на своята голяма коалиция, най-младият в историята френски президент вдъхновено призова за възраждането на ЕС, „възстановяването на суверенна, обединена и демократична Европа“. Обща армия, обща финансова политика, един министър на финансите на все по-разширяващата се еврозона – всичко това с непресъхващ ентусиазъм Макрон ще продължи да прокарва и през 2018 г.     Не всички ще тръгнат след него. В Централна Европа се формира съпротива: Вишеградската четворка (Полша, Чехия, Словакия и Унгария) не иска да слуша макроновската мантра за „още повече Европа“.   Лидерът на консервативната Австрийска народна партия (АНП) и настоящ канцлер Себастиян Курц, който, впрочем е по-млад и от Макрон, се обявява срещу девиза „още повече Европа“, но за „по-добра Европа“. Той може да забави реформите на ЕС през 2018 г. Привърженикът на свободния пазар холандският премиер Марк Рюте, преизбран през 2017 г., не смята, че предложенията на френския президент са убедителни. Както и Меркел, той смята декларациите на французина за прекалено амбициозни и отхвърля концепцията за общ министър на финансите на Евросъюза. Еманюел Макрон създаде напълно ново политическо движение във Франция и успя да победи десните от Националния фронт едва на втори тур на президентските избори. Впрочем, основания за еуфория няма: „35% от французите гласуваха за дясната радикална партия“ , напомня министърът на външните работи на Германия Зигмар Габриел. Макар той да е убеден, че Макрон с неговите идеи е уникален шанс за Франция и Европа. В Италия реформаторските предложения на френския президент бяха посрещнати с одобрение и това може да стане допълнителен проблем за ЕС, тъй като колосалният дълг на италианците едва ли ще намалее през 2018 г. Нито една от политическите сили в Италия не предлага на предстоящите парламентарни избори програма за строги икономии или реформи. Точно обратно, правителствените разходи ще растат. А популисткото движение „Пет звезди“, водещо в рейтингите, въобще предлага на италианците да напуснат еврозоната.     Разногласията сред членовете на Евросъюза по повод на разпределението на мигрантите така и не бяха преодолени. През миналата година страните от Вишеградската група се отказаха да приемат мигранти според квотите на ЕС за тяхното справедливо разпределение, въпреки съответното постановление на Европейския съд. Неизпълнението на това постановление подкопава самия фундамент на Евросъюза, защото поставя под въпрос готовността на членовете на ЕС да спазват общия закон.   Това е безпрецедентен бунт. Не срещата през декември Меркел ги призова да премислят, но никой не я подкрепи. Мнозинството членки на ЕС просто се надяват някак си да се договорят по този наболял въпрос. Дори председателят на Евросъвета Доналд Туск критикува задължителните квоти, наричайки ги изключително противоречива и неефективна мярка. Този спор трябва да бъде разрешен до юни 2018 г., а истинското изпитание ще започне заедно с обсъждането на бюджета на ЕС за периода от 2020 до 2027 г. Сега Полша и Унгария получават щедри парични потоци от общия европейския бюджет и Меркел като най-големият вносител в този бюджет би могла да накаже тези държави за неподчинението на закона. Но дали тя ще има достатъчно власт и съюзници, за да направи това? Еманюел Макрон, наричащ Меркел „добър приятел“, както и преди не разкрива своите карти по този въпрос.     В Евросъюза Макрон е обичан не само заради неговата динамичност и готовност за провеждане на реформи, но и заради това, че той е поел по-голяма част от външнополитическите преговори. Той дори успя да изгради отношение с американския президент Доналд Тръмп, впечатлявайки го с разкошна екскурзия по Париж. Въпреки това, когато Тръмп обяви за излизане от Парижкия договор за климата, френският президент предложи на американските учени убежище. Макрон заяви, че по въпросите на глобалното затопляне не трябва да се поставя „Америка над всичко“ и перефразира предизборния лозунг на Тръмп: „Да направим нашата планета отново велика“. В същото време младият президент прекрасно разбира, че без Берлин за такива висини дори е невъзможно да мечтае. „За да се постигне напредък, ние се нуждаем от силна и стабилна Германия“, заяви Макрон. А Меркел с изморен вид произнесе: „Всичко, което мога да кажа, е това, че аз искам същото. А който иска, той ще постигне, както казват у нас в Германия“.      ", "date": "2018.01.01", "title": "Новата звезда на Европейския съюз: Макрон затъмнява Меркел!"}
{"url": "http://epicenter.bg/article/Svetovno-izsledvane-na--Galap--pokazva--Nay-golemite-optimisti-sa-v-Yuzhna-Aziya/144126/11/0", "text": "Икономически песимизъм е завладял света, показва глобално изследване на „Галъп“. То показва, че 28% от хората по земята са оптимистично настроени за икономическото развитие през 2018, но икономическият песимизъм е 30%, т.е. с 2 пункта по-висок от оптимизма. Най-мрачно гледат на света в Италия и Гърция, най-щастливи и изпълнени с оптимизъм са в Нигерия и Виетнам. България е извън Топ 10 на най-черногледите нации, с показатели като на северните съседи румънците и като на арменците. В златната среда попадаме и по т.нар. индекс на щастието.   Интервюирани са общо 53 769 души в световен мащаб. Във всяка страна е реализирана представителна извадка от около 1000 мъже и жени: лице в лице (23 страни; 24235 души), по телефон (13 страни; 11656 души) или онлайн (19 страни; 17878 души). Теренната работа в различните страни е проведена от октомври 2017 г. до декември 2017 г.   Глобалният барометър за просперитета, надеждата и щастието се мери от 1977 г. Нетният оптимизъм (дяловете на тези, които казват, че следващата година ще е икономически по-добра минус дяловете на тези, които казват, че следващата година ще е икономически по-лоша) е -2 и показва тенденция на понижаване в няколко поредни издания на изследването: от +23 през края на 2015 и +20 в края на 2016 до -2 в края на 2017 г.   За втора поредна година европейските граждани сериозно се притесняват за просперитета си през следващата година (-16 нетен резултат). Предизвикателствата пред бъдещето на ЕС и на Европа като цяло продължиха през 2017 г. и създадоха несигурност,въпреки възникналите признаци на възстановяване в Европа.   За пръв път икономическият песимизъм в ЕС достига до нивата на песимизъм в Русия – и на двете места нетната стойност е – 16. Мнозинството от руснаците (49% - най-високият в проучвания свят дял) очакват 2018 да бъде като 2017 г. в страната им.   Американското обществено мнение пък е дълбоко разделено в икономическите си очаквания за следващата година.   Най-големи песимисти пък са в Италия (нетна стойност -50), Гърция (нетна стойност -42). Турция е много близо до тях - с нетна стойност (-40).   Нигерия (+59), следвана от Виетнам (+55 нетна стойност), са от другата страна - най-оптимистично настроени за следващата година.   Ясни мнозинства в Индия и Източна Азия очакват дори по-успешна година от сегашната, базирана на впечатляващото представяне на тези региони през 2017 г., докато Западна Азия е доста притеснена.   39% от изследваното население по света смята, че 2018 г. ще бъде като цяло по-добра от 2017 г., което е с 13 пункта по-ниско в сравнение с предишната година. 23% очакват по-лоша година. 32% смятат, че 2018 ще бъде същата като 2017 г., а други 6% не знаят.   Нетният резултат е +16 (39% минус 23%). Той е повече от два пъти по-нисък в сравнение с +37 миналата година. Въпреки, че цялостните положителни очаквания за поредна година са повече от отрицателните, броят на оптимистите явно намалява в целия свят. Намаляването показва масовата загриженост и притеснения, докато светът се превръща в по-тревожно и по-малко предвидимо място през последната година.   В сравнение с руснаците, много повече американски граждани са оптимисти, но пък в САЩ има и повече песимисти, отколкото в Русия. Като цяло, и по този показател Русия в по-голяма степен очаква идващата година да не е нито по-добра, нито по-лоша, а същата, докато американското общество показва повече поляризация на мненията.   Индонезия (+66 нетен резултат) води по оптимизъм тази година, а Южна Азия (+51) е най-оптимистичният регион в света. Европа е в противоположна посока с нетен резултат 0 в страните извън ЕС и само +5 в ЕС. Надеждата изглежда запазена за бързо развиващите се страни, отколкото за по-развитите. Ниските доходи очевидно се съчетават добре с надеждата, тъй като има перспективи за растеж. Например, общият оптимизъм в Бангладеш, Индия, Виетнам и т.н. достига до около +50 нетни стойности, но Гърция е на -30 и Италия е на -41. Очевидно е, че се е случила още една лоша за Запада и добра за Изтока година.   Близо две трети (59%) от света декларират, че се чувстват лично щастливи. Това е с около 10 процентни пункта по ниско отколкото измереното щастие в края на 2016 г. - днешният свят споделя +49 нетна стойност на щастието, сравнено с +59 миналата година.   В изследваните 55 държави 8% заявяват, че не са щастливи - почти същите, като 9% в края на 2016 г. и 10% в края на 2015 г.   Изминалата година беше трудна, с несигурност и тероризъм, което най-вероятно е повлияло на много човешки съдби. Независимо от това обаче, по-голяма част от изследваните страни все пак продължават да декларират, че са щастливи, макар и по-малко.   Латинска Америка изглежда е най-щастливият континент в света (нетна оценка от +66 в този регион).   Фиджи пък е най-щастливата страна (+92). Колумбия с нетна оценка от +86 е точно след Фиджи. Иран и Ирак са в дъното с +5 и +7.   Нетният резултат в САЩ и Русия относно щастието е точно равен (+50).   Къде сме ние   18% у нас очакват 2018-а да бъде година на икономически подем, а 26% - на икономически трудности. Нетната стойност е -8, което е близо 3 пъти по-оптимистичен резултат спрямо края на 2016 година и по-скоро България е в положителната страна на скалата спрямо световните и европейските тенденции. Най-голям, очаквано, остава делът на тези, които не очакват промени – 38%. По-общите очаквания на българите за започващата 2018 г. пък са с дялове 25% оптимисти, 22% песимисти, 35% неутрални и 19% затрудняващи са да отговорят. С нетна стойност (оптимисти минус песимисти) от +3 България преминава в позитивната част на „класацията”, но и далеч от крайности в положителна или негативна посока.   По отношение на личното щастие през отминаващата година, страната ни отново е на последните места и в света, със стойности,близки до тези на страните от Европа, с 45% определящи се като щастливи, 10% - нещастни, 41% оставащи в средата, а останалите се затрудняват да отговорят. Така нетната стойност (дялове на щастливите минус дялове на нещастните) за България е +35, което с два пункта по-високо спрямо края на 2016 г. Общата тенденция за България е за нарастване на дела на позитивно отговарящите в сравнение с края на 2016 г. България е в съзвучие с държавите от Източна Европа и е в „златната среда“ сред държавите от Балканите, като техния фон даже може да се приеме, като страна, споделяща повече опитимизъм.   Заражда се глобално общество, в което мненията все повече се определят от принадлежността към стил на живот, а не към нация, показват още данните от изследването на „Галъп“. Така например, според изследването, нагласите на младите хора в дадена страна често са по-сходни помежду си, отколкото с по-възрастното население в рамките на съответните национални граници. Същото важи и за групите според доходи и нива на образование. Нетното щастие в 55-те изследвани страни, е с 15 пункта по-високо сред младите (под 34-годишна възраст), отколкото сред по-възрастното население (над 55-годишна възраст). Групите на хора с високи доходи в тези 55 страни са 32 пункта по-щастливи от групите с най-ниски доходи в съответните общества. Висшистите са с 13 пункта по-щастливи от тези, чието образование е основно или са неграмотни. Аналитичният екип на глобалното проучване твърди: \"Щастието зависи в по-малка степен от страната, в която живееш, и повече от твоята възраст, доходи и образование или начин на живот\".    ", "date": "2018.01.01", "title": "Световно изследване на „Галъп“ показва: България извън Топ 10 на най-черногледите нации"}
{"url": "http://epicenter.bg/article/Generalniyat-sekeratr-na-OON--Chervenata-lampichka-preduprezhdava-za-narastvane-na-ksenofobiyata/144108/7/0", "text": "Генералният секретар на ООН Антонио Гутериш обяви, че „червената лампичка свети“, предупреждавайки за нарастването на неравенството и ксенофобията по света, а освен това, изрази безпокойството си от разпространяването на ядрените оръжия, съобщи ТАСС.   Генералният секретар напомни, че при встъпването си в длъжността преди една година той е призовал 2017 година да бъде превърната в „година на мира“. „За съжаление, светът направи огромна крачка назад.   В деня на настъпването на новата 2018 година, аз няма да отправя призив. Ще направя предупреждение, обявявам, че червената лампичка свети“, заяви Гутериш.   Според неговите думи, съществуващите по света конфликти са се изострили, а освен това са се появили „нови заплахи“.   „Глобалното безпокойство по повод на ядрените оръжия се е покачило до най-високото си ниво от времената на Студената война. Климатът се променя по-бързо, отколкото ние действаме, расте неравенството. Виждаме ужасяващи нарушения на правата на човека, нарастват национализма и ксенофобията“, изброи той основните предизвикателства, стоящи пред човечеството. „Навлизайки в 2018 година, призовавам за обединение. Искрено вярвам, че ние ще успеем да направим нашия свят по сигурен. Можем да разрешим конфликтите, да преодолеем омразата и да защитим общите ценности. Но ние можем да направим това само заедно“, подчерта Гутериш.   Той подкани световните лидери „да дадат новогодишно обещание“ и „да преодолеят разногласията, да възстановят доверието и да обединят хората около общи цели“. „Пътят напред минава през единството. От това зависи нашето бъдеще“, подчерта Генералният секретар и благодари на международната общност на шестте официални езика на ООН.", "date": "2018.01.01", "title": "Генералният секретар на ООН: Червената лампичка предупреждава за нарастване на ксенофобията"}
{"url": "http://epicenter.bg/article/Mariya-Sharapova-zapochna-s-pobeda-2018-ta-godina/144121/8/0", "text": "Мария Шарапова започна с победа 2018-та година след като се наложи с 2:0 сета над румънката Михаела Бузарнеску. Рускинята продължава към осминафиналите на турнира в китайския град Шънджън след резултат 6:3 и 6:0. Нейна противничка ще бъде американката Алисън Риск.", "date": "2018.01.01", "title": "Мария Шарапова започна с победа 2018-та година"}
{"url": "http://epicenter.bg/article/Prekarayte-denya-v-kashti--na-trapeza-s-blizki-i-rodnini-ili-v-legloto/144151/10/101", "text": "Предстои социален ден, предназначен за внимание към семейството, близките и роднините. Внимавайте как се отнасяте с тях - има опасност от противоречия.   Номерологичната карта е с Път на живота 5, активира пътувания и срещи с хора.   Ако имате нещо за правене, трябва да го направите много добре, без да отлагате за другия ден.   2 януари започва с критика. След 12.00 ч. е време за срещи, търговия, но имайте едно на ум, защото са възможни манипулации.   Тази част на деня е по-пасивна и нещата ще стават само на думи.   Вечерта приключва добре. След 18.00 ч. е подходящ момент за пътувания, внасяне на баланс и действия по правилата.   Най-добрият вариант е да прекарате деня в къщи, на трапеза с близки и роднини или в леглото. Яжте домашно приготвена храна, споделена с хора и приятели.   Аспектът е подходящ за покупки свързани с дома, леки ремонти, обзавеждане и придобиване на техника.  ", "date": "2018.01.01", "title": "Прекарайте деня в къщи, на трапеза с близки и роднини или в леглото"}
{"url": "http://epicenter.bg/article/Kim-Chen-un--Tsyalata-teritoriya-na-SASht-e-v-obsega-na-nashite-yadreni-orazhiya-Na-byuroto-mi-e-yadreniyat-buton/144114/7/0", "text": "Лидерът на Северна Корея (КНДР) Ким Чен-ун заяви в новогодишното си обръщение, излъчено по телевизията, че Вашингтон няма да може да започне война срещу неговата страна, тъй като тя е развила техническата способност да нанася ядрени удари по цялата територия на САЩ, предадоха Ройтерс и Йонхап.   \"Цялата територия на САЩ е в обхвата на нашите ядрени оръжия и на бюрото ми винаги има ядрен бутон. Това е реалност, не заплаха\", заяви Ким.   КНДР е приключила разработването на ядрената си програма през изтеклата година и ще премине към масовото производство на ракети и ядрени бойни глави, добави Ким Чен-ун, но подчерта, че \"тези оръжия ще бъдат използвани само, ако бъде заплашена нашата сигурност\".   Той подчерта, че е необходимо да се намали военното напрежение на Корейския полуостров и неговата страна е готова за преговори с Южна Корея. Освен това КНДР е готова да участва в Зимните олимпийски игри в Пьонгчан.   \"Участието на Северна Корея в Зимните олимпийски игри ще бъде добра възможност да покажем единството на народа и се надяваме игрите да бъдат успешни. Представители на двете Кореи могат да се срещнат скоро, за да обсъдят тази възможност\", заяви лидерът на КНДР.   Корейската Централна телеграфна агенция спомена руския президент Владимир Путин след китайския му колега Си Цзинпин, изброявайки имената на чуждестранните лидери, изпратили поздравителни картички на Ким Чен-ун. Това показва, че дипломатическите отношения между Китай и КНДР остават напрегнати, отбелязва Йонхап.", "date": "2018.01.01", "title": "Ким Чен-ун: Цялата територия на САЩ е в обсега на нашите ядрени оръжия.На бюрото ми е ядреният бутон"}
{"url": "http://epicenter.bg/article/Novi-zhertvi-pri-protestite-v-Iran--Oshte-dvama-ubiti/144122/7/0", "text": "  Двама демонстранти са убити по време на антиправителствените протести в Иран през нощта на 31 декември срещу първи януари, това е разкрил народен представител от иранския парламент пред местна медия. За това съобщава AFP, цитирана от „Фокус“.   По думите на депутата Хадеятолах Кадеми, „хората от Изех, по подобие на някои други градове, организираха протест срещу икономически проблеми и за съжаление той е довел до убийството на двама души и раняването на няколко други“. Народният представител обаче подчерта, че все още не е ясно дали убийството е дело на служителите на органите на реда или на други демонстранти. По думите на Кадеми, демонстрациите в града са ескалирали и се е стигнало до чупене на стъкла и вандалски прояви, което е довело до намесата на местната полиция, но е малко вероятно служителите на реда да са отговорни за двата смъртни случаи. Общо шест души са загинали от четвъртък насам, когато избухнаха протестите в страната, припомня агенцията.   По-рано бе съобщено, че в събота срещу неделя (30 срещу 31 декември) двама души са били застреляни по време на протестите.   Записано с мобилен телефон видео разпространено в социалните мрежи показва двама ранени демонстранти по време на протестите в западния град Доруд. На друго видео са показани сблъсъци между недоволните и служителите на реда. От иранското правителство потвърдиха смъртните случаи, но отрекоха силите за сигурност да са стреляли по тълпата. Властите обвиниха хора, въоръжени с ловни и бойно оръжия за започване на стрелбата, но заявиха, че „нито един изстрел не е бил даден от полицията, военните или силите за сигурност срещу хората“. По-късно Техеран отбеляза, че за инцидента са виновни „чуждестранни агенти“. Междувременно достъпа до някои от социалните мрежи в страната бе ограничен в неделя. Част от популярните приложения, служещи най-вече за разпространение на снимки и видео не могат да бъдат отворени посредством мобилен телефон. По-рано властите обвиниха едно от потърпевшите приложения – „Телеграм“, че спомага за разпространението на насилие. Междувременно техеранските власти предупредиха да не се организират нови антиправителствени протести. В обръщение, направено от ефира на държавната телевизия, вътрешният министър Абдолрахман Рахмани Фазли заяви, че „тези, които нанасят поражения по обществена собственост, нарушават реда и неспазват закона трябва да бъдат подведени под отговорност и платят цената“.  „Разпространението на насилие, страх и терор ще получи отговор“, отбеляза още министърът. Протестите в страната започнаха като недоволство срещу високите цени.  ", "date": "2018.01.01", "title": "Нови жертви при протестите в Иран! Още двама убити"}
{"url": "http://epicenter.bg/article/ChESTITA-NOVA-GODINA-/144099/2/0", "text": "Скъпи читатели, приятели!   Екипът на Епицентър.бг ви честити Новата 2018 година! Нека тя бъде по-щастлива от изминалата!   Желаем ви здраве и благоденствие, за да се радвате пълноценно на живота! Бъдете винаги оптимистично настроени и вярвайте в нещо прекрасно, което да ви дава посока и смисъл!   Нека любовта и семейната хармония присъстват във всяка къща!   Късметът да е верен съюзник на всеки!   Да имате работа, пари и удовлетворяващ ви стандарт на живот! Да сте много весели и да имате безброй поводи за усмивки и радост! Нека Новата година е успешна и плодородна за всички и нека има поводи само за добри новини – в страната и по света! Ще бъдем тук, за да ги споделим с вас!   Екипът на Епицентър. бг ви пожелава 2018 година да ви донесе всичко, което не се купува с пари - любов, мъдрост, истина и пари за всичко останало!   Честита Нова година!", "date": "2018.01.01", "title": "ЕПИЦЕНТЪР.БГ  ВИ ЧЕСТИТИ НОВАТА 2018 ГОДИНА!"}
{"url": "http://epicenter.bg/article/Pravoslavnata-tsarkva-otbelyazva-Vasilyovden--survaka-se-za-zdrave/143949/2/0", "text": " На този ден източните християни почитат паметта на Св. Василий Велики. Един от големите философи и писатели на Раннохристиянската църква.    Въпреки тази малка съществена разлика с коледарските групи, на Васильовден се събират млади мъже, които обикалят къщите през нощта и сурвакат техните стопани.   На самия празник минават и групи от деца, които също сурвакат стопаните на къщите. Самото сурвакане се явява един вид продължение на коледарските благословии.   Както коледарите, и сурвакарските групи си имат водач и човек, който изпълнява ролята на магарето и прибира парите и другите дарове. И пак, както коледарите носят със себе си криваци, така и сурвакарите на Васильовден носят дряновици, украсени с пуканки, сушени плодове и вълна. В някои места вместо дряновица се използва и крушевица, т.е. клонки от крушево дърво.   Вечерта срещу Сурваки стопанката приготвя традиционната баница с късмети, която се приготвя от точени кори и сирене. В нея се слагат късметите, като за целта се използват дряновите пъпки. Освен тези късмети в баницата се слага и пара, а в дванадесетия час най-възрастният представител в семейството върти баницата.   Народът смята дряновото дърво за едно от най-здравите дървесни видове у нас. То е най-ранното разпъпило и разцъфнало дърво, но неговите плодове се берат последни.   Те се използват в народната ни медицина. Към новогодишните обреди принадлежи и ладуването - колективно гадаене коя мома за кого ще се омъжи.   Наред с Коледа, и Сурваки може да се причисли към най-мистичните български празници, защото по-голяма част от ритуалите и обредите извършвани през тези дни носят духа на старите българи.    варена свинска глава, пача, баница, пита, кокошка или пуйка със зеле, печено прасенце, мед, варено жито, орехи, ошав.    ", "date": "2018.01.01", "title": "Православната църква отбелязва Васильовден, сурвака се за здраве"}
{"url": "http://epicenter.bg/article/Boyko-Borisov--Neka-devizat--Obedinenieto-pravi-silata--ni-vodi-v-razvitieto-ni-kato-narod/144109/2/0", "text": "  Ето какво написа той на профила си във Фейсбук:   Честита Нова 2018-та година! Нека ни донесе здраве, мир и просперитет! Изпратихме една година, изпълнена със значими за страната ни събития – получихме признание от световните лидери като фактор на Балканите, отворихме нова страница в добросъседските си отношения и сътрудничество, подписахме знакови споразумения. Продължаваме да пазим успешно граници на Европа и да бъдем стабилен и предвидим партньор в ЕС. В ключов за Съюза момент за първи път България ще поеме европредседателството. Вярвам, че успешно ще работим по приоритетите, които зададохме, и по приемствеността. Нека девизът „Обединението прави силата“ ни води не само в председателството, но и в развитието ни като народ.", "date": "2018.01.01", "title": "Бойко Борисов: Нека девизът „Обединението прави силата“ ни води в развитието ни като народ"}
{"url": "http://epicenter.bg/article/-Tsvetan-Tsvetanov-za-Nova-godina--Pozhelavam-na-vsichki-mnogo-zdrave--shtastie-i-kasmet-/144111/2/0", "text": "  Честита нова година, приятели! Пожелавам на всички много здраве, щастие и късмет!   Такова новогодишно послание отправи чрез социалните мрежи зам.-председателят на ГЕРБ и председател на парламентарната група на партията Цветан Цветанов. Той написа във фейсбук още: \"И нека да продължаваме заедно напред да обичаме България и да работим за бъдещето ни!\"  ", "date": "2018.01.01", "title": " Цветан Цветанов за Нова година: Пожелавам на всички много здраве, щастие и късмет!"}
{"url": "http://epicenter.bg/article/Sotsiologat-Mira-Radeva--Zhiveem-v-bezvremie-i-apatiya/144113/2/0", "text": "  Председателството на България ще мине со кротце, со благо. Ако му се наложи на премиера, ще разбие малките играчи. \r\n \r\n \r\n    ", "date": "2018.01.01", "title": "Социологът Мира Радева: Живеем в безвремие и апатия"}
{"url": "http://epicenter.bg/article/Edin-milion-dushi-posreshtnaha-2018-g--na-ploshtad--Tayms-skuear--v-Nyu-York/144124/7/0", "text": "  Новата 2018 година в Ню Йорк и по източното крайбрежие на САЩ бе ознаменувано със спускането на гигантско кристално кълбо по шпила на един от небостъргачите.   Над 1 млн. жители на мегаполиса се събраха на площад „Таймс скуеър“, за да наблюдават тази зрелищна церемония. Те дойдоха въпреки мразовитите температури от минус 11 градуса. За последен път такива температури в Новогодишната нощ е имало през 1962 година. Няколко часа преди полунощ на сцената на площада пяха Марая Кери, Нид Даймънд, Ник Джинас, Камила Кабельо и други. Кулминацията на тържествата стана спускането на кристалното кълбо, което в САЩ е един от новогодишните символи. Минута преди полунощ той започна бавно да се спуска по заострения връх на една от високите сгради, като достигна най-ниската си точка в момента, когато настъпи 2018 година. Кълбото се задвижва от бутон, като право да го натиснат имат знаменитости. Тази година честта се падна на активистката Тарана Бърк, основателката на общественото движение \"Me Too\", което защитава жените, станали жертва на сексуални посегателства. През декември списание „Тайм“ посочи това движение за „Човек на годината“ Кълбото е с диаметър 3,6 метра и тегло 5,4 тона. Традиционно то се изготвя от почти 2700 кристални триъгълника, направени от майсторите на ирландската компании Waterford Crystal (\"Уотърфорд кристъл\").   За всяка Нова година се прави отделна кристална топка, като се кристалните плочки се разместват. Властите взеха специални мерки за сигурност. Гаражите около пощада бяха напълно опразнени от коли и запечатани. Полицаи извършваха постоянно наблюдение за покривите на сградите. Няколко хиляди агенти в цивилно облекло също бяха ангажирани за безопасността на тържествата. По улиците бяха поставени бетонни блокове и товарни камиони, за да не бъдат допуснати инциденти с пешеходците. Като цяло тържествата на площада са стрували 7.5 млн. долара. /ТАСС    ", "date": "2018.01.01", "title": "Един милион души посрещнаха 2018 г. на площад „Таймс скуеър“ в Ню Йорк"}
{"url": "http://epicenter.bg/article/Papa-Frantsisk-na-praznichnata-mesa--Zahvarlete-nenuzhniya-bagazh-na-konsumatorstvoto--/144127/7/0", "text": "  Папа Франциск съветва хората да захвърлят \"ненужния багаж\" в живота през 2018 г., избягвайки \"баналността на консуматорството\" и \"празния брътвеж\", предаде Асошиейтед прес, цитирана от Новини.бг.   Светият отец предложи своите размисли за това за истинския смисъл на живота в празничната си новогодишна меса на площад \"Св. Петър\" днес. Неговата рецепта за същината на живота включва и момент на мълчание всеки ден, през който да бъдем заедно с Бог. Според него това \"ще запази нашата свобода, за да не бъде разядена от баналността на консуматорството, блясъка на търговските реклами, потока от празни думи и всемогъщите вълни от безсмислен брътвеж и гръмки крясъци\".   Франциск препоръчва да изоставил \"всички видове безполезен багаж\", за да преоткрием наистина важното, \"онова, което наистина има значение\", и да започнем наново оттам.  ", "date": "2018.01.01", "title": "Папа Франциск на празничната меса: Захвърлете ненужния багаж на консуматорството! "}
{"url": "http://epicenter.bg/article/Donald-Tramp--2018-a-shte-bade-strahotna-godina-/144128/7/0", "text": "  Сбогувайки се с 2017 година с разточително парти в частния си клуб, президентът на САЩ Доналд Тръмп предрече, че 2018-а ще бъде \"страхотна година\", предаде Асошиейтед прес, цитирана от Новини.бг.   Тръмп заяви, че борсовият пазар ще продължи да върви нагоре, а компаниите ще се продължат \"да се надпреварват\" да се установявят в САЩ. Той също така се похвали с редица постижения, като данъчната реформа, отварянето на Арктическия национален резерват за дива природа за сондиране, както и промените в националния закон за здравеопазването.   \"Ще бъде фантастична година\", каза Тръмп на репортерите, облечен в смокинг, влизайки в позлатената бална зала на Мар-а-Лаго, придружен от първата дама Мелания и сина Барън. Запитан за новогодишното послание на севернокорейския лидер, предлагащ диалог, Тръмп отговори: \"Ще видим!\" Сред гостите бяха съветниците на Белия дом Иванка и Джаред Къшнър, синовете на президента Ерик Тръмп и Доналд Тръмп младши, и министърът на финансите Стивън Мнучин.   По-рано вчера Тръмп увенча отиващата си година с видеотрибют - клип, посветен на собствените му върхови постижения и на американската изключителност. В 30-минутното видео се редуват сцени с Тръмп заедно с войници, с агенти от граничните патрули и с други световни лидери, на фона на внушителен саундтрак, докато президентът говори за страната си: \"Ние родихме модерния свят и ние ще оформим утрешния свят със силата и уменията на американския народ\". Сред успехите си Тръмп посочва избора на нов член на Върховния съд, усилията си за съкращаване на регулациите и най-вече данъчната реформа, която нарича \"най-голямото орязване на данъците в съвременната история\". Тръмп публикува видеото заедно с новогодишно послание: \"Каква година беше само, а при това едва сме започнали. Заедно ние правим Америка велика отново! Честита Нова година!\"   По-късно той добави още едно пожелание в Туитър в типичен бомбастичен стил: \"Докато страната ни бързо става по-силна и по-умна, искам да пожелая на всички мои приятели, поддръжници, врагове, хейтъри и дори на най-нечестните медии на фалшивите новини (фейк нюз) щастлива и здрава нова година! 2018 ще бъде велика година за Америка!\"  ", "date": "2018.01.01", "title": "Доналд Тръмп: 2018-а ще бъде страхотна година!"}
{"url": "http://epicenter.bg/article/Chetirima-dushi-sa-ubiti-v-London-v-novogodishnata-nosht--Politsiyata-ne-smyata--che-sluchaite-sa-svarzani/144130/7/0", "text": "Общо четирима души са били убити в Лондон в новогодишната нощ, като всички смъртни случаи са били причинени от нанесени с нож рани, съобщава Telegraph. Полицията обаче не смята, че има връзка между отделните случаи, случили се в северната, източната и южната част на британската столица.   Служителите на реда осъдиха „безсмислено насилие“. Жертвите са мъже, двама от тях на 20 години, един на 18 и един на 17 години. В ранните часове на първи януари е извършено още едно нападение с нож, срещу друг мъж, който е транспортиран в болница, но се намира в критично състояние. Към момента общо петима души са арестувани във връзка с единия случай. Води се разследване.  ", "date": "2018.01.01", "title": "Четирима души са убити в Лондон в новогодишната нощ. Полицията не смята, че случаите са свързани"}
{"url": "http://epicenter.bg/article/George-Ivanov--Makedoniya-ochakva-data-za-pregovori-s-ES-po-vreme-na-balgarskoto-predsedatelstvo/144135/7/0", "text": "Ние имаме готовност и очакване по време на българското председателство на ЕС да получим окончателно дата за започване на преговори за присъединяване към Евросъюза. Това каза македонският президент Георге Иванов.   \"Това е един дълъг и мъчителен процес, но администрацията ни има готовност за това... Проблемът е в Гърция, която ни блокира още в самото начало на този процес\", каза още Иванов.   Държавният глава на югозападната ни съседка очаква по време на следващата среща на върха на НАТО Република Македония да стане и пълноправен член на Северноатлантическия пакт. \"Надявам се в периода, който идва, структурите на НАТО повече да не бъдат заложници на една-единствена държава-членка на пакта, която се интересува само и единствено от собствените си интереси, а не от интересите на НАТО и от състоянието в целия регион. Ние очакваме по време на предстоящата среща на върха на НАТО това нещо да се случи и Македония най-накрая да бъде член на НАТО\", каза още Георге Иванов по време на визитата си в казармата Чойлия.    ", "date": "2018.01.01", "title": "Георге Иванов: Македония очаква дата за преговори с ЕС по време на българското председателство"}
{"url": "http://epicenter.bg/article/Vladimir-Putin-spodeli-kakvi-novini-iska-da-vidi/144140/7/0", "text": "Президентът Владимир Путин участва в юбилейното издание на новинарската програма \"Время\", която на 1 януари навършва 50 години, и каза какви новини иска да чуе.   \r\n \r\n    ", "date": "2018.01.01", "title": "Владимир Путин сподели какви новини иска да види"}
{"url": "http://epicenter.bg/article/Yohanes-Han--2018-a-godina-shte-e-reshavashta-za-Zapadnite-Balkani/144142/7/0", "text": "Комисарят по европейска политика за съседство и преговори за разширяване Йоханес Хан заяви, че 2018 година ще е „решаваща за Западните Балкани“. Еврокомисарят по разширяването отправи пожелания за Нова година в туитър.   „В края на тази пълна с предизвикателства година, искам да благодаря на всички наши партньори, намиращи се по-близо или по-далеч от нас, за отдадеността им в нашето сътрудничество през 2017 година! Трябва да се гордеем от общите постижения и да удвоим усилията си, защото все още има много работа за вършене“, написа Хан в социалната мрежа той. „2018-а година ще е решаваща за Западните Балкани и е възможност за дори по-близко сътрудничество с нашите партньори в борбата за преодоляване на общите предизвикателства. Пожелавам на всички наши партньори – политици или граждани – мирна и успешна Нова година. Да изградим бъдещето си заедно, в името на нашите деца!“, добави еврокомисарят.  ", "date": "2018.01.01", "title": "Йоханес Хан: 2018-а година ще е решаваща за Западните Балкани"}
{"url": "http://epicenter.bg/article/Petro-Poroshenko-pozdravi-Balgariya-za-nachaloto-na-evropredsedatelstvoto/144143/7/0", "text": "Украинският президент Петро Порошенко поздрави България за началото на първото в историята й председателство на Съвета на ЕС.   \"Приветствам нашия надежден партньор - България, за началото на първото в историята на тази държава председателство на Съвета на ЕС\", написа Порошенко в микроблога си в социалната мрежа туитър. \"Очаквам напредък в нашия амбициозен дневен ред: задълбочаване на политическото асоцииране и икономическата интеграция на на Украйна в ЕС, както и засилване на подкрепата на ЕС за възстановяване на териториалната цялост на Украйна\", добави украинският президент.  ", "date": "2018.01.01", "title": "Петро Порошенко поздрави България за началото на европредседателството"}
{"url": "http://epicenter.bg/article/Frantsiya-iska-da-sazdade-targovska-os-ot-Evropa-do-Kitay-prez-Rusiya/144144/7/0", "text": "Министърът на икономиката и финансите на Франция Бруно ле Мер заяви, че в Париж са на мнение, че развиването на търговските отношения с Китай и Русия може да компенсира „нарастващата неопределеност“ в отношенията със САЩ. В тази връзка френските власти имат намерение да създадат „търговска ос“ от Европа до Пекин през Москва, предава РИА Новости.   „Ние преминаваме от свят, в който господстваха най-вече трансатлантическите отношения, към по-балансирана международна политика“, заяви той, в интервю пред американското издание The Wall Street Journal. Министърът разкритикува Вашингтон за въвеждането на „екстериториални санкции“ – закони, забраняващи на чуждестранни компании, които осъществяват дейност в САЩ, да си сътрудничат с Русия. Според мнението на Ле Мер, подобни мерки ще превърнат САЩ във „фактически жандарм на световната търговия“.   „Това противоречи на нашия възглед за многостранна световна търговия“, добави френският политик. Освен това, той заяви, че в момента условията не позволяват отмяна или смекчение на антируските санкции, но изрази надежда, че положението ще се промени. Затова, Франция и Русия трябва да поддържат и разширяват двустранното сътрудничество в условията на действащите санкции, както и да се готвят за деня, когато рестрикциите ще бъдат отменени, обобщи Ле Мер.  ", "date": "2018.01.01", "title": "Франция иска да създаде търговска ос от Европа до Китай през Русия"}
{"url": "http://epicenter.bg/article/Iranskiyat-prezident--Protestite-ne-sa-samo-chuzhda-konspiratsiya--ima-realni-problemi/144148/7/0", "text": "  Иранският президент Хасан Рохани заяви днес, че би било грешка да се гледа на протестите, разтърсващи страната, просто като на чужда конспирация, предаде ДПА. \"Проблемите на хората са не просто икономически, те искат също повече свободи\", заяви Рохани на извънредна среща по сигурността, косвено критикувайки твърдолинейните представители на режима, които се противопоставят на опитите му да прокара политически и културни реформи.   \"Това правителство не е поставило всичко под контрола си\", добави президентът, визирайки факта, че окончателното решение по много ключови въпроси се взема от консервативни духовници, които заемат важни постове във властта. Рохани отбеляза, че протестите трябва да бъдат смятани за възможност, а не за опасност.   От миналия четвъртък хиляди иранци протестират срещу високата цена на живота, безработицата и близкоизточната политика на Техеран въпреки предупрежденията от страна на представители на силите за сигурност. По-рано днес иранската държавна телевизия съобщи, че досега 12 души са били убити по време на протестите в цялата страна.    ", "date": "2018.01.01", "title": "Иранският президент: Протестите не са само чужда конспирация, има реални проблеми"}
{"url": "http://epicenter.bg/article/Tramp--Dadohme-na-Pakistan--33-mlrd--te-ni-dadoha-lazhi-i-kovarstvo-/144152/7/0", "text": "Президентът на САЩ Доналд Тръмп започна новата година, като публикува гневен туит рано сутринта с критика към Пакистан и намек, че ще спре помощта, която Вашингтон отпуска на Исламабад. Това съобщиха световните агенции, цитирани от Нова телевизия.   \"Съединените щати неразумно даваха на Пакистан над 33 милиарда долара помощ в продължение на 15 години, а те не ни дадоха нищо друго освен лъжи и коварство, мислейки нашите лидери за глупаци. Дават убежище на терористите, които преследваме в Афганистан и практически не помагат. Стига толкова!\", написа президентът в социалната мрежа.   Вестник \"Ню Йорк таймс\" съобщи миналата седмица, че американското правителство разглежда сериозно възможността да не изпрати 255-те милиона долара помощ, чието изплащане и без това вече е забавено, защото смята, че азиатската страна не се бори достатъчно ефективно с терористичните групировки, намиращи се на нейна територия. По време на изненадващото си посещение в Афганистан преди десетина дни, вицепрезидентът Майк Пенс увери американските войски, че \"президентът Тръмп държи Пакистан под око\".     ", "date": "2018.01.01", "title": "Тръмп: Дадохме на Пакистан $33 млрд., те ни дадоха лъжи и коварство!"}
{"url": "http://epicenter.bg/article/-Zhurnal-dyu-dimansh--Koruptsiyata-v-Balgariya-e-endemichna/144147/11/0", "text": "Има нещо незряло, малко като слаб ученик, който направо може да ви разсмее. Да се приеме антикорупционен закон само няколко дни преди започването на 6-месеченото ротационното председателство на Европейския съюз, е малко прекалено наистина, коментира в обширен анализ френското издание „Журнал дьо Диманш“ ситуацията в България.   Това е поредният критичен материал на голямо европейско издание за страната ни, която влиза във фокуса на вниманието с започващото днес българско председателство на Съвета на ЕС. В последните няколко дни анализи, посветени на България, имаха „Гардиън”, „Ди Цайт”, АФП.   Каквато и да бъде ефикасността на този закон, след като българското правителство предприе цяла камара от мерки и декрети, създаде и комисия за борба с този бич, корупцията все още стряска Брюксел и класира България сред трите най-корумпирани страни в ЕС. Народният глас е безапелационен. „България е една умалена Русия. Цари мафиотски манталитет и никога няма да отговори на изискванията на поставените критерии“, пише „Журнал дю диманш”.   Трябва да се признае, че тази малка страна 10 години след приемането си в ЕС не е отбелязала напредък. През ноември Европейската комисия подчерта в последния си доклад, че нищо не се е променило от януари 2017 г. „Борбата срещу корупцията е областта, в която има най-малък напредък през последното десетилетие. При това – въпреки съществуването на Механизма за сътрудничество и проверка“. През 2016 г. в друг доклад на Центъра за изследване на демокрацията се казваше, че всеки пети възрастен се е сблъсквал с корупция – плащайки или получавайки рушвет. Според Николай Стайков от фондация „Антикорупционен фонд“ най-страшното е липсата на съдебни преследвания. „Притеснителен е малкият брой на разрешените случаи. В затвора отиват само малките, дребни риби. Нито един от главните герои от последните години не е зад решетките, дори за един ден“.   В навечерието на Новата година има само една шепа хора, която протестира пред правителството. Доста по-малко отколкото в съседна Румъния. Снегът, който покрива Витоша, приспива сетивата и разума. Между другото, според едно скорошно проучване на „Отворено общество“ това, което най-много безпокои българите, е корупцията – тя се нарежда на четвърто място след бедността, безработицата и лошото управление. По-малко от 15% от българите вярват в институциите. Корупцията е навсякъде. Искаш рушвет – заповядай. За детската градина, за доктора, за полицая или в по-голям мащаб – за да се спечели договор, финансиран от ЕС. Столицата не показва нищо от това и предлага на гостите само една луксозна витрина и приветливи усмивки. Трябва да посетите обаче североизточните квартали (така е в оригинала, вероятно става дума за южните квартали), за да срещнете тази повсеместна корупция, която не може да се види с просто око.   10 семейства си разделят богатствата на страната. Някои от тях са си построили чудесни къщи, които се охраняват от бодигардове и камери. Да живееш в „Бояна“ или „Драгалевци“ означава „Аз съм богат“ или „Аз съм корумпиран“.   „Корупцията не се измерва“, казва журналистът от в. „Сега“ и специалист по европейските въпроси Светослав Терзиев. „Това е усещане на всеки един българин от доста време насам“, добавя той. „Чувство” и „усещане” – понятията са размити. През 2016 г. „Прозрачност без граници“ посочваше България като страна от ЕС, където усещането за корупцията е най-остро. „Заедно с Румъния ние сме единствените държави от ЕС, които сме под наблюдение заради корупцията и организираната престъпност“, казва Терзиев.   Независимо от това българското правителство се отнесе много сериозно към председателството. Преди 5 месеца бе създадено Министерство на европейското председателство, което ще изчезне след края му. Журналистът се опитал да разследва това нещо, но напразно. „Почуках на вратите на всички министерства, които са свързани с председателството, за да разбера точната сума. Споменава се цифрата от 70 млн. лв., но никой не можа да ми каже на кого ще бъде разпределена“, казва Терзиев. Собственикът на първата независима информационна агенция БГНЕС Любчо Нешков бе най-щастливият човек в продължение на 10 години. Този симпатичен 50-годишен мъж, бивш военен кореспондент на Националната телевизия, успя да изгради една семейна новинарска компания, интегрираща за пръв път на едно място новини, снимки и видео. Той имаше гениалната идея да се свърже с мобилен оператор и така рязко увеличава продажбите си. „Вършех си своята работа, давах думата на всеки, включително и на тези, които критикуваха правителството“.   Това обаче не е по вкуса на всички. Санкцията не закъснява и получава лаконичен есемес, че неговият договор е прекратен. „Винаги е имало приятелски обаждания, страничен натиск, но ...“. В България не се отива в затвора, ако критикувате властите, но отмъстителните мерки са многобройни и прикрити. Част от клиентите прекратяват договорите, фактурите стават непосилни. Нешков е принуден да уволнява хора и да намали дейността си. Според „Репортери без граница“ България се срина от 35 място през 2006, което заема с Франция по онова време, на 109 място по свобода на словото от 180 държави през 2017 г. Това е най-лошото място в класацията на страна членка на ЕС.   Какво може да бъде доверието в България по време на това задължително европейско председателство? Пиар експертът Арман Бабикян дебело подчертава, че ЕС е бил отлично информиран за нивото на корупция, когато приема страната ни. „Ние се опитахме да убедим нашите европейски партньори, че ще направим всичко, за да преборим тази корупция, но нищо не стана. По-страшното е, че това въобще не пречи на ЕС. България е един вид прозападна зона на комфорт и нашите евродепутати са напълно подходящи за тази работа“, казва Бабикян и посочва с пръст собствения парламент. „Нашите депутати притежават парите и те решават на кого да ги дадат“.   Театър, нищо повече.   „Ние имаме една фасадна демокрация, но всъщност сцената е европейска, а хората нямат думата“, възмущава се Светослав Терзиев. Ние знаем, че председателството ще се ръководи от шефа на Комисията Жан-Клод Юнкер. Българите вече не вярват в ЕС. Терзиев има чувство за хумор и разказва следния анекдот: „Онзи ден бях на пресконференция с руския посланик. Русия никога, ама точно никога, не говори за корупцията, но този път темата за корупцията беше повдигната. Отговорът на посланика беше сладък: „Това го оставам на ЕС“.    ", "date": "2018.01.01", "title": "„Журнал дю диманш”: Корупцията в България е ендемична"}
{"url": "http://epicenter.bg/article/Rakiya--falshivi-taksita-i--tutmanitsi---quot-Politiko-quot--dava-saveti-za-evrochinovnitsite-u-nas/144149/11/0", "text": "Комбинация от сатира, туристически гид, политически коментар и продуктово позициониране предлага онлайн изданието „Политико” в своя наръчник за оцеляване на еврочиновници, изпратени да работят в България заради европредседателството. Авторът Кристиан Оливър е категоричен, че, макар и в „Дивия Изток на Европа”, тъй наречените еврократи могат да си прекарат добре – даже и да не свършат особено много работа.   Той обръща внимание на факта, че у нас кимаме наопаки на останалия свят и предупреждава брюкселските чиновници, че одобрителното всъщност въртене на главите на „дебеловратите български апаратчици” след представянето на поредната презентация може първоначално да предизвика известен културен шок.   Напълно в стила на всички останали текстове, посветени на пътуването у нас, Оливър обръща внимание, че още на летището дебнат фалшиви таксита с надути тарифи. Той отбелязва, че таксиджиите може да приличат на охранители от нощни клубове, но повечето всъщност са „срамежливи хипохондрици, които звънят на майките си поне два пъти дневно”, а някои от тях могат да предложат и експертиза в области като фалита на КТБ или хидроизолацията.   Авторът, който очевидно има добър поглед върху нашата страна, хвали българската кухня (и ракия) и препоръчва заведения и ястия, а също така дава идеи за културната програма на еврочиновниците.   А нещо по работа?   „Българите са умни. Обичат шаха и олимпиадите по математика, работят в Силициевата долина. Проблемът ви е, че старата гвардия в политиката и по министерствата може да бъде излишно формална, снизходителна, склонна да пречи и не съвсем малко корумпирана. С много от тези хора може да се постигне малко – някои работят за мафията, за Кремъл или и за двете”, пише откровен Кристиан Оливър. Той предлага на еврократите по време на срещите си да се отдадат на наблюдение в стила на орнитологията с цел да идентифицират различните видове „апаратчици”. Те биват Dârven filosof („изключително скучен, който не спира и не спира да боботи от позицията на превъзходство; разпространен”), Tutmanik („най-просто казано, глупак; далеч не е застрашен вид”), Bai Ganyo („безсрамен опортюнист, който ще търси нещо за себе си във всяка ситуация; трагично често срещан”), Mutra („дебеловрат мафиот, лошият му вкус е по-добър само от този на женския подвид – мутресата”), Nekadârnik (“негоден за нищо; има го почти навсякъде – гълъбът на бюрократичния свят”).   Според автора срещата на европейския бюрократ с родната администрация ще е „разрушителна за душата” и след преживяното ще му е нужна още културна програма за превъзмогване на щетите.      ", "date": "2018.01.01", "title": "Ракия, фалшиви таксита и „тутманици”: \"Политико\" дава съвети за еврочиновниците у нас"}
{"url": "http://epicenter.bg/article/-Yulen--pokaza-ideen-proekt-za-vtori-lift-v-Bansko/144141/4/0", "text": "Концесионерът на ски зоната над Банско - „Юлен“ АД, разпространи информация за идейния проект за втори кабинков лифт.   Това се случва дни, след като правителството взе решение за разширяване на ски зоната в курорта, давайки възможност за изграждане на още един лифт при наличие на конкретен проект.  В идеята на концесионера за трасе, публикувана във в.”Труд”, се предлага 10-местна въжена линия с капацитет от 3000 души на час. От \"Юлен\" заявяват, че още преди 8 години, когато се появили първите признаци на проблем с опашки на Начална станция на Кабинковия лифт,  са се свързали с водещите производители на въжени линии, за да консултират възможни варианти за неговото решаване.  След многогодишни консултации и анализи за решаване на проблема, общото мнение е, че е необходимо да се изгради втора десетместна кабинкова въжена линия, с капацитет 3000 души на час и обща дължина от 5,8 км. Заключението било плод на работата на инженери и проектанти, които са обследвали казуса на терен. \"Разработено е и идейно проектно трасе, видно от приложената схема. След обсъждане на редица варианти се стигна до единодушно становище, че това е най-добрия възможен вариант, който ще реши транспортно- логистичния проблем с опашките и едновременно с това е най-екологосъобразното решение. Новата кабина е предвидено да има начална станция, разположена в непосредствена близост до начална станция на действащата кабина\", пише още в идейния проект.  Трасето от нея до междинна станция, разположена в м. „Чалин валог“, се движи почти успоредно на настоящата и след междинната станция продължава до другия естествен център на ски зоната – местност „Шилигарника“. По този начин ще могат да се разделят туристопотоците, за да не се създаде отново проблем с опашка на „Бъндеришка промяна“. Така двата центъра – „Бъндеришка поляна“ и „Шилигарника“, ще поемат равномерно всички скиори без да се получават нови опашки, твърдят от \"Юлен\". \"Заявяваме категорично, че трасето на този идеен проект минава единствено през концесионна територия и попада изцяло в буферната зона. Горските площи, през които ще премине трасето, са само 0,017 % от територията на НП „Пирин“. Акционерно дружество \"Юлен\", концесионер на „Ски зона Банско“, е готово да поеме твърд ангажимент, като компенсаторни мерки във връзка с изграждането на втория кабинков лифт, че срещу всяко отстранено дърво ще засади пет нови дървета, на посочено от Дирекцията на НП „Пирин“ място\", завършва изявлението на концесионера. Решението на правителството обаче вече предизвика проести на природозащитници, които затвориха Орлов мост в София. Демонстрациите ще продължат, въпреки уверенията на екоминистъра Нено Димов, че не се предвижда никакво друго строителство, освен съоръжения за спорт.    ", "date": "2018.01.01", "title": "”Юлен” показа идеен проект за втори лифт в Банско"}
{"url": "http://epicenter.bg/article/Gori-smetishteto-na-Pazardzhik/144138/3/0", "text": "  Голям пожар гори на сметището на град Пазарджик, съобщи Новини.бг.   Заради пожара са задимени пътищата в района. Видимостта е намалена към Капитан Димитриево и Пещера. Призовават се водачите да карат с повишено внимание и съобразена с пътните условия скорост.  ", "date": "2018.01.01", "title": "Гори сметището на Пазарджик"}
{"url": "http://epicenter.bg/article/3910-bebeta-proplakaha-v--quot-Maychin-dom-quot--prez-2017-g--Parvoto-dete-na-2018-g--e-momchentse/144129/2/0", "text": "  Първите деца, родени в София, Варна и Шумен са момчета. В Пловдив обаче първото бебе, проплакало през Новата година е момиче.   Първото бебе за новата година в София е Александър, който се е родил в болница „Шейново“ в първите минути на 2018-а. Обикновено в новогодишната нощ в болницата са се раждали по няколко деца, но намалелия брой новородени все пак е очакван, предвид спада в раждаемостта у нас, коментира БТВ. Тази сутрин се е родило още едно бебенце в \"Шейново\", а в страната са проплакали за първи път десетки деца в първите минути на 2018 г.   Първото дете за новата 2018 година за столичния “Майчин дом” се роди в 00:46 часа, момченце е, тежи 3420 грама и е 50 см, съобщи Новини.бг. Най-големият акушеро-гинекологичен център в страната изпрати 2017 г. с 3910 бебета. \"В “Майчин дом” се раждат най-много бебета от цялата страна. Това се дължи на високия професионализъм на всички специалисти и на грижата, която е на световно ниво в болницата”, коментира изпълнителният директор на “Майчин дом” доц. Иван Костов. “Благословени сме отговорността за майките и техните рожби да е същността на работата ни”, допълни доц. Костов в първия ден от новата година. В “Майчин дом” се намира и най-добрата Неонатологична клиника, която през тази година е поела грижата за над 730 недоносени бебета, родени в болницата или приети от други родилни клиники. През 2017 г. в “Майчин дом” са се родили 134 двойки близнаци и едни тризнаци.   През 2017 г. новородените в България са около 5000 по-малко в сравнение с предишната година. До 20 декември в страната е имало 56 197 pаждания, а през 2016 г. към същата дата те са били 60 917. В София ражданията през 2017-а са с 570 по-малко, но все пак столицата е на първо място по раждаемост с 15 088 новородени, следвана от Пловдив, където за миналата година са се родили 6429 дечица. Областта с най-голям спад в раждаемостта у нас е Варна, където са се родили 814 бебенца по-малко, общо 3773 за изминалата година, по данни на Министерството на здравеопазването.    ", "date": "2018.01.01", "title": "Първите деца за 2018 г. в София, Шумен и Варна са момченца, в Пловдив - момиченце"}
{"url": "http://epicenter.bg/article/Patriarh-Neofit-na-Novogodishniya-moleben--V-sarabotnichestvo-s-Boga-da-gradim-nasheto-obshto-badeshte-/144131/2/0", "text": "Нека Новата година да бъде година на още много лични и обществени успехи, та в неизменно съработничество с Бога, да продължаваме да градим нашето общо бъдеще!   Това пожела патриарх Неофит в словото си на Новогодишния молебен днес в Патриаршеската катедрала \"Св. Александър Невски\". Думите на дядо Неофит бяха разпространени от Светия Синод на БПЦ.  Негово светейшество отбеляза, че в първия ден на Новолетието, когато светата Църква чества празника Обрезание Господне и почита паметта на един от своите най-велики светци - дивния Божи угодник Василий Велики, архиепископ на Кесария Кападокийска, отново сме заедно в храма, за да положим началото на настъпващата 2018 г. с молитва към Всеподателя Бога и с благодарност за великата Му милост и за всички Негови щедрости към нас, към нашата Църква и свидната ни Родина.  Да даде Бог и през 2018 г. страната ни уверено да продължи по пътя на своя богоблагословен напредък, а нашата Църква да укрепва още повече в своето богозаповядано единство, в свидетелството си за Христа Разпнатия и за донесеното ни от Него, с Неговото благословено Рождество по плът, наше избавление и спасение, посочи негово светейшество. В началото на Новата година отечески молитстваме от Всеподателя Бога за всички вас здраве, сили, бодрост и дръзновение във всяко добро и богоугодно дело, с което да украсяваме живота си и да допринасяме за добруването на Църквата ни и обичната ни Родина, майка България. Божието благословение и Неговата велика милост да бъдат с всички нас! Честита, мирна и от Бога благословена 2018 година! - пожела патриарх Неофит.     ", "date": "2018.01.01", "title": "Патриарх Неофит в Новогодишния молебен: В съработничество с Бога да градим нашето общо бъдеще!"}
{"url": "http://epicenter.bg/article/Kakvo-vliza-v-sila-ot-1-yanuari-2018-godina-/144132/2/0", "text": "Новата 2018 г. носи промени в редици сфери на обществения живот, припомня \"Фокус\". Агенцията изрежда какво влиза в сила от днес: От началото на 2018 година България ще бъде председател на Съвета на ЕС. Председателството се изпълнява от предварително определена група от 3 държави-членки – т.нар. „Трио“- за период от 18 месеца. България е част от „Триото“ Естония – България – Австрия. Съветът на ЕС обсъжда и приема съвместно с ЕП законодателните актове на ЕС на базата на предложения, изготвени от ЕК. Заседава в различни конфигурации, наричани „състави“, в зависимост от обсъжданите въпроси.  Девизът на Българското председателство е: „Съединението прави силата“. В логото на страната ни са вплетени символите на кирилицата, българските шевица и трикольор. 4 са основните български приоритети за Председателството- Бъдеще на Европа и младите хора; Западни Балкани; Сигурност и стабилност; Цифрова икономика. По време на Председателството ще се проведат 299 събития, основно в София, но и във Варна, Бургас, Пловдив, Велико Търново, Габрово, Русе и др. През май България ще бъде домакин на среща на върха между ЕС и страните от Западните Балкани. Ще се проведат 12 неформални заседания на Съвета на ЕС, над 20 срещи на високо ниво, както и пет срещи от парламентарното измерение. Над 170 ще бъдат срещите и заседанията на експертно ниво, а 85 другите събития. Председателството ще бъде открито с официална церемония в Народния театър „Иван Вазов“ на 11 януари.  В сила влиза Бюджетът за 2018 година. Предвижда се икономически ръст от 3,9%. Повишаване на крайното потребление до 4,7%, както и ръст на инвестициите до 4,3%. Очаква се нивото на безработица да се понижи до 6,2%. Бюджетът не предвижда значителни промени на данъците. 180,5 млн. лв. ще бъдат средствата за опазване на границата, а 35, 2 млн. лева- за зимно поддържане и снегопочистване на общински пътища. През тази година общините ще разполагат със 2,780 млрд. лева.  Минималната работна заплата се увеличава от 460 на 510 лева. Предвижда се от 1 януари 2019 година минималната заплата да бъде 560 лева, а от началото на 2020 година- 610 лева. Увеличението ще струва 82.1 млн. лева през 2018 г., 95.7 млн. лева през 2019 г. и 104 млн. лева през 2020 г. Mинималната работна часова заплата ще бъде 3,07 лв. Диференцираният минимален осигурителен доход за самоосигуряващите се ще се увеличи за 2018 г. на 510 лв., 550 лв., 600 лв. и 650 лв., съобразно дохода. 2600 лева ще бъде максималният размер на осигурителния доход. От 65 на 75 лева ще бъде повишен и гарантираният минимален доход. Променят се изискванията на право за обезщетение за безработица - да има внесени или дължими вноски за фонд \"Безработица\" най-малко 12 месеца от последните 18. Дневният минимален размер на обезщетението за безработица се увеличава от 7,20 лв. на 9 лева. Дневният максимален размер на обезщетението за безработица ще бъде 74,29 лева.  От началото на годината минималните пенсии стават 200 лева. От 1 юли ще бъдат увеличени до 207, 60 лв. Пенсиите ще се преизчисляват с 1, 169% за всяка година осигурителен стаж. Разходите за пенсии в бюджета за 2018 година са 8, 351 млрд. лв. Размерът на осигурителната вноска за Фонд „Пенсии” се увеличава с един процентен пункт – 19,8 на сто за родените преди 1 януари 1960 г., при съотношение – 11,02 за сметка на работодателя и 8,78 за сметка на работника, и 14,8 на сто за лицата, родени след 31 декември 1959 г., съответно при съотношение 8,22/6,58. Процентът за всяка година осигурителен стаж в пенсионната формула ще се увеличи от 1.126 на 1.169, в резултат на което всички пенсии ще бъдат увеличени с 3.8 на сто от 1 юли. Пенсиите за трудова дейност, отпуснати до 31 декември на предходната година ще се преизчисляват с новия процент за всяка година осигурителен стаж – 1,169.  През 2018 жените се пенсионират на възраст 61 г. и 2 месеца при 35 години и 6 месеца осигурителен стаж, а мъжете на 64 години и 1 месец и стаж 38 години и 6 месеца. Паричното обезщетение за отглеждане на малко дете беше увеличено от 340 на 380 лв. през втората година на майчинството. Запазва се периодът на изплащане на паричното обезщетение за бременност и раждане от 410 дни. И през тази година ще продължи да действа въведената през 2017 г. възможност за майките (осиновителките) с право на отпуск, който не използват да се върнат на работа и да получат обезщетение от ДОО в размер 50 на сто от полагащото им се обезщетение при бременност и раждане.  Учителските заплати ще бъдат увеличени с 15% от есента. Заделените средства от бюджета са 330 млн. лева. Минималната стартова заплата ще се увеличи от 660 на 759 лева. Старши учителите и възпитателите ще получават 790 лева. А главните учители и възпитатели- 836 лева. Сектор „Образование“ ще получи и още 180 млн. лева за разходи, програми и стипендии. 100 млн. лева допълнително ще бъдат отделени за увеличение на заплатите на военнослужещите. Възнагражденията им ще бъдат увеличени с 10-11%. Войниците и сержантите ще получат около 70 лева повече, а офицерите- около 90 лева. 55 млн. лева са предвидени за увеличение на заплатите на пожарникарите и полицаите през 2018 година. Увеличението на заплатите в сектора ще бъде диференцирано и ще се отнася най-вече за служителите с полицейски правомощия. Заплатите на служителите ще бъдат увеличени с 1-15%.  От началото на 2018 г. двойките с репродуктивни проблеми ще разполагат с допълнителен ин витро опит, разходите за който се поемат от държавата. Така броят на безплатните процедури се увеличава от 3 на 4. За целта бюджетът на Фонд инвитро от 2018 г. ще бъде увеличен с 9 млн. лева. От тази година Центърът за асистирана репродукция (ЦАР) ще финансира допълнително 4 трансфера на размразени ембриони – дейност, която до момента не бе заплащана от държавата. По този начин ще се удвои броят на опитите и ще се увеличи шансът за забременяване на жените. Жени с онкологични заболявания, на възраст до 35 години, вече ще могат да съхраняват свой генетичен материал, което ще им позволи на следващ етап да станат родители. Двойки, при които единият партньор има генетично заболяване или хромозомна мутация вече ще получават шанс да имат здраво дете чрез инвитро процедури. От 12 на 2-3 месеца са намалени сроковете за получаване на заповедите за одобрение на кандидатстващите двойки. Размерът на таксите за регистрация на юридическите лица с нестопанска цел ще намалее от два до четири пъти в зависимост от вида на вписването и начина на подаване на заявленията. Ще могат да се подават заявления на хартиен носител във всички служби на Агенцията по вписванията, независимо къде е седалището. Таксата ще бъде с 50% по-ниска, ако заявлението се подаде по електронен път. Тютюневите изделия и бутилираните алкохолни напитки ще се продават с нов бандерол. Единичните цени на бандеролите се запазват- за тютюневи изделия 0,013 лв., а за алкохолни напитки 0,032 лева. Нововъведение при бандеролите за тютюневи изделия е поставянето на QR код, съдържащ линк до уеб-страницата на Министерството на финансите. Кодът ще може да се прочете чрез смартфон или таблет с всяко безплатно приложение за четене на QR код. Акцизните стоки, облепени с действащите към момента бандероли, ще могат да се реализират в търговската мрежа до изчерпването им, но не по-късно от 31 декември 2018 година.  Инспекторите на НАП вече ще могат да затварят обекти с открити нарушения, дори когато те междувременно са сменили стопанина си. От днес специфичният компонент от акциза на цигарите ще бъде увеличен на 109 лева на хиляда къса, а пропорционалният - 25 % от продажната цена. Промяната ще доведе до по-сериозно поскъпване на евтините марки и по-малко - на скъпите. Поскъпването ще стане постепенно, след изчерпването на тютюневите изделия със стар акциз от търговската мрежа. Въвеждат се тримесечни винетки на цена от 54 лева. За трета поредна година цените на останалите винетни стикери за леки автомобили се запазват – годишната винетка за леки автомобили ще струва 97 лв., месечната – 30 лв., седмичната – 15 лв. Валидността на едногодишните винетки вече ще започва да тече от датата на купуването им. В разпространителската мрежа ще бъдат над 2,1 млн. стикера, от които 900 хил. бр. са годишни за леки автомобили. Поетапно до края на януари по разпространителските пунктове ще бъдат пуснати общо около 4,8 млн. винетки. Това ще е последната година, в която се ползват хартиени стикери. С изграждането и въвеждането на тол системата от 2019 г. ще се премине изцяло към електронно таксуване. С цел по-висока защита и блокиране на възможността за фалшификация е променено графичното оформление на винетките. Всички стикери имат двойна номерация – пореден и случаен номер, като комбинацията от двата номера също е вид защита.  През първото тримесечие на годината цената на природния газ ще бъде с 2,75% по-висока в сравнение с 2017 година. Утвърдената от КЕВР цена на природния газ, на която \"Булгаргаз\" ЕАД продава природен газ на крайните снабдители и на клиенти, присъединени към газопреносната мрежа, е в размер на 352,65 лв. на 1000 куб. м. или 33,39 лв./MWh (без акциз и ДДС). Увеличението на цената на природния газ няма да доведе до повишаване на цените на топлинната енергия до края на отоплителния сезон. Няма да има промяна и в цената на електрическата енергия за битовите потребители и небитовите потребители на регулирания пазар.  С между 2 и 20% ще поскъпне водата в 14 области на страната. Според планираните увеличения в София цената скача с 9.5% до 2.36 лв. за куб. м, в Смолян с 4.5% до 2.35 лв., в Пловдив с 2.9% до 2.20 лв., във Варна с 2.7% до 3 лв., в Силистра с 6.5% до 3.29 лв., в Кърджали с 2.8% до 2.43 лв., в Русе с 6.2% до 2.78 лв., в Перник с 5.8% до 2.29 лв., в Монтана с 6,4% до 2.89 лв., в Шумен с 3% до 3.32 лв., в Сливен с 2.05% да 2.50 лв., в Бургас с 8.7% до 2.77 лв., във Враца с 13% до 3.09 лв. В Ямбол цената ще скочи с най-много – с 20% до 2.78 лв. В последните дни на 2017 г. Върховната административна прокуратура (ВАП) се самосезира относно решението на КЕВР за цената на водата. 22 са официалните почивни дни през годината. Първият работен ден за 2018 година е 2 януари. Денят след Нова година ще бъде почивен. Годината ще има 249 работни дни, с ден повече в сравнение с 2017 година. За националния празник 3 март ще почиваме от 3 до 5 март. От 6 до 9 април, или от Разпети петък до втория ден на Възкресение, ще почиваме за Великден. 3 дни ще празнуваме Гергьовден- от 5 до 7 май. Няма да работим на Деня на труда 1 май, Деня на българската просвета и култура 24 май и на 6 септември- Денят на Съединението. Ще празнуваме Коледа 5 дни- от 22 до 26 декември.", "date": "2018.01.01", "title": "Какво влиза в сила от 1 януари 2018 година?"}
{"url": "http://epicenter.bg/article/Prezidentat-Rumen-Radev-pokani-kantslera-na-Avstriya-da-poseti-Balgariya/144133/2/0", "text": "Президентът Румен Радев бе на Новогодишния концерт във Виена по покана на своя колега Александър Ван дер Белен. Радев проведе работни срещи в австрийската столица. Той покани новия канцлер на Австрия Себастиан Курц да посети България. Едно от произведенията, включени в програмата на световноизвестния симфоничен концерт тази година - „Празничен марш” на Йохан Щраус-син, бе специално посветено на България и поемането на председателството на Съвета на ЕС.   \"Във Виена проведох работна среща с австрийския президент Александър Ван дер Белен и президента на Република Естония г-жа Керсти Калюлайд в контекста на срещата на „Триото“ на председателството на Съвета на Европейския съюз\", написа във фейсбук президентът Румен Радев.   \"Разговарях и с федералния канцлер на Австрия Себастиан Курц и отправих покана към него да посети България. По лична покана на федералния президент на Република Австрия Александър Ван дер Белен със съпругата ми Десислава Радева бяхме почетни гости на световноизвестния Новогодишен концерт на Виенската филхармония в златната зала на „Музикферайн“. Едно от произведенията, включени в програмата „Празничен марш” на Йохан Щраус-син, бе специално посветено на България и поемането на председателството на Съвета на ЕС\", добави държавният глава в социалната мрежа.    ", "date": "2018.01.01", "title": "Президентът Румен Радев покани канцлера на Австрия да посети България (СНИМКИ)"}
{"url": "http://epicenter.bg/article/Desislava-Radeva-s-iziskan-toalet-vav-Vienskata-opera/144134/2/0", "text": "С изискан тоалет се появи съпругата на президента Десислава Радева на Новогодишния концерт в златната зала на „Музикферайн“ във Виена. За бляскавото събитие, което се следи от цял свят, тя бе избрала букле в розов цвят, който в момента е моден хит.    Роклята на Радева в бебешко розово бе съчетана с разноцветни полускъпоценни камъчета около овалното деколте. В стила на обстановката Десислава се появи на балкона за официални гости на концерта на Виенската филхармония заедно с президента Румен Радев. Дължината на полата, която леко се разкрояваше надолу, следваше класическата линия. Прическата на Радева бе прибрана в небрежен кок. Обувките и чантата също бяха в подходящ новогодишен стил в златно.    Румен Радев и съпругата му са по лична покана на федералния президент на Република Австрия Александър Ван дер Белен почетни гости на световноизвестния Новогодишен концерт в златната зала на „Музикферайн“.  ", "date": "2018.01.01", "title": "Десислава Радева с изискан тоалет в златната зала на „Музикферайн“ във Виена"}
{"url": "http://epicenter.bg/article/V-Sofiya-startira-maraton--quot-Santa-Klaus-ticha-/144136/2/0", "text": "  \"Санта Клаус тича” е първият по рода си маратон, който се провежда в София и който започна в ранния следобед на първия ден от годината от пилоните на НДК.   Десетина - петнайсет дядоколедовци или сантаклаусовци заедно със Снежанки и джуджета в новогодишни костюми от различни възрасти се затичаха точно в 14 ч. към пешеходната зона на бул. ”Витоша”, за да покажат на софиянци стремежа си към здраве чрез спорт, предаде репортер на БГНЕС.   „Идеята е още от първия ден на годината, както ни тръгне, така да ни върви”, предрича организаторът на инициативата Стефан Иванов, който е финансист, работил в \"Сити банк\". Тук днес е като съосновател на Activity Choices – новородена платформа, както той се изрази, за спорт, чиято мисия е да запали повече хора да спортуват, да бъдат активни и здрави. Където млади и по-възрастни да практикуват йога, пилатес, таекуондо и какво ли не още. Събитието има и благотворителен елемент. „Всички дигитални пропуски, които могат да закупят участниците днес от сайта на нашата платформа, отиват за дарение за фондация BCause”, каза той. BCause е новото име на фондация “Помощ за благотворителността в България” (ФПББ). Целта е средствата да се събират за спортни терапии за деца с физически и ментални увреждания. Стефан Иванов напомни, че при активния спорт се отделя ендорфин – хормона на щастието.   Маратонът ще бъде в два тура: първият от НДК през бул. „Витоша” до края на пешеходната зона и обратно, вторият – от НДК през Моста на влюбените, парка, чак до спортен комплекс „Спартак” и обратно. Поканата за участие е отправена през Фейсбук и 270 души са заявили интерес към „Санта Клаус тича”, но в първия ден на годината май сънливците са си останали в къщи. Лара Иванова е ученичка, която тренира лека атлетика отдавна. Тя мисли, че такива събития като „Санта Клаус тича” създават удоволствие за всички участници и е добър старт за Новата година. Преди началото на маратона се появи и един впечатляващ Дядо Коледа – Росен Николов с много лъскава бяла брада. Той ни съобщи, че джуджета поддържат брадата му, помагала и Снежанка, но в момента била заета, затова не е тук.  ", "date": "2018.01.01", "title": "В София стартира маратон \"Санта Клаус тича”"}
{"url": "http://epicenter.bg/article/Tsvetan-Tsvetanov-se-hvana-na-horoto-na-kukerskiya-festival--Starchevata-/144137/2/0", "text": "Зам.председателят на ГЕРБ Цветан Цветанов се хвана на хорото в Разлог. Той бе гост на кукерския фестивал „Старчевата“. И разказа за събитието във фейсбук.   „Днес на централния площад в Разлог имах удоволствието да се включа в традиционния новогодишен кукерски карнавал \"Старчевата\". Заедно с кукерите, наричани тук още чауши и старци, изпълнихме обичая гонене на злите сили. Призовавам всички да се откъснем от лошото и да продължим през Новата година заредени с доброта. Благодаря на гражданите на Разлог и на кмета Красимир Герчев за това, че почитат традициите и са запазили българщината в себе си“, написа в социалната мрежа Цветанов.     Близо 2500 кукери гониха злите сили в Разлог по време на традиционния новогодишен кукерски карнавал \"Старчевата\".   От общината съобщиха, че в проявата са се включили от пеленачета до хора на достойна възраст, всичките - облечени в красивите разложки носии. Кукерите и техните ръководители, с житни класове в ръце, извършиха ритуала по гонене на злите сили и привличане на доброто и красивото.   Гости на фестивала бяха зам.-шефът на ГЕРБ Цветан Цветанов, директорът на Агенция „Митници“ Георги Костов, акад. Пламен Карталов - директор на Софийската опера и балет, футболната легенда Христо Стоичков, певците Иван Дяков и Веселин Маринов. Поздрав към жителите и гостите на община Разлог отправи кметът инж. Красимир Герчев, който пожела новата година да бъде здрава, щастлива и по-успешна от предишната. „Новогодишният кукерски карнавал „Старчевата“ е обичан и чакан от малки и големи, които с трепет се приготвят цяла година за него. Традицията се тачи с всяка изминала година все повече, а хората, които се обличат в разложки носии и в кукерски костюми се умножават. Това ме кара да се гордея с жителите на община Разлог, защото докато спазват традициите от миналото, Разлог ще се развива и в бъдещето. Хората на Разлог са хора, уважаващи корените си и заради това Разлог ще пребъде“, каза в словото си инж. Герчев.    ", "date": "2018.01.01", "title": "Цветан Цветанов се хвана на хорото на кукерския фестивал „Старчевата“"}
{"url": "http://epicenter.bg/article/Otets-Ivan--Darven-material-i-50-hil--lv--shte-sa-neobhodimi-za-vazstanovyavane-na-priyuta-sled-pozhara/144139/2/0", "text": "  Дървен материал и около 50 000 лв. ще са необходими за възстановяване на приюта след пожара. Това каза отец Иван след огнения ад в Дома за сираци „Св. Николай“ в Нови хан в новогодишната нощ.   Свещеникът поясни, че не е изгорял целият дом, а част от него. \"Изгорял е покривът“, коментира отец Иван пред агенция \"Фокус\". Той уточни, че пожарът е възникнал от искра от комина на камината. По думите на отеца децата от приюта са настанени в село Доганово и в София. „Всички сме евакуирали. Отстраняваме щетите и боклуците. Ще пуснем тока, за да заработи домът отново“, коментира отец Иван.  ", "date": "2018.01.01", "title": "Отец Иван: Дървен материал и 50 хил. лв. ще са необходими за възстановяване на приюта след пожара"}
{"url": "http://epicenter.bg/article/I-Nikolina-Angelkova-s-novogodishna-chestitka-vav-feysbuk/144145/2/0", "text": "  Честита Нова Година! Бъдете живи и здрави, щастливи и обичани. Нека 2018-та година бъде изпълнена със стремеж към по-добро бъдеще.   Това написа в официалния си профил във фейсбук министърът на туризма Николина Ангелкова.   \"През изминалата 2017-та видяхме реални резултати от усилията ни за предоставяне на качествен туристически продукт. Подписахме редица договори за сътрудничество с големи пазари и предприехме стъпки към улесненото издаване на работни визи в сферата на туризма. Вярвам, че с обединени усилия можем да превърнем България в целогодишна туристическа дестинация\", пише още Ангелкова.  ", "date": "2018.01.01", "title": "И Николина Ангелкова с новогодишна честитка във фейсбук"}
{"url": "http://epicenter.bg/article/Vremeto-prez-yanuari--Ot-minus-13-do-plyus-15-gradusa/144146/2/0", "text": "През януари се очаква средната месечна температура у нас да бъде над нормата, а месечната сума на валежите - около и под нормата. Най-ниските температури през месеца ще бъдат между минус 13 и минус 8 градуса, а най-високите - между 10 и 15 градуса, съобщи за БТА Анастасия Кирилова - синоптик в Националния институт по метеорология и хидрология при БАН. По думите й месецът ще започне с предимно слънчево и сравнително топло време. В низините и котловините ще бъде мъгливо или с инверсионна облачност.   Около средата на първото десетдневие ще премине атмосферно смущение. Облачността ще се увеличи, ще има и валежи, отначало от дъжд, но с понижението на температурите в Северна България и високите полета дъждът ще преминава в сняг. Впоследствие атмосферата ще се стабилизира и през следващите дни ще е без валежи.   В края на първото и през първите дни от второто десетдневие на януари ще преобладава облачно време, с чести превалявания, в по-голямата част от страната от сняг. Температурите ще се понижат, оставайки близки или по-високи от обичайните за средата на януари. През втората половина от периода ще се затопли, повече в планините, където ще има и повече слънце, а в равнинната част от страната ще остава предимно облачно и мъгливо.   Изгледите за третото десетдневие са температурите да се задържат над климатичната норма, а вероятността за валежи е относително по-малка, прогнозира Анастасия Кирилова.   Климатичната справка на НИМХ-БАН определя януари като най-студения месец от годината и обикновено той определя характера на зимата - мека, нормална или сурова. Времето през месеца обикновено е облачно и мъгливо. При нахлувания на студен въздух от северозапад и североизток вали сняг и се създават условия за снежни виелици, особено в Северна България.   Средният брой на дните със снежна покривка през януари в Северозападна България е около 20, а по Черноморието - от 2 до 5. В планините често духат силни ветрове, обикновено от северозапад и югозапад. През януари са регистрирани най-големите аномалии на времето в нашата страна. При нахлувания на арктичен въздух след изясняване са достигани най-ниските температури в повечето райони на страната - абсолютният минимум за страната ни е минус 38,3 градуса, измерен в Трън през 1947 г. През януари има и интензивни затопляния, при които температурите са се повишавали до 20-23 градуса. Средната месечна температура в Северна България и високите полета през януари е между минус 2 и 1 градуса, по Черноморието, в Горнотракийската низина и долината на река Струма - от 1 до 3 градуса, а в планинските райони - между минус 7 и минус 3 градуса.   Средната месечна сума на валежите в по-голямата част от страната е между 30 и 60 литва на квадратен метър, а в планините и в най-южните райони - между 60 и 110 литра на квадратен метър. Астрономическата справка показва, че в началото на януари слънцето в София изгрява в 7 часа и 57 минути, и залязва в 17 часа и 04 минути. Продължителността на деня е 9 часа и 07 минути. В края на месеца слънцето изгрява в 7 часа и 42 минути, и залязва в 17 часа и 38 минути. Продължителността на деня е 9 часа и 56 минути. Фазите на луната през януари са: на 2 януари - пълнолуние, на 9 - последна четвърт, на 17 - новолуние, на 25 - първа четвърт, и на 31 януари – пълнолуние.    ", "date": "2018.01.01", "title": "Времето през януари: От минус 13 до плюс 15 градуса. На 2-ри ни очаква пълна луна!"}
