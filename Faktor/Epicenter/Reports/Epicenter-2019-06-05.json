{"url": "http://epicenter.bg/article/Toma-Bikov--Balgariya-pazi-granitsite-si-dalech-po-dobre-ot-nyakoi-strani--chlenki-na-Shengen--VIDEO--/184990/2/0", "text": "България така или иначе е инвестирала 3 млрд в проекта АЕЦ Белене, това е българското участие в него. От тук нататък търсим чуждо участие на стратегически инвеститор. Бих се присъединил към думите на президента Радев, че индустрията в България се развива. Г-н Радев, откакто е избран за президент, твърди, че няма инвестиции и че производството в България е много зле, в същото време казва, че е необходима атомна централа, което значи, че производството в България е добре.  Това каза народният представител от ГЕРБ Тома Биков в ефира на предаването ”Всичко коз” по Канал 3.  Факт е, че България се реиндустриализира. България има исторически износ и то на неща произведени в България. Разликата е, че при социализма имаше една медия, а сега са много и са критични, но това е работата на медиите, да показват къде са проблемите, добави той.  Позицията на България относно санкциите срещу Русия е, че за нас анексирането на Крим е неприемливо от гледна точка на българския национален интерес. Ние нямаме интерес от това границите в Европа да бъдат прекроявани, защото веднъж прекроени, това може да доведе до прекрояване на други граници. В момента виждаме, че в момента имаме такъв казус между Сърбия и Косово. Ако и тази граница се прекрои, каква е гаранцията, че границата в Босна и Херцеговина няма да се прекрои, посочи Биков.  След като Крим е в положението, в което се намира вече пета година, очевидно санкциите не са най-добрия инструмент за решаване на този въпрос. Според мен руското общество не може да бъде уплашено с икономически санкции, то е преживяло блокада на Ленинград в продължение на две години през Втората световна война и не се е огънало, така че може би трябва да се намерят друг тип механизми за въздействие върху Русия, каза още той.  Смятам за двоен стандарт становището на Холандия, че не сме готови за Шенген. Това е проблем на Европейския съюз, защото България пази границите си далеч по-добре от страни членки на Шенген. След като пази добре границите си, очевидно трафикът на хора е по-малък този в други страни, категоричен бе Тома Биков.  Холандската позиция е продиктувана от вътрешно-политически проблеми. Там име една крайно националистическа партия, която използва българите като една от тезите си в своята програма. В същото време Холандия е проблематична държава от страна на прием на мигранти, много повече от българската, смята той.  Старият Европейски парламент на няколко пъти каза, че България и готова за Шенген, предполагам, че новият ще каже същото, заяви Биков.  ", "date": "2019.06.05", "title": "Тома Биков: България пази границите си далеч по-добре от някои страни, членки на Шенген (ВИДЕО) "}
{"url": "http://epicenter.bg/article/Pravitelstvoto-shte-glasuva-nov-razmer-na-sotsialnata-pensiya-za-starost/184897/2/0", "text": "Правителството ще гласува увеличаването на социалната пенсия за старост със 7 лева от 1-ви юли.  Вдигането й ще се случи заедно с актуализирането на пенсиите за стаж и възраст. Новият размер на социалната пенсия ще бъде 133 лева. Право на нея имат хората, навършили 70 години, с доход на член от семейството под гарантирания минимум, който за тази година е 75 лева.  По-висока ще стане и добавката за чужда помощ, която получават хората с трайни увреждания с над 90-процента намалена работоспособност. Нейният размер ще стане 99 лева и 50 стотинки.  Такава добавка към момента получават около 90 хиляди българи. Заедно със социалната пенсия ще се увеличат и другите видове пенсии, които не са свързани с полагане на труд, както и добавката за ветераните от войните, която е равна на социалната пенсия за старост.   От началото на следващия месец се вдига и таванът на пенсиите. Така най-високите доходи на възрастните хора вече ще са до 1200, а не както сега - 900 лева.  ", "date": "2019.06.05", "title": "Правителството ще гласува нов размер на социалната пенсия за старост"}
{"url": "http://epicenter.bg/article/Radev-predi-sreshtata-si-s-Putin-v-Sankt-Peterburg--Proektat-AETs--Belene--e-neizbezhen-/184902/2/0", "text": "В интервю за Информационна агенция ТАСС Румен Радев призова правителствата на България и Русия да материализират възстановения диалог на най-високо равнище  Убеден съм, че икономическото ни сътрудничество с Русия трябва да се развива, независимо от санкции и контрасанкции – така както го развиват нашите западни партньори. Особено в енергийната сфера, при спазване на важни принципи като конкурентност, прозрачност, сигурност на доставките и – особено важно за България – на изгодна цена. Това заяви президентът Румен Радев в интервю за Информационната агенция на Русия ТАСС по повод предстоящото си работно посещение в Руската федерация за участие в Международния икономически форум в Санкт Петербург.  По думите на държавния глава икономическият форум в Санкт Петербург се утвърждава като една от водещите в света платформи за обмен на идеи в областта на икономиката и политиката. „Уникалното географско и културно положение на България на стика между различни култури я правят интересен партньор. Вярвам, че това ще се осъзнава от все по-широк кръг политици и предприемачи. Най-активните вече са в България“, коментира Румен Радев.  Президентът посочи, че още в първия ден на визитата си ще се срещне с президента на Руската федерация Владимир Путин, с когото през 2018 г. възстановиха диалога между България и Русия на най-високо равнище след десетилетно прекъсване.   „Този диалог трябва да се материализира от правителствата. Мисля, че с президента Путин споделяме това очакване“, призова държавният глава и отбеляза, че втората среща на двамата в рамките на такъв къс срок внася нова динамика в двустранните отношения.  Русия е сред най-значимите външноикономически партньори на България в сферата на туризма, строителството, хранително-вкусовата промишленост и с ключово значение за доставката на енергийни ресурси. Страната ни внася руски енергийни продукти за милиарди левове и този внос формира основната част от двустранния стокообмен, отбеляза Румен Радев.  „Имаме добро сътрудничество в сферата на транзита на руски природен газ през България. В момента изграждаме капацитет за допълнително получаване и разпределяне на руски газ и газ от други източници през наша територия“, заяви Румен Радев в отговор на въпрос за перспективата за продължаване на трасето на сегашния газопровод „Турски поток“ през България.  По думите на президента, страната ни има добре развита газопреносна система, която е в процес на разширяване, а газовите връзки със съседните държави ще осигурят достъпа на руски газ до Централна Европа. Преди броени дни бе направена и първа копка на новия интерконектор с Гърция и България очаква да приеме газ и от „Турски поток“. „Що се отнася до перспективите, неведнъж съм заявявал, че най-сигурният, най-надеждният, а и най-евтиният път е директният. Затова логичният избор за увеличаване на преноса на руски газ през Черно море е това да става с газопровод до България“, е позицията на държавния глава.  Според президента, проектът АЕЦ „Белене“ е неизбежен – в него вече са вложени 3 млрд. лева, средства на българските данъкоплатци, а развиващата се индустрия ще има нужда от сигурна енергия. За неговата реализация, обаче, са необходими ясни юридически, времеви и ценови рамки.   „Процедурата за избор на стратегически инвеститор за новия АЕЦ бе обявена официално на 22 май и то в официалния вестник на Европейския съюз. В следващите 90 дни желаещите да изградят втората ни атомна централа могат да го заявят. Цялата процедура трябва да приключи до една година и на 22 май 2020 г. да е ясно кой ще изгражда АЕЦ \"Белене\"“, посочи Румен Радев.  Помолен да определи двустранните отношения по десетобалната скала, президентът подчерта, че отношенията между България и Русия са хилядолетни, а историческата ни връзка е много силна. От България е дошла азбуката, на която днес пише народът на Русия, религията, която той изповядва и богослужебният език. По-късно Русия е пожертвала живота на десетки хиляди свои синове заради свободата на България и българите не са забравили това.  „Вековните исторически връзки са причина за изключителната близост между нашите народи, която е устояла на всички превратности на времето и политиката. Затова аз не бих се наел да вкарам тези дълбоко емоционални отношения в таблиците на цифрите“, заяви Румен Радев. Дълг на днешните политици е да градят нашите отношения върху солидната историческа основа и да не робуват на мимолетни идеологически влияния, добави президентът.  Запитан какво пречи на отмяната на режима на санкции, наложени от ЕС и Руската федерация, Румен Радев посочи, че условията за отмяна на санкциите, формулирани от Съвета на ЕС, са свързани с пълното изпълнение на споразуменията от Минск както от Русия, така и от Украйна. „Постигането на напредък по това условие е в интерес както на ЕС, така и на Русия“, подчерта държавният глава.  „Считам за погрешна парадигмата за гарантиране на сигурността на една държава за сметка на сигурността на друга държава. Такава формула води до нестабилност, недоверие и поражда рискове“, заяви Румен Радев в отговор на въпрос дали Русия действително представлява заплаха за сигурността на Европа, в това число и за България, и против кого е насочено разширението на НАТО.  „Членството на страните от Западните Балкани в НАТО, което България подкрепя, цели да се овладее конфликтния потенциал в нашия сложен регион“, посочи Румен Радев и добави, че присъединяването на Република Северна Македония към НАТО няма как да е заплаха за някого. „Убеден застъпник съм за свалянето на напрежението между НАТО и Русия и възстановяването на пълноценния диалог по въпросите на сигурността. Изграждането на повече доверие би превъзмогнало много от опасенията, които съществуват сега“, подчерта още президентът.  Запитан дали ще се продължи сътрудничестото на България с Русия в областта на авиацията и отбраната, Румен Радев посочи, че дълги години Въоръжените ни сили, в частност авиацията, бяха пренебрегвани за сметка на други важни сектори от обществения живот. Това е дало отражение и на процесите по въвеждане на нови образци въоръжение и техника. „Надявам се, че тези негативни тенденции са минало и като доказателство за това, мога да посоча стартиралите проекти за превъоръжаване на Българската армия. Естествено, в авиацията е един от водещите проекти“, коментира държавният глава.  По думите му отделените средства от българското правителство са недостатъчни за финансиране на цялостно превъоръжаване на Въоръжените сили, а това налага взаимноизгодно сътрудничество с Русия за поддържане на наличното ни въоръжение. В процеса на придобиване на нова техника по стартиралите проекти, ще е необходимо технологично време за усвояването й, през което трябва да се поддържа съществуващото въоръжение и техника и авиацията няма да бъде изключение от тези процеси, заяви още в интервюто си за ТАСС държавният глава Румен Радев.   Припомняме, че преди няколко дни президентският помощник Юрий Ушаков обяви, че руският президент Владимир Путин ще участва в пленарната сесия на Международния икономически форум в Санкт Петербург и ще има няколко двустранни срещи. Той добави, че във форума ще участват председателят на КНР Си Цзинпин, българският президент Румен Радев, премиерите на Армения и Словакия Никол Пашинян и Петер Пелегрини и генералният секретар на ООН Антониу Гутериш. \r\n „Владимир Путин ще сподели вижданията си за световната икономика и политика, ще даде оценка на проблемите, които изпитват в настоящия момент световното стопанство, международната търговия и финансовата система“, каза още президентският помощник. Той добави, че е възможно руският лидер да предложи някои свои идеи за оптимизация на системата на глобално управление. Путин ще говори също така за икономическото развитие на Русия и повишаването на доходите на гражданите. \r\n   \r\n \r\n   \r\n   Румен Радев: Икономическият форум в Санкт Петербург се утвърждава като една от водещите в света платформи за обмен на идеи в областта на икономиката и политиката. Тъй че оценявам високо поканата да участвам в това събитие.  Мисля, че уникалното географско и културно положение на България на стика между различни култури я правят интересен партньор. Вярвам, че това ще се осъзнава от все по-широк кръг политици и предприемачи. Най-активните вече са в България. Форумът ще е повод да запозная престижната аудитория с нашите възможности.    Румен Радев: Още в деня на пристигането ми ще се срещна с президента на Руската федерация, Владимир Путин. Предстоят ми срещи с генералния секретар на ООН и с други световни лидери.  С президента Путин през 2018 г. възстановихме диалога между България и Русия на най-високо равнище след десетилетно прекъсване. Този диалог трябва да се материализира от правителствата. Мисля, че с президента Путин споделяме това очакване. Фактът, че се срещаме за втори път в рамките на такъв къс срок внася нова динамика в нашите отношения.  Румен Радев: Русия е сред най-важните външноикономически партньори на България. И в сферата на туризма, и в строителството, и в хранително-вкусовата промишленост. Що се отнася до енергоресурсите, тук значението на Русия е доминантно. Страната ни внася руски енергийни продукти за милиарди левове и този внос формира основната част от нашия стокообмен.  Убеден съм, че икономическото ни сътрудничество с Русия трябва да се развива, независимо от санкции и контрасанкции – така както го развиват нашите западни партньори. Особено в енергийната сфера. Разбира се, при спазване на важни принципи като конкурентност, прозрачност, сигурност на доставките и – особено важно за България – на изгодна цена.    Румен Радев: Имаме добро сътрудничество в сферата на транзита на руски природен газ през България. В момента изграждаме капацитет за допълнително получаване и разпределяне на руски газ и газ от други източници през наша територия.  Страната ни има добре развита газопреносна система, която е в процес на разширяване, а газовите връзки със съседните държави ще осигурят достъпа на руски газ до Централна Европа. Само преди броени дни бе направена първа копка на новия интерконектор с Гърция. Така че очакваме да поемем газ и от „Турски поток“.  Що се отнася до перспективите, неведнъж съм заявявал, че най-сигурният, най-надеждният, а и най-евтиният път е директният. Затова логичният избор за увеличаване на преноса на руски газ през Черно море е това да става с газопровод до България.  Колкото до проекта за АЕЦ „Белене“, според мен той е неизбежен – в него вече са вложени 3 млрд. лева, средства на българските данъкоплатци. А и развиващата се индустрия ще има нужда от сигурна енергия. Но за неговата реализация, са необходими ясни юридически, времеви и ценови рамки. Процедурата за избор на стратегически инвеститор за новия АЕЦ бе обявена официално на 22 май и то в официалния вестник на Европейския съюз. В следващите 90 дни желаещите да изградят втората ни атомна централа могат да го заявят. Цялата процедура трябва да приключи до една година и на 22 май 2020 г. да е ясно кой ще изгражда АЕЦ \"Белене\".    Румен Радев: Отношенията между нашите две страни са хилядолетни, а историческата ни връзка е много силна. От България е дошла азбуката, на която днес пише народът на Русия, религията, която той изповядва, както и традиционният богослужебен език. По-късно Русия пожертва живота на десетки хиляди свои синове заради свободата на България. Българите не са го забравили. Вековните исторически връзки са причина за изключителната близост между нашите народи, която е устояла на всички превратности на времето и политиката. Затова аз не бих се наел да вкарам тези дълбоко емоционални отношения в таблиците на цифрите. Дълг на днешните политици е да градят нашите отношения върху солидната историческа основа и да не робуват на мимолетни идеологически влияния.  Румен Радев: Условията за отмяна на санкциите, така както са формулирани от Съвета на ЕС, са свързани с пълното изпълнение на споразуменията от Минск от двете страни. Постигането на напредък по това условие е в интерес както на ЕС, така и на Русия.    Румен Радев: Причината за неустойчивата система на международни отношения днес е увеличаващата се неравномерност в развитието на различните световни политически и икономически центрове. Свободната и неконтролирана миграция на капитали изостря проблема. Глобализацията драматизира тази неравномерност в развитието, което доведе до резки промени в икономическия, а оттам и в политическия потенциал на различните държави. В резултат се възродиха стари конфликти и се породиха нови противоречия, създавайки предпоставки за конфликтност. Кой би предположил, че Китай днес ще бъде главният носител и опора на идеята за свободна световна търговия, а САЩ ще налагат протекционистки мерки и санкции? Кой би предположил, че икономическата тежест на световния капитализъм ще се пренесе от Западна Европа и Северна Америка към Източна Азия. Кой би предположил, че на Стария континент отново ще водим борба срещу неофашизма и ксенофобията?  В същото време днес не съществуват адекватни механизми и инструментариум, които да регулират произтичащите от диспропорционалното развитие амбиции на различните международни актьори да завоюват или да запазят своите позиции на световната сцена. Многостранната дипломация е под натиск, ООН се бори повече с последствията от кризите, отколкото е заета с предотвратяването им. Редица нейни агенции преживяват истинска криза на идентичността. Регионалните организации често са блокирани от вътрешни противоречия. Нестабилността логично създава изкушение за отказ на търсене на взаимно изгодни решения по пътя на диалога, нараства рискът от едностранни действия и опитите за силови решения.    Румен Радев: Считам за погрешна парадигмата за гарантиране на сигурността на една държава за сметка на сигурността на друга държава. Такава формула води до нестабилност, недоверие и поражда рискове. Членството на страните от Западните Балкани в НАТО, което България подкрепя, цели да се овладее конфликтния потенциал в нашия сложен регион.  Членството на Република Северна Македония в НАТО няма как да е заплаха за някого.  Аз съм убеден застъпник за свалянето на напрежението между НАТО и Русия и възстановяването на пълноценния диалог по въпросите на сигурността. Изграждането на повече доверие би превъзмогнало много от опасенията, които съществуват сега.  Румен Радев: Считам, че трябва да заложим на образованието и качеството на живот на българите.  Това означава България да работи за икономическото и социално сближаване с другите страни от ЕС. Като една от „източните врати“ към Европа, България притежава познание за Русия и Турция, което нямат другите страни от съюза. Мисля, че това е наше предимство, от което ЕС и Русия могат да се възползват в развитието на диалога и икономическите връзки.  Румен Радев: Дълги години Въоръжените ни сили, в частност авиацията, бяха пренебрегвани за сметка на други важни сектори от обществения живот. Това даде своето отражение на процесите по въвеждане на нови образци въоръжение и техника. Надявам се, че тези негативни тенденции са минало и като доказателство за това, мога да посоча стартиралите проекти за превъоръжаване на Българската армия. Естествено, в авиацията е един от водещите проекти.  От друга страна отделените средства от българското правителство са недостатъчни за финансиране на цялостно превъоръжаване на Въоръжените сили, а това означава едно – взаимноизгодно сътрудничество с Русия за поддържането на наличното ни въоръжение. Даже и при придобиване на нова техника по стартиралите проекти, ще е необходимо технологично време за усвояването й, през което трябва да се поддържа съществуващото въоръжение и техника. Авиацията няма да бъде изключение от тези процеси.  Румен Радев: Високото доверие на гражданите в президентската институция е силен стимул, но и задължава тя да бъде ефективен коректив на управленските политики и да предлага алтернативи. Затова ще продължа да използвам всички конституционния правомощия общественият интерес да бъде поставян във фокуса на публичните дебати.  Като всеки човек бих искал да бъда по-често със семейството и близките си, което невинаги е възможно, и съм им благодарен за разбирането и подкрепата. \r\n   \r\n", "date": "2019.06.05", "title": "Радев преди срещата си с Путин в Санкт Петербург: Проектът АЕЦ „Белене“ е неизбежен!"}
{"url": "http://epicenter.bg/article/Erik-Rubin--Nadyavam-se-pregovorite-za-iztrebitelite-da-priklyuchat-barzo/184953/2/0", "text": "Американският посланик Ерик Рубин изрази надежда, че преговорите за изтребителите ще приключат бързо. Това коментира той пред БНР, след като във вторник Конгресът на САЩ даде разрешение България да закупи изтребители F-16 при таван на сделката от близо три милиарда лева.   \"Надяваме се на бързо приключване на преговорите, след като вече имаме одобрението на Конгреса, зависи от българското правителство да постигне споразумение. Няма как да навлизаме в детайли. Но се надяваме да е скоро. Не съм готов да отговоря на въпроса ви за цената. Работим усилено с нашите българските съюзници и партньори, за да има споразумение, което да е приемливо и за двете страни. И което да изпълни изискванията на България. Оптимист съм, че това ще се случи\", каза американският посланик у нас.   Министърът на отбраната Красимир Каракачанов отбеляза във вторник, че реалистичната цена е около 2 милиарда лева. Тече двуседмичен срок, в който американското правителство ще предостави на българската страна проект на договор.  ", "date": "2019.06.05", "title": "Ерик Рубин: Надявам се преговорите за изтребителите да приключат бързо"}
{"url": "http://epicenter.bg/article/Stotitsi-dekari-pod-voda-v-Rusensko-/184956/2/0", "text": "Река Студена излезе от коритото си и наводни обширен район около село Караманово. Под вода се оказаха стотици декари с обработваема земеделска земя, сеновали, стопански сгради и обори за отглеждане на животни, предава БНР.  Напълно е преустановена производствената дейност в завода за биокомпост. В района е изключено захранването с електричество, за да се предотвратят нежелани инциденти. По мнението на специалисти, придошлите води са нанесли сериозни материали щети на сградния фонд, а посевите са затлачени. За щастие няма пострадали хора и удавени животни.  „Причина за наводнението са обилните валежи през последните дни и затлаченото корито на реката“, уточни Снежинка Монева – главен специалист „Гражданска защита“ в общинската администрация в Ценово.  Измереното количество на последния валеж е над 40 литра на квадратен метър за по-малко от час.  Кметът на община Ценово д-р Петър Петров издаде заповед за сформиране на комисия, която да направи оглед на щетите. За критичната ситуация е информиран и областният управител на Русенска област Галин Григоров. Местни жители и членове на доброволческото формирование започнаха денонощно дежурство и наблюдение на района.  Ситуацията е изключително тревожна, защото нивото на водата продължава да се покачва и съществува реална опасност да залее още площи.  ", "date": "2019.06.05", "title": "Стотици декари под вода в Русенско "}
{"url": "http://epicenter.bg/article/Patriarhat-se-sreshtna-s-prezidenta-na-Mezhdunarodniya-obshtestven-fond--quot-Edinstvo-na-pravoslavnite-narodi-quot-/184957/2/0", "text": "Негово светейшество българският патриарх Неофит прие днес професор Валерий Аркадиевич Алексеев, който е президент на Международния обществен фонд \"Единство на православните народи\". Срещата се е състояла в сградата на Софийската митрополия, съобщиха от Българската патриаршия.   Професор Алексеев е предал поздрави на патриарх Неофит от предстоятеля на Руската православна църква - Негово светейшество патриарх Кирил. Гостът е споделил и спомени от визитата на Светейшия български патриарх в Москва през 2016 г.   В срещата са участвали Мелнишкият епископ Герасим, който е главен секретар на Светия синод на Българската православна църква, и архимандрит Василий - протосингел на Софийската митрополия.   Приемът е завършил с благопожелания за бъдещи срещи и с пожелание за успех във всяко едно начинание. ", "date": "2019.06.05", "title": "Патриархът се срещна с президента на Международния обществен фонд \"Единство на православните народи\""}
{"url": "http://epicenter.bg/article/Natsionalnoto-uchenie-s-mezhdunarodno-uchastie--Strike-Back-2019--se-otkriva-na-7-yuni/184961/2/0", "text": "Тактическото учение с бойни стрелби „Strike Back 2019“ ще бъде открито с официална церемония на 7 юни 2019 г., петък, от 11.00 ч. на Учебен полигон „Ново село“. В него ще вземат участие до 600 военнослужещи от Въоръжените сили на България (38-ми, 41-ви и 42-ри механизирани батальони и 20-и самоходен артилерийски дивизион от 2-ра механизирана бригада, танкова рота от Центъра за подготовка на специалисти, както и средства за непосредствена авиационна поддръжка от състава на Военновъздушните сили). Това съобщиха от пресцентъра на Министерството на отбраната.   В учението участват също до 200 военнослужещи от Сухопътните войски на САЩ (една механизирана рота), Албания (един пехотен взвод), Република Северна Македония (един пехотен взвод) и Гърция (танков взвод и вертолети за непосредствена авиационна поддръжка).   Офицер, планиращ учението, е командирът на Сухопътните войски генерал-майор Михаил Попов, офицер, провеждащ учението, е командирът на 2-ра механизирана бригада бригаден генерал Костадин Кузмов, директор на учението – заместник-командирът на 2-ра механизирана бригада полковник Недялко Ников.   Учението е част от серията национални и международни учения, провеждани през май и юни 2019 г. в Югоизточна Европа и Черноморския регион под ръководството и с подкрепата на командването на Сухопътните сили на САЩ в Европа. Целта на учението „Strike Back 2019“ е усъвършенстване на оперативните способности и постигане на съвместимост във войските на национално и съюзническо ниво.   На церемонията ще присъстват директорът на националната структура за ръководство и контрол на ученията на територията на България генерал-майор Иван Лалов, директорът на учението – полковник Недялко Ников, старши национални представители на страните-участнички.  ", "date": "2019.06.05", "title": "Националното учение с международно участие „Strike Back 2019“ се открива на 7 юни"}
{"url": "http://epicenter.bg/article/Zam-ministarat-na-otbranata-Zapryanov-otkri-godishnata-konferentsiya-na-Tsentara-na-NATO/184962/2/0", "text": "Заместник-министърът на отбраната Атанас Запрянов откри годишната конференция на Центъра на НАТО за управление на кризи и реагиране при бедствия, която се провежда от 5 до 7 юни в Централния военен клуб в гр. София. Темата на седмото издание на форума е „Междуведомствено взаимодействие в сферата на управлението на кризи и реагирането при бедствия“.   Сътрудничеството и партньорствата, общите усилия, комбинираната експертиза и новаторското мислене са от изключително значение за по-нататъшното развитие и укрепване на капацитета за справяне с предизвикателствата и заплахите за сигурността, отбеляза заместник-министър Атанас Запрянов. Той подчерта силната позиция на Центъра на НАТО за управление на кризи и реагиране при бедствия сред центровете на Алианса, като първия, който се основава на междуведомствено сътрудничество.   „Въоръжените сили играят важна роля при управлението на кризи от военен и невоенен характер. Освен да гарантират сигурността, суверенитета и независимостта на страната, да допринасят за международния мир и сигурност, те имат и важна роля в реагирането при бедствия и аварии, овладяването на миграционни кризи, охрана на държавната граница, преодоляване на последствията от терористични атаки и други кризисни ситуации в мирно време.“ Това заяви заместник-началникът на отбраната вицеадмирал Емил Ефтимов в своя доклад на тема: „Ефективно управление, координация и взаимодействие на Въоръжените сили при реагиране при бедствия“.   „За реагирането при бедствия и аварии Въоръжените сили подготвят и поддържат в готовност военни формирования за провеждане на спасителни и неотложни аварийно-възстановителни работи и оказване на помощ на населението“, поясни вицеадмирал Ефтимов. Той посочи, че организацията и координацията при изпълнение задълженията на Въоръжените сили при бедствия се извършва от Щаб за защита при бедствия, който осъществява и взаимодействието с Националния щаб за защита при бедствия, Консултативния съвет за подпомагане на Министерския съвет при формиране на държавната политика в областта на защитата при бедствия и щабовете на другите институции.   В конференцията участват повече от 100 представители от над 14 страни. Присъстват представители на щаба на НАТО, Съвместното командване на Алианса по трансформацията, Европейския колеж по отбрана, центрове за усъвършенстване на способностите на НАТО, Бригада \"Югоизточна Европа\", Командването на Военновъздушните сили, Военната академия „Г. С. Раковски“ и др.   Програмата на форума е разделена на три части: концептуализиране на устойчивостта – подпомагане на бъдещото управление на кризи и реагиране при бедствия, последици от глобалните промени за сигурността и съвместно взаимодействие – последици за сигурността.  ", "date": "2019.06.05", "title": "Конференцията на Центъра на НАТО за управление на кризи и реагиране при бедствия се провежда в София"}
{"url": "http://epicenter.bg/article/Naprezhenie-v--quot-Stolipinovo-quot--politsiyata-vleze-v-kvartala/184893/3/0", "text": "За напрежение в пловдивския квартал \"Столипиново\" съобщиха от полицията в града под тепетата рано тази сутрин.  \"Няколко сигнала за нарушение на нощната тишина от силна музика на улици в \"Столипиново\" са получени снощи. Имало е информация и за сбивания, но при проверките на място тя не е потвърдена\", съобщават от пловдивската полиция, цитирани от plovdiv24.bg  \"В единия от случаите, около 18.00 ч., имало погребение и пиян мъж отправил реплика към участниците, при което възникнал за кратко конфликт. Няма пострадали хора. Обстановката към момента в квартала е спокойна. На всички сигнали е реагирано от екипи на Шесто районно управление\". ", "date": "2019.06.05", "title": "Напрежение в \"Столипиново\", полицията влезе в квартала"}
{"url": "http://epicenter.bg/article/Temenuzhka-Petkova--Argumentite-za-vdiganeto-na-tsenata-na-toka-sa-napalno-osnovatelni-/184931/4/0", "text": "Аргументите на КЕВР за вдигане цената на тока са напълно основателни и не са свързани само с българската реалност, каза днес във Варна министърът на енергетиката Теменужка Петкова преди откриването на ядрения форум Булатом. Тя допълни, че когато се коментира тази тема, не бива да се забравя, че освен всичко друго стойността на въглеродните емисии се е покачила рязко, предава БТА.  Категорично не говорим за затваряне на въглищните централи у нас, те са базови мощности на българската енергетика, каза още Петкова. Тя допълни, че управляващите ще продължат да ги защитават, тъй като без тях енергийната система на страната трудно би могла да бъде балансирана.  Предприети са редица действия за подобряване финансовото състояние на ТЕЦ \"Марица-изток 2\", каза още министърът. По думите ѝ дружеството изпитва затруднения точно заради разходите, свързани с плащането на емисиите.  \"Работим върху вариант за осигуряване на механизъм за капацитет на този тип производители на електрическа енергия, като до края на годината трябва да сме представили пред ЕК нашата визия по този въпрос\", допълни Петкова.  ", "date": "2019.06.05", "title": "Теменужка Петкова: Аргументите за вдигането на цената на тока са напълно основателни "}
{"url": "http://epicenter.bg/article/Svetlana-Sharenkova--Nyama-predvaritelno-specheleni-izbori--/184892/11/0", "text": "  Експертите знаят, че във футбола няма предварително спечелени мачове. Играта може да бъде обърната в 90-ата минута, може и слабият да победи по-силния, ако мотивацията и късметът са с него.   Така е и в политиката.   Няма предварително спечелени избори, „мачът” се играе от началото до края, а победата ще бъде за този, чийто отбор влага единно и искрено енергия, сили и хъс за победа.   Казвам това, защото в последните дни и бившият председател на БСП Сергей Станишев и неговият бивш заместник Димитър Дъбов, използваха като опорна точка твърдението, че БСП начело с Корнелия Нинова два пъти е загубила „спечелени” избори. Така ли е всъщност!? Социолозите и през 2017 г., и сега предвещаваха паритет между ГЕРБ и БСП или лек превес на левицата, идващ от „Апартаментгейт”. Но в социологическите анкети не се отичат нито гласуващите под строй чиновници, нито зависимите от обществени поръчки бизнесмени, нито купения ромски вот, нито държавният ресурс, който премиерът Борисов вложи, за да обикаля България и да раздава (сякаш са му бащиния) милиони за болници, училища, пътища. Второ – да си сверим часовника с близкото минало.   БСП начело със Станишев води изборни битки с Борисов от 2005 г. насам. В този период Станишев постоянно губи „спечелени”, по собствената му дефиниция, избори.   2005 г. - Бойко Борисов става кмет на София, въпреки че БСП току-що е съставила кабинет с нейния лидер начело; 2007 г. - точно след членството в ЕС БСП губи първите европейски избори; 2007 г. – стабилно управляващата левица губи местните избори от ГЕРБ; 2009 г. - в течение на месец БСП губи европейските и парламентарните избори въпреки успешното управление, вдигането на пенсии и заплати; 2011 г. - губи и местните, и президентските избори, въпреки че вече е видима ерозията и провалите на ГЕРБ; 2013 г. - само 3 месеца след февруарските протести, след оставката на Борисов и разкритията на Цветановия „СРС-гейт”, ГЕРБ пак е първа политическа сила; 2014 г. – начело с президента на ПЕС Станишев и въпреки социологическите прогнози евролистата на БСП губи тежко от ГЕРБ. Тогава Станишев подаде оставка, но не от чувство за вина, а за да абдикира от родната политика и да заеме щедро платеното евродепутатско място. Ето как за 10 години имаме точно 10 загуби на „спечелени” избори! Следват две тежки загуби под председателството на Михаил Миков, но и те са главно в резултат на наследството, оставено от Станишев. На този фон от 2016 г. насам имаме категорична победа на президентските избори, парламентарни избори с удвояване на реалните гласове и на депутатите в Народното събрание и европейски избори, в които БСП увеличава своите избиратели и мандати, спрямо миналите евроизбори. Тенденцията за ръст при БСП е отчетлива, социалистическо-патриотичната линия на Корнелия Нинов се подкрепя от левите избиратели, за разлика от социал-либералната на Станишев, която доведе до идеен и организационен отлив на БСП. Въпросът дали БСП ще успее на местните избори през есента и в бъдеще е въпрос не само към ръководството, но и към вътрешните опозиционери – дали те ще намерят сили да подкрепят единството на партията, или ще формират фракции, работейки не за промяна на България, а за личен реванш срещу председателя!? Изборът е на цялата партия, но нека опозиционерите помнят, че каузата на БСП за социална държава е национална кауза и редовите социалисти искат единство и мотивация за промяна на модела на управление към законност и силна държавност. ", "date": "2019.06.05", "title": "Светлана Шаренкова: Няма предварително спечелени избори! "}
{"url": "http://epicenter.bg/article/Filip-Kirkorov/184936/6/0", "text": "Кралят на руската поп музика ще изнесе пореден концерт на 8 юни в зала 1 на НДК от 20:00 часа. Артистът ще представи най-новото си шоу „Я+R“ #Цвет Настроения.   Мащабната продукция е дело на творческия двигател на „Цирк дю Солей“ - Франко Драгоне, известен не само с режисура на спектаклите на цирка, но и с бляскавото шоу на Селин Дион „А New Day“.     България винаги ще бъде в сърцето на Филип Киркоров, където и да се намира по света. Това личи и от московския му дом, в който ухае на българска храна, а по вратите има български мартенички.  \"Имах късмет, че баща ми е българин и че имах възможност по половин година да живея във Варна и да гледам друг живот\", споделя поп звездата пред бТВ. В дома си звездният изпълнител е създал приказен свят за своите деца – Алла-Виктория и Мартин.   Той сподели, че иска да им даде всичко, за да бъде щастливо семейството.  Любопитното е, че    Поп звездата живее заедно с баща си Бедрос, леля си и чичо си. Семейството му го придружава на всички турнета. Често пътуват с частния си вагон, като с него обикалят цяла Русия.  „Цял живот на влака, на колела, на път. Еми, много е хубаво, много ми харесва този живот”, разказа той.  Така пътуват и до Санкт Петербург за премиерата на най-новото му шоу \"Я+Я: Цветът на настроението\". С него Филип Киркоров ще гостува и на България. Затова той разкри и тайни от бекстейджа на пищната програма.    , заради които в Русия повече от 2 часа той раздаваше автографи и получаваше подаръци. ", "date": "2019.06.05", "title": "Филип Киркоров се завръща на българската сцена с пет мега концерта (Снимки, Видео)"}
{"url": "http://epicenter.bg/article/Tramp-i-Melaniya-dadoha-vecherya-na-domakinite-si-v-London/184894/7/0", "text": "Президентът на САЩ Доналд Тръмп съпругата му Мелания Тръмп приключиха втория ден от посещението си в Лондон с реципрочна вечеря в резиденцията на американския посланик във Великобритания, предаде АП.  Президентът и първата дама посрещнаха принц Чарлз и съпругата му Камила Паркър-Боулс на червен килим пред резиденцията, известна като Уинфилд хаус.  На вечерята присъстваха около 60 гости, а президентът седеше между британския министър-председателТереза Мей и принц Чарлз.   В рязък контраст с изтънченото меню в двореца, което включваше задушена на пара камбала и ягодов десерт, които бяха сервирани с бутилка вино „Шато Лафит“ за 2000 паунда – сега гостите бяха посрещнати с говеждо, картофи, сладолед и Калифорнийско червено вино за 30 долара бутилката – меню, което съответства на „по-простичкия вкус“ на държавния глава на САЩ.   Банкетът беше завършек на натоварения ден за Тръмп, който проведе съвместна пресконференция с Тереза Мей, срещна се на четири очи с Найджъл Фараж и успя да избегне малоброен протест в централната част на Лондон.   На вечерята нямаше речи, за разлика от официалния банкет в двореца, но и президентът и принц Чарлс вдигнаха кратки тостове.     „За здравето на Нейно величество кралицата и техни кралски величества Принцът на Уелс и Херцогинята на Корнуол“, приветства гостите Тръмп.   “Дами и господа моля присъединете се към моя тост в чест на президента на САЩ и госпожа Тръмп“, бе кратката реч на принц Чарлз Във вестибюла пред банкетната зала гостите оживено разговаряха един с друг на фона на спуснатия наполовина американски флаг в памет на 12-те жертви на стрелбата във Вирджиния бийч миналата седмица.   Сред дипломатите, присъстващи на вечерята от американската страна бяха държавният секретар Майк Помпео, финансовият министър Стивън Мнъчин и съветникът по националната сигурност Джон Болтън.", "date": "2019.06.05", "title": "Тръмп и Мелания дадоха вечеря на домакините си в Лондон"}
{"url": "http://epicenter.bg/article/Kobrata--Veche-vodim-pregovori-za-mach-s-Ruis-prez-noemvri/184918/8/0", "text": "Кубрат Пулев е на път да се изправи срещу новия световен шампион в тежка категория на IBF, WBA, WBO и IBO Анди Руис през ноември в Лас Вегас. Това коментира лично Пулев в интервю за \"Тема Спорт\" от САЩ. Той призна, че вече са стартирани преговори в тази посока, съобщава Гонг.бг   „Бих посъветвал Джошуа да не се хвърля на реванш с Руис, защото ще загуби отново. При това още по-тежко. Видяхте, че той бе наистина безпомощен. Има една много хубава българска поговорка - не си прави сметки без кръчмар. Говореха за следващи срещи, влючително водиха преговори и с нас за мач през ноември на \"Уембли\". Не го брояха за жив, държаха се надменно, но Господ гледа и бе на друго мнение. Ние вече започнахме преговори с Руис. Не виждам причина двубоят да не се проведе през ноември. Говорим за Лас Вегас\", сподели Кубрат, който е официален претендент на IBF.   Ако все пак от щаба на Анди Руис се съгласят за реванш с Джошуа, то Кобрата ще излезе срещу следващия в ранглистата на федерацията - Агит Кабайел.   „Вече водихме преговори за мач с Джошуа през ноември, но явно такъв няма да има. Радвам се, че съм претендент именно на тази федерация на IBF, защото тя е с железни правила. Вече водим преговори с хората на Руис и считам, че е много вероятно през ноември да има мач с него за световните титли“, допълни Кобрата.    Колкото до слуховете за евентуален сблъсък с Тайсън Фюри при отказ на Руис, Пулев обясни: „Фюри? Не, няма как да се боксирам с него за титла, защото той е много по-назад в ранглистата на IBF. До десетина дни всичко ще стане ясно. Ако Руис все пак се реши на ход за реванш с Джошуа, ще се боксирам със следващия в ранглистата. Това е правилникът на федерацията. Още малко търпение и всичко ще си дойде на мястото“.    Що се касае до наказанието на българина по казуса с целувката на Джени Суши, Пулев обясни: „Може да се каже, че и двете неща ги правя. Започнах курсовете и ще изпълня това, което са ми поставили от комисията като наказание. До 22 юли ще направя всичко, което искат от мен, за да мога да си върна лиценза. Смятам, че това е още един житейски опит, който ще натрупам и ще ме обогати. В същото време си мисля, че можеха да ми оставят лиценза и пак да назначат тези курсове, щях да ги мина и без да ми отнемат правата, но няма значение. Радвам се, че нещо подобно ми се случва, защото това е още опит, който продължавам да трупам. Интересни са курсовете. Нова материя“.", "date": "2019.06.05", "title": "Кобрата: Вече водим преговори за мач с Руис през ноември"}
{"url": "http://epicenter.bg/article/Prekratiha-razsledvaneto-sreshtu-Zherar-Depardiyo-za-iznasilvane/184912/10/100", "text": "Разследването за сексуален тормоз и изнасилване срещу Жерар Депардийо бе прекратено, оповести парижки съд. Разследването започна във връзка с предявени срещу него обвинения от млада актриса.     Жалбата срещу Депардийо бе подадена в края на август м.г. в прокуратурата в Екс ан Прованс, Южна Франция, от 22-годишна актриса, която твърди, че е станала жертва на сексуални посегателства от страна на актьора и е била изнасилена от него в парижкия му апартамент на 7 и 13 август същата година.   Адвокатът на актьора Ерве Темим нееднократно заяви, че клиентът му категорично отхвърля подобни обвинения. Адвокатът осъди също разпространението на информация за делото от медиите, защото това уронвало репутацията на Депардийо.   Темим не изключи възможността Депардийо да заведе дело за клевета срещу актрисата, съобщава Франс прес и ТАСС.   Източник: Дир.бг", "date": "2019.06.05", "title": "Прекратиха разследването срещу Жерар Депардийо за изнасилване"}
{"url": "http://epicenter.bg/article/Selin-Dion-pritezhava-10-000-chifta-obuvki--VIDEO-/184915/10/100", "text": "В неотдавнашен епизод на „Carpool Karaoke“ домакинът Джеймс Кордън попита Селин Дион дали са истински слуховете, че тя е обсебена от обувките си. Певицата потвърди това и се оказа, че тя има около 10 000 чифта обувки, предаде БГНЕС. И не, тя не възнамерява да се раздели с нито едни от тях! В момента Селин Дион държи обувките си в огромен склад във Вегас. Преди това те се помещавали в дигитален гардероб, в който обувките били сортирани по цвят и били избирани чрез натискане на серия от бутони: \"Натиснете нужния бутон и те се появяват пред вас\", разказа тя за впечатляващия гардероб. Селин каза още, че има специално отношение към обувките си, защото те имат определена история.    каза певицата. ", "date": "2019.06.05", "title": "Селин Дион притежава 10 000 чифта обувки (ВИДЕО)"}
{"url": "http://epicenter.bg/article/Brad-Pit-shte-prekara-lyatoto-s-detsata-si-v-Nyu-Meksiko/184919/10/100", "text": "Брад Пит ще прекара лятото с децата си в Ню Мексико, съобщава \"Контакт мюзик\", цитиран от Канал 3.   55-годишният актьор нямаше възможност да вижда често Мадокс(17), Пакс (15), Захара (14), Шайло (13) и 10-годишните близнаци Нокс и Вививен, които се преместиха да живеят с майка си Анджелина Джоли в американския Югозапад, където тя снима най-новия си трилър \"Тези, които ме искаха мъртва“.   Холивудската звезда обаче е освободила графика си през следващите седмици за да може да прекара няколко дни с младежите докато бившата му съпруга е заета на снимачната площадка. Според близки на Брад децата са летели няколко пъти до Лос Анджелис откакто се преместиха да живеят с Анджелина в Ню Мексико, за да се видят с баща си.   Брад и Анджелина, които се разделиха през септември 2016 година след 12-годишен брак, бяха обявени официално за \"свободни\" от съдия миналия месец – това означава, че те повече не са женени по закон, но все още трябва да се договорят за условията за развода си.", "date": "2019.06.05", "title": "Брад Пит ще прекара лятото с децата си в Ню Мексико"}
{"url": "http://epicenter.bg/article/Yavor-Bozhankov--BSP--Imame-samneniya-za-kupen-vot-na-mnogo-mesta-v-stranata-/184914/2/48", "text": "В област Велико Търново БСП губи само с 86 гласа, но когато се погледне детайлно, данните са наистина интересни. Оказва, се че втората част от листата на ГЕРБ – от номер 10 нататък, правят изключително много преференции в определени села. Това заяви пред БСТВ народният представител от \"ПГ на БСП за България\" Явор Божанков, съобщиха от пресцентъра на БСП.  Той изрази съмнение, че това е възможно и даде обяснение:  „Водачът на листата на ГЕРБ Мария Габриел в някои населени места има по 4-5 преференции, а хора, които никога не са стъпвали в населеното място, и не са правели преференциална кампания, имат по над 40 преференции. Нашето съмнение е, че по този начин се броят купени или контролирани гласове”, коментира Божанков, като поясни, че това се повтаря и в много други населени места.  „Например – за Горна Оряховица преброихме 500 такива гласа. Съответният кандидат има в две селски секции около 80 гласа, в цялата останала област няма гласове на друго място”, каза народният представител, като обясни, че купените гласове натежават при ниска избирателна активност, каквато имаше на тези избори. Той обаче изрази очакване, че на местните избори ще има по-висока активност.  Относно връщането на \"ПГ на БСП за България\" в парламента Божанков заяви, че левицата продължава да работи по отношение на социалния статус на българина и темите за корупцията.  „Големият проблем на България е, че един човек управлява еднолично. Това, че има оставки, не променя модела”, коментира народният представител.  По повод скандала с къщата за гости на братовчеда на кмета на Горна Оряховица, Явор Божанков заяви, че все още няма резултати от проверката.  „От служител в БДЖ, изведнъж, когато братовчед му става кмет, рязко му потръгва в живота”, изрази съмнения той.  Относно думите на министър-председателя, че и магаре да върже, ще бъде избрано, Божанков коментира, че това е дълбока обида към българския народ. За публичните изяви на Борисов той заключи, че поведението на министър-председателя гъделичка ниските страсти.  ", "date": "2019.06.05", "title": "Явор Божанков, БСП: Имаме съмнения за купен вот на много места в страната "}
{"url": "http://epicenter.bg/article/Vecher-na-ruskata-kultura-ochakva-burgazlii-na-7-yuni-pred-Panteona-/184917/2/0", "text": "Традиционни национални ястия от руската кухня ще могат да опитат бургазлии в първата по рода си вечер, посветена на руската култура на открито, на 7 юни, петък, в Бургас. Събитието ще се проведе в пространството пред Пантеона в Приморски парк, което ще се превърне в сцена на руската култура и традиции, съобщават от община Бургас.  Събитията започват точно в 18:30 часа с богата културна програма, включваща изпълнения на фолклорни и популярни руски песни и танци. Сред участниците в музикалната програма ще бъдат ученици на ГПЧЕ \"Васил Левски\", Младежки театър \"Кръгозор\" с ръководител Елена Ференц, както и атрактивните музиканти от \"Алкохол Джаз Оркестър\" /Alcohol Jazz Orchestra/.  Професионален шеф-готвач ще демонстрира на живо уменията си в приготвянето на традиционни и емблематични за руската кухня ястия. Кулинарните демонстрации и дегустации стартират в 20:00 часа. На място пред посетителите ще бъдат приготвени едни от най-популярните ястия на Русия - традиционната супа \"борш\", пелмени, пирожки, салата \"Винегрет\", пряники, руски бонбони и много други изненади.  Приготвените порции ястия ще бъдат предложени за дегустация с получено талонче срещу дарена сума на входа на зоната за кулинарни демонстрации. Едно талонче ще важи за едно ястие. Събраните средства ще бъдат предоставени с благотворителна цел за закупуване на уреди за детска площадка на деца със специални нужди, възпитаници на училище \"Отец Паисий\". Кампанията се осъществява по съвместна инициатива на Ротари клубовете в Бургас.  В допълнително обособени шатри посетителите ще могат да пробват напълно безплатно традиционната руска напитка \"квас\", чай и други.  Освен кулинарните специалитети и дегустации, бургазлии и гостите на града ще имат възможност да се включат в разнообразната програма, включваща още забавления за малки и големи - игра-викторина с колело, представящо многообразието на руската култура, караоке, изложба на руски предмети, сглобяване на пъзели и много други.  Събитието е част от програмата на фестивала \"Заедно в Бургас\".  ", "date": "2019.06.05", "title": "Вечер на руската култура очаква бургазлии на 7 юни пред Пантеона "}
{"url": "http://epicenter.bg/article/Filip-Popov--Finansoviyat-ministar-tryabva-da-ponese-politicheska--ako-ne-nakazatelna-otgovornost-/184920/2/48", "text": "„Финансовият министър трябва да понесе политическа, ако не наказателна отговорност“. Това заяви секретарят на ПГ на „БСП за България“ Филип Попов в сутрешния блок на Нова телевизия, съобщиха от пресцентъра на БСП. Според него проблемът за субсидиите на партиите е в Министерството на финансите и министъра.  „Искаме му оставката, защото всички политически партии разчитат на него. Той не е изпълнил достатъчен контрол във връзка с разпределението на субсидиите“, каза още Попов.  Той обясни, че има Закон за бюджета, където ясно се казва, че субсидията е 11 лв.  „Очевидно за министъра на финансите 11 лв. не е 13.25 лв. Не е наша работа да следим дали сумата е по-голяма или по-малка. Защо от 2016 г се създава този проблем? Защо сега министърът на финансите спешно вкарва друг закон, който създава по-големи обърквания?“, попита народният представител.  Той обясни, че субсидията трябва да се разпредели на брой действителни гласове, получени от всяка партия или коалиция. По думите му гласовете, дадени за квадратчето „не подкрепям никого“, не са извадени от общия брой и от там идва грешката.  „Това са публични средства. Става въпрос за милиони и във всяка една нормална държава, при такава ситуация, е нормално да се подаде оставка“, посочи Филип Попов.  ", "date": "2019.06.05", "title": "Филип Попов: Финансовият министър трябва да понесе политическа, ако не наказателна отговорност "}
{"url": "http://epicenter.bg/article/Angelov--Tvardeniyata-na-Siderov-za-zakupuvaneto-na-samoletite-ot-SASht-i-rezultata-na-VMRO-sa-bezumiya/184921/2/0", "text": "Твърденията на Волен Сидеров за връзка на закупуването на самолетите от САЩ и резултата на ВМРО на евровота са безумия - или завижда или не е в час с политиката. Това каза зам.-председателят на ВМРО Юлиан Ангелов пред журналисти във връзка с казаното от лидера на Атака Волен Сидеров, че резултатът на ВМРО е цената, на която страната ни е закупила самолетите от САЩ, предаде Агенция „Фокус“.   „Мога да ви кажа само едно, че всеки може да си направи справка по всички секции в България и да види резултатите на ВМРО. Тези, които твърдят обратното и твърдят, че има някакви други прийоми освен предизборната кампания, може да си проверят техните резултати в секции на различни места, където живеят цигани в страната. Това са много от партиите, които участваха на тези избори. Някой да твърди подобни безумия или завижда, или не е в час с политиката“, каза Ангелов.   Той посочи, че за ВМРО е важно да се изпълнява управленската програма. „Мисля, че за момента правителството се справя прилично. Ако някой има някакви претенции, някакви други виждания, си е негов проблем“, допълни Ангелов.   Помолен да дефинира определението за работата на правителството „прилично“, той посочи, че нещата, заложени в програмата забуксуват, защото има проблеми, които трябва да се решават. „В крайна сметка посоката е правилна. Ние доказахме, че когато твоите представители в ЕП и българския парламент работят, когато защитават своите идеи, не отстъпват от тях, когато не продават и предават избирателите си за лични интереси, хората осъзнават това“, каза още зам.-председателят на ВМРО.   На въпрос дали ще искат оставката на Волен Сидеров като председател на ПГ на „Обединени патриоти“, Ангелов обясни, че не са обсъждани подобни тези. „Времето е пред нас“, допълни той.  ", "date": "2019.06.05", "title": "Ангелов: Твърденията на Сидеров за закупуването на самолетите от САЩ и резултата на ВМРО са безумия"}
{"url": "http://epicenter.bg/article/Korneliya-Ninova--Bivshiyat-chlen-na-BKP-Boyko-Borisov-harchi-chuzhdi-pari-prez-prozoretsa-na-dzhipa-si/184922/2/48", "text": "Бившият член на БКП Бойко Борисов твърди, че социалистите обичат да харчат чужди пари - тези, които той раздава през прозореца на джипа си, не са негови. Това каза лидерът на БСП Корнелия Нинова по време брифинг в Народното събрание, предаде Агенция „Фокус“.  „Време е за сериозен разговор за приоритети. За нас това са приоритетите – демографска катастрофа, доходи и неравенства“, каза още лидерът на БСП.  „  допълни Нинова.  \"Внасяме няколко законопроекта, с които искаме да решим част от проблемите по темите бедност и неравенства\", подчерта Нинова.  \"Тази седмица ПГ на „БСП за България“ започваме внасяне на няколко законопроекта. Не за пръв път, може би за трети, бихме искали с тях да решим част от проблемите по темите бедност и неравенства.  \", обясни председателят на БСП.  „ , каза още Нинова.   „Това е европейска практика на политици, които са загрижени за най-важното – жизнения стандарт на своите сънародници.  . Нека оставим вицовете и лакърдиите на премиера и като разумни хора да седнем и с истински аргументи да намерим решението на тези проблеми“, заяви още Нинова и посочи, че от другите политически сили ще получат внесените от БСП законопроекти.  Нинова попита премиера Бойко Борисов   „Кога точно колегите му от ЕНП в Австрия са станали и те социалисти популисти, тъй като там има намалено ДДС. Или г-н Орбан“, попита Нинова. Тя посочи, че по логиката на премиера, цяла Европа се управлява от социалисти и популисти, които провеждат невъзможна политика чрез намаляване на ДДС.  „Другото, което чухме вчера е, че няма безплатни услуги. Вярно е, че европейските избори минаха, но е хубаво нашият премиер да се поучи от някои европейски практики и то също от неговото политическо семейство, ако не вярва на българските социалисти“, заяви лидерът на БСП.   ", "date": "2019.06.05", "title": "Корнелия Нинова: Бившият член на БКП Бойко Борисов харчи чужди пари през прозореца на джипа си"}
{"url": "http://epicenter.bg/article/Borisov--Otpuskame-polovin-milion-za-planov-pregled-i-remont-na-koraba--Radetski--/184924/2/0", "text": "Отпускаме половин милион за планов преглед и ремонт на моторния кораб „Радецки“. Това обяви министър-председателят Бойко Борисов преди редовното правителствено заседание, предаде Агенция „Фокус“.  „Всички се прекланяме пред подвига на Ботев. Всички свързваме името му с кораба „Радецки“. Не случайно, че в най-хубавите патриотични песни е споменаван и той“, посочи той.  \"В точка 12 в проект за постановление за одобряване на допълнителни разходи за 2019 г. по бюджет на Министерството на културата за извършване на планов преглед и ремонт на моторен кораб-параход „Радецки“ – Козлодуй“, добави Борисов.  „Навремето така са приватизирали корабостроителницата в Русе, че всъщност не може да бъде проведен ремонтът в България, трябва да се направи в Румъния“, коментира премиерът.  „За целта близо половин милион с днешната точка, като я подкрепите, даваме незабавно да се отремонтира корабът, така че да могат учениците, децата и който иска, да се вози на него и да пресъздаде подвига за героизма на Ботев“, заяви Борисов.  ", "date": "2019.06.05", "title": "Борисов: Отпускаме половин милион за планов преглед и ремонт на кораба „Радецки“ (ВИДЕО)"}
{"url": "http://epicenter.bg/article/Volen-Siderov--Shte-iskam-da-se-napravi-palna-proverka-na--Informatsionno-obsluzhvane-/184925/2/0", "text": "Ще искам да се направи пълна проверка на „Информационно обслужване“. Това каза лидерът на ПП „Атака“ Волен Сидеров пред журналисти в Народното събрание, предаде Агенция „Фокус“.   Сидеров обърна внимание, че посред зима са били събаряни цигански постройки под шапката на силовия вицепремиер Каракачанов. „Всичко това се бие с резултатите в ромските секции. Всички знаем, че в тези квартали не е трудно да се купуват гласове. Сега това беше направено. Мога да ви кажа механизмът, по който се прави - чрез така наречените застъпници, всеки един от който трябва да доведе определен брой хора. Ясен е механизмът, занимавам се с избори вече 15 години ще станат“, допълни Сидеров.   На въпрос дали ВМРО са купували гласове, Сидеров посочи, че това подлежи на доказване. „Мисля че има достатъчно данни да се заемат институциите, които трябва да се заемат с това. Сега виждаме, че главна прокуратура се произнася по субсидиите на партиите. Не мисля, че точно прокуратурата трябва да се занимава. Това е административен въпрос“, заяви той.   „Хайде да видим вота как при под 30% гласували методиката, по която се изчислява, защото не знам колко от вас са се замисляли, че има едно акционерно дружество, наречено „Инфообслужване“, допълни Сидеров. Той отбеляза, че там няма електронен подпис т.е. има възможност за пряка намеса в обработката на данни.   „Инфообслужване е едно акционерно дружество, което е под шапката на Министерство на транспорта и съобщенията Росен Желязков. Аз ще искам и ще задавам въпроси към него и ще искам да се направи пълна проверка. Нека прокуратурата да се заеме с това дружество. Как то работи, защото там няма никакъв контрол“, каза Сидеров и разкритикува факта, че вотът на българите зависи от акционерно дружество.   „Това са абсурдни положения, които трябва да се разгледат. Изборите не могат да се провеждат по този начин“, допълни още той.   Не е лошо като се говори за ревизия, тя да започне от Министерство на отбраната, каза Сидеров. „Не е лошо като се говори за ревизия, чух такава дума. Някой спомена от партньорите. Не е лошо ревизията да започне от Министерство на отбраната“, допълни той. Сидеров отбеляза, че става въпрос за министерство с 1 млрд. лв. бюджет годишно.   Не знам дали „Обединени патриоти“ ще продължи да съществува в този си вид, може да се изкара мандата без да се обичаме, прегръщаме и целуваме помежду си, каза още лидерът на ПП „Атака“.   „Бях двигателя да има такава коалиция. Бях този, който предложи г-н Каракачанов, който сега нещо ми се заканва. Аз го предложих за кандидат за президент. Постигнахме един много добър резултат. Доста усилия костваше да убедим г-н Симеонов да приеме тази конструкция. Така че тази коалиция до голяма степен се дължи на моите усилия. Една година аз полагах също много големи усилия да координирам работата на три различни партии в една парламентарна група. Много сложна работа, много различни хора, с понякога различни виждания. Наистина последната година някак си съм дистанциран от работата в парламентарната група, защото има доста големи различия по основни въпроси - понякога се разминаваме“, каза още Сидеров.   Лидерът на ПП „Атака“ коментира, че е коректен човек и когато стисне ръка с някого, си отстоява думата. „Подписали сме управленска програма за четири години, тя трябва да се изпълни. Сега сме на средата на мандата. Това дали сме коалиция, или ще бъдем три съставни части, които са в управлението без много помежду си да общуват, според мен няма голямо значение за управленската програма. Може да се изкара мандата, без да се обичаме, прегръщаме, целуваме помежду си. Политиката не е някаква емоция, не е брак, не е годеж“, допълни той.   Сидеров посочи, че ако му поискат оставката като председател на ПГ на „Обединени патриоти“, това ще бъде предмет на обсъждане на тримата лидери. „Т.е. този съвет трябва да реши дали да се направи смяна на ръководството на групата. Ако един от лидерите е против, там по принцип е консенсус, не е мнозинство. Трябва и тримата да сме съгласни. За мен това не е било някакъв важен въпрос“, допълни той и уточни, че за него председателството на ПГ е било свързана с тежест и натоварване. „Пост и позиция е да си в изпълнителната власт“, изтъкна Сидеров. ", "date": "2019.06.05", "title": "Сидеров: „Обединени патриоти“ може да изкара мандата без да се обичаме, прегръщаме и целуваме"}
{"url": "http://epicenter.bg/article/Holandskiyat-vanshen-ministar-za-Shengen--Progresat-na-Balgariya-e-vpechatlyavasht--no-ne-e-dostatachen/184926/2/0", "text": "Външният министър на Холандия Стеф Блок, който е на посещение у нас, ни поряза за Шенген - прогресът на България бил впечатляващ, но недостатъчен.   „Чухме за желанието за Шенген, но надявам се, че ще разберете, че народът на Холандия знае за големия брой мигранти, които стигат до нашата държава и трябва да се увери в безкомпромисния контрол на границата преди да допуснем България в Шенген”, каза Стеф Блок.  „Впечатлен съм от охраната на границата, но има още една част, свързана с граничния контрол. Как се справя правителството с корупцията, контрола на трафика на хора и има ли допълнителни системи за това. Нужен е допълнителен напредък в борбата с корупцията и по-стриктна система”, каза още холандският външен министър.   \"Факт е, че България се справя изключително добре с опазването на външните граници на ЕС. Споделихме, че е крайно време е България да се присъедини по въздух и море в Шенгенското пространство. Споделяме и мнението, че Шенген трябва да се реформира\", каза вицепремиерът и министър на външните работи Екатерина Захариева след разговорите си със Стеф Блок. Двамата застанаха пред медиите в Министерския съвет, където гостът се срещна и с министър-председателя Бойко Борисов. \"Ние разбираме това желание, но се надявам, че и вие ще разберете, че и холандският народ трябва да е уверен, че ще има изключително силен и безкомпромисен контрол на външните граници преди да приеме България в Шенген. Впечатлен съм от постигнатия прогрес. Министър-председателят ми показа многобройни снимки от оградата по границата, но има още една част, свързана с граничния контрол – как се справя правителството с корупцията, с трафика на хора. Трябва да има по-стриктна система в това отношение\", заяви Стеф Блок.  \"Винаги има място за подобрение, но България показва, че охранява външните граници. Само от началото на годината има 100 дела срещу трафиканти на хора. Мисля, че наистина се справяме повече от добре. Надявам се Холандия съвсем скоро да вземе решение в полза на България\", посочи Захариева по темата за зоната за свободно движение.   „Ще отбележим 110 години от създаването на нашите отношения. Редица компании избраха да инвестират и да реализират своя бизнес тук. За 2018 г. близо 80 млн. евро е размерът на инвестиции на холандски дружества в България“, каза в началото на пресконференцията Стеф Блок. „Правилно се посочи, че гражданите на България и Холандия избират да пътуват между двете страни, което показва, че имаме силно сътрудничество. България показва своята силна позиция за обединен ЕС“, заяви още Блок. „Изборите за ЕП също са много важни. Ние ще можем да упражняваме демократичните си права на европейско равнище. Трябва да гарантираме, че отбрана на ЕС се извършва по най-стриктен начин“, добави той. Според него Нидерландия и България винаги са били в добри отношения и те трябва и за в бъдеще да работят така на всички равнища.   Холандия е най-големият чуждестранен инвеститор в България, всяка година търговският обмен и туристически поток между двете страни нараства, изтъкна Екатерина Захариева на съвместната пресконференция със Стеф Блок. „През тези 110 години на двустранни дипломатически отношения, нашите две страни развиваха отношения в дух на партньорство, прагматизъм и приятелство. Холандия е най-големият чуждестранен инвеститор в България. Всяка година търговския обмен между двете държави нараства, както и туристическият поток“, поясни тя. Захариева отбеляза, че по време на срещата са били обсъдени и редица европейски въпроси. „Имаме общо споделяне с Холандия, че в регионите и държавите, в които има по-голяма нужда от наваксване на икономическото развитие и кохезията, трябва да се фокусират средствата, свързани с кохезионната политика“, отбеляза тя.  „Ние изразихме и позиция, че е крайно време България да се присъедини по въздух и море към Шенгенското пространство“, добави тя.  ", "date": "2019.06.05", "title": "Холандският външен министър пред Борисов: Имате проблеми с корупцията! Нужно е още да работите!"}
{"url": "http://epicenter.bg/article/Simeonov---Ataka--i-VMRO-da-se-opravyat---zreli-hora-sa--no-nivoto-na-vzaimootnosheniyata-pada/184927/2/0", "text": "„Атака“ и ВМРО да се оправят – зрели хора са, но нивото на взаимоотношенията започва да пада. Това каза лидерът на НФСБ Валери Симеонов пред журналисти в Народното събрание, предаде Агенция „Фокус“.   Попитан за бъдещето на „Обединени патриоти“ Симеонов каза: „Бъдещето е подвластно на гадателите и врачките, явно не съм добър политически анализатор и гадател“. „Да се оправят „Атака“ и ВМРО. Да се разбират по между си. Зрели хора са. Нивото на взаимоотношения започва да пада. Не искам да ги коментирам. Мисля, че са зрели хора и ще намерят добрия тон да регулират отношенията помежду си“, каза още Симеонов.   Той посочи, че въпросът дали Волен Сидеров да остане начело на ПГ на „Обединени патриоти“ не е на дневен ред.", "date": "2019.06.05", "title": "Симеонов: „Атака“ и ВМРО да се оправят – зрели хора са, но нивото на взаимоотношенията пада"}
{"url": "http://epicenter.bg/article/Biser-Petkov--Sotsialnata-pensiya-za-starost-se-vdiga-ot-1-yuli--stava-132-74-lv-/184933/2/0", "text": "Социалната пенсия за старост се увеличава от 1-ви юли. Това съобщи на брифинг в Министерски съвет министърът на труда и социалната политика Бисер Петков, предаде  Novini.bg .   \"Така пенсията става 132,74 лв, а това е нарастване с 5,7%\", обясни той. \"Благодарение на увеличаването на тази пенсия, се увеличават размерите на всички пенсии, свързани с нетрудова дейност, както и на добавките, които са свързани с тази пенсия. По разчети на НОИ 136 500 пенсионери ще получат увеличени пенсионни плащания в резултат от днешното решение на МС\", каза Бисер Петров.   От 1 юли тази година ще бъдат осъвременени и всички трудови пенсии, които са отпуснати до края на 2018 година с 5,7%. Така минималната пенсия става 219,43 лв., а максималният ѝ размер става 1200 лв., съобщи министърът. В резултат от увеличаването на тавана на пенсиите 41 хил. пенсионери се очакват да получат него, а малко над 23 000 ще бъдат ограничени, поясни той.  ", "date": "2019.06.05", "title": "Бисер Петков: Минималната пенсия става 219,43 лв., а максималната - 1200 лв."}
{"url": "http://epicenter.bg/article/Premierat-Borisov-pred-vanshniya-ministar-na-Holandiya--Shengen-e-prioritet-za-nas-/184935/2/0", "text": "Премиерът Бойко Борисов и министърът на външните работи на Кралство Нидерландия Стеф Блок обсъдиха актуални въпроси от дневния ред на Европа, както и теми от взаимен интерес. Това съобщиха от правителствената информационна служба. На срещата беше подчертано, че България продължава да следва целта си да бъде възможно най-близко до интеграционните процеси в ЕС.   Министър-председателят Борисов изтъкна, че присъединяването към Шенгенското пространство и към еврозоната са сред основните приоритети на страната ни и подкрепата на Нидерландия е ключова. „Това ще гарантира пълноценното участие на България в съвместните европейски усилия за адекватно справяне с всички предизвикателства, свързани със сигурността на външните граници на ЕС“, подчерта премиерът Бойко Борисов.   Mинистърът на външните работи на Кралство Нидерландия отбеляза, че страната ни успешно се справя с опазването на външната граница на Европа. В хода на разговора Бойко Борисов заяви, че запазването на целостта на Шенгенското пространство изисква последователни усилия в две ключови области – засилване на контрола върху външните ни граници и подобряване на функционирането на системата за предоставяне на убежище. По време на срещата беше отбелязан и напредъка на България по реформите в рамките на Механизма за сътрудничество и оценка. „Оценяваме доброто сътрудничество с Европейската комисия по този въпрос и очакваме от нашите европейски партньори също да оценят нашите добри резултати, както и нашата решимост да продължим процесите по необратим начин“, каза министър-председателят Борисов.  По време на разговора премиерът Бойко Борисов заяви, че България високо цени подкрепата на Нидерландия за кандидатурата на страната ни за присъединяване към Организацията за икономическо сътрудничество и развитие и очакваме конструктивна помощ за започване на преговори възможно най-скоро. Подкрепа очаква и страната ни във връзка с кандидатурата за седалище на Европейския орган по труда.  Конструктивното двустранно сътрудничество също беше акцент в разговора между българския министър-председател и министър Стеф Блок. Засилването на партньорството беше обсъдено в контекста на 110-та годишнината от установяването на дипломатически отношения между България и Нидерландия. Премиерът Бойко Борисов изтъкна, че е изключително важно Нидерландия да остане водещ инвеститор в страната ни, като се запазят позитивните тенденции в двустранната търговия и да се разширят възможностите за присъствие на български продукти на холандския пазар. През 2018 г. стокообменът между двете страни е 1.994 млрд. евро. Износът за Нидерландия е 774.3 млн. евро, което бележи ръст с 17.1% спрямо 2017 г. Вносът е 1,220 млрд. евро, което с 9.8% повече. За периода 1996-2018 г. преките инвестиции от Нидерландия в България са 7.8 млрд. евро, с което страната се нарежда на първо място по размер на ПЧИ в България.  ", "date": "2019.06.05", "title": "Премиерът Борисов пред външния министър на Холандия: Шенген е приоритет за нас!"}
{"url": "http://epicenter.bg/article/BSP-vnasya-zakonoproekti-za-sotsialni-oblekcheniya--prizovava-za-razumna-diskusiya-/184939/2/0", "text": "  Това стана ясно на брифинг на партията в Народното събрание. На него лидерът на социалистите Корнелия Нинова обяви, че след завръщането си в парламента миналата седмица, БСП започва работа в приоритетните си области, неравенството и демографската криза.  \"Бихме искали с тях да решим част от проблемите по темите бедност и неравенства. Последната половин година няколко пъти се увеличават цените на ток, парно, вода, инфлацията расте, а близо 2 млн. души живеят под прага на бедността\" посочи Нинова.  \"  Данъчни облекчения за млади семейства с деца, които са работили последните години, внасяли са си осигуровките -  .    за енергийно бедните заради очакваното увеличение от 1 юли отново на ток, парно и топла вода\", заяви Нинова.  Партията не внася тези предложения за първи път. Миналата седмица депутатът от ДПС Делян Пеевски също обяви, че от партията внасят предложения за свалянето на ДДС на хляба до 5%, свалянето на ДДС на лекарствата и безплатни детски градини.    Нинова още коментира, че към   които са изработени от всички българи граждани и е редно да стигнат обратно до тях \"най-вече чрез политика по доходите\".  Според Нинова, БСП не може да бъде обвинена в популизъм, тъй като  . Тя призова премиера Борисов да вземе пример от техните практики, ако \"не вярва на българските социалисти\".  Нинова даде пример с диференцираното ДДС на храни, книги и медицински услуги в Германия, безплатните детски градини в определени провинции в страната, както и безплатното висше образование в редица скандинавски държави.  \"Това е европейска практика на политици, които са загрижени за най-важното - жизнения стандарт на своите сънародници\", заяви тя.  Нинова още обяви, че законопроектите ще са готови до края на седмицата и призова всички партии за разумна дискусия.  \"Нека оставим вицовете и лакърдиите на премиера, но нека ние, като разумни хора, да седнем и с истински аргументи да намерим решението на тези проблеми\", завърши тя. ", "date": "2019.06.05", "title": "БСП внася законопроекти за социални облекчения, призовава за разумна дискусия "}
{"url": "http://epicenter.bg/article/Vizhte-resheniyata-na-Ministerskiya-savet-/184940/2/0", "text": "  Над 2 млрд. лв. са средствата изплатени по Програмата за развитие на селските райони (ПРСР) 2014-2020 и директни плащания през 2018 г. Това са данни от годишния отчет на Държавен фонд „Земеделие“ и Разплащателната агенция за 2018 г., одобрен от правителството.  През миналата година са подписани 789 договора по ПРСР 2014-2020, като изплатените средства са на стойност 582 882 036 лв. В Кампания 2018 по схеми и мерки, администрирани по линия на директни плащания, са приети 110 944 заявления. През 2018 г. преведените субсидии за директни плащания по линия на Европейския фонд за гарантиране на земеделието възлизат на 1 542 050 690 лв.  Изплатените суми по пазарните мерки по линия на селскостопанските пазарни механизми през 2018 г. възлизат на 78 855 781 лв., от които 51 932 666 лв. са от Европейския фонд за гарантиране на земеделието и 26 923 115 лв. - национални средства. За същия период по Програмата за морско дело и рибарство (2014-2020 г.) са преведени общо 13 998 134 лв.  През миналата година са изплатени 146 984 266 лв. по 20 схеми за краткосрочно подпомагане, от които са се възползвали 20 500 земеделски стопани.    Министерският съвет одобри Консолидирания годишен доклад за вътрешния контрол в публичния сектор за 2018 година. Документът включва анализ на данните за състоянието на финансовото управление и контрол и на вътрешния одит в публичния сектор, както и информация за дейността, свързана с координацията и хармонизацията на вътрешния контрол в публичния сектор от специализирано звено в Министерството на финансите през изминалата година. Отчетен е и постигнатият напредък, основните проблеми и тенденциите за развитие в областта на вътрешните контрол и одит. Въз основа на отчетените напредък и тенденции за развитие, консолидираната оценка за състоянието на финансовото управление и контрол и вътрешния одит в публичния сектор за 2018 г. е „добра“.  Законът за финансовото управление и контрол в публичния сектор предвижда ръководителите на организации от публичния сектор, с изключение на Висшия съдебен съвет и Сметната палата, всяка година да представят на министъра на финансите информация за функционирането, адекватността, ефикасността и ефективността на системите за финансово управление и контрол. В доклада за 2018 г. са анализирани постъпилите данни от 313 организации от публичния сектор, 137 годишни доклади за дейността по вътрешен одит в публичния сектор и резултатите от извършените от служители на Министерството на финансите системни наблюдения в 3 организации от публичния сектор. Консолидираният годишен доклад за вътрешния контрол в публичния сектор за 2018 г. е изготвен на основание чл. 20, ал. 2 от Закона за финансовото управление и контрол в публичния сектор. След приемането му ще бъде представен на Народното събрание и на Сметната палата.    Министерският съвет прие Отчета за дейността на Агенцията за държавна финансова инспекция за 2018 г. През изминалата година органите на АДФИ са приключили 513 финансови инспекции по реда на чл. 238, ал. 4 от ЗОП и проверки по чл.80а, ал.5 от Закона за енергетиката. В сравнение с 2017 г. се наблюдава увеличение с 20 % на направените проверки.  С най-голям дял, както и през 2017 г, са проверките, извършени в общини - 68 %. Направените инспекции допринасят за повишаване на ефективността при разходване на публични средства от органите на местното самоуправление.  Приоритет на АДФИ е осъществяването на последващ контрол по спазването на законодателството в областта на обществените поръчки. През 2018 г. финансовите инспектори са проверили 1 204 обществени поръчки на стойност близо 1,4 млн. лева. Проверени са 2 337 договора за възлагане на обществени поръчки, което е с 45 % повече спрямо предходната година. При 23 % от случаите са констатирани нарушения, свързани с неспазване на принципите на ЗОП. В резултат на реализираната инспекционна дейност за отчетния период са съставени 981 акта за установяване на административни нарушения, от които 959 акта на физически лица и 22 - на юридически лица.  АДФИ е дала 68 писмени указания на ръководителите на проверяваните организации за преустановяване на извършване на нарушения и/или отстраняване на вредните последици от тях в съответствие с разпоредбите на чл.18, ал. 1, т. 1 от Закона за държавната финансова инспекция. 135 доклада от финансови инспекции, при които е установено наличие на данни за извършено престъпление, и от извършени финансови инспекции, възложени с прокурорско постановление, са изпратени на органите на прокуратурата. През 2018 г. са подадени 549 сигнала от държавни органи, физически и юридически лица. Това е показател, че АДФИ се ползва с доверие и изпълнява основната си функция - защита на публичния финансов интерес.    Правителството утвърди разходите за командировки в страната за първото тримесечие на 2019 г. на министрите и заместник-министрите, на областните управители, на председателите на държавни комисии, агенции и институции. За командировки на министрите и заместник-министрите в страната са изразходвани общо 6 222,75 лв., за командировки на председателите на държавни агенции и техните заместници – 321 лв., за командировки на председатели и членове на държавни комисии – 230 лв. и за командировки на областни управители – 5 326,20 лв.    За командировки на ръководители на държавни институции по чл. 19, ал. 4 от Закона за администрацията не са извършени разходи.    Правителството одобри допълнителни разходи/трансфери в размер на 315 360 лева за изплащане на стипендии по Програмата на мерките за закрила на деца с изявени дарби от държавни, общински и частни училища през 2019 г. Средствата са предназначени за стипендии на ученици от училищата по изкуствата към Министерството на културата и от общинските училища, които са придобили право на стипендия през 2018 година.  От общата сума, 304 425 лева са предназначени за изплащане на продължаващи от изминалата година стипендии на учениците от училищата по изкуствата към Министерството на културата. С останалите 10 935 лева ще бъдат изплатени продължаващи стипендии на учениците от общинските училища от 2018 година.  Одобрените разходи/трансфери са в рамките на разчетените за тази дейност в централния бюджет средства за 2019 г.    Социалната пенсия за старост ще се увеличи от 125,58 лв. на 132,74 лв. от 1 юли. Това предвижда приетото от правителството Постановление за определяне на размера на този вид пенсия. Увеличението ще повиши пенсиите на 136 500 души. Промяната ще доведе до ръст на пенсиите, които не са свързани с трудова дейност, тъй като по закон техният размер се определя в зависимост от социалната пенсия за старост. Това са пенсиите за военна и гражданска инвалидност, социалната пенсия за инвалидност и персоналната пенсия. Ще се повишат и размерите на нормативно установените добавки към пенсиите - за чужда помощ и за ветерани от войните.    Правителството одобри проект на Договор за предоставяне на безвъзмездна финансова помощ за частично възстановяване на направените от инвеститора задължителни осигуровки. Направените осигуровки са за работници и служители, заели новите работни места, свързани с осъществяването на сертифициран инвестиционен проект по Закона за насърчаване на инвестициите. Безвъзмездната финансова помощ в размер до 6,1 млн. лв. за периода 2019- 2021 г. и се отпуска за няколко проекта. Финансовите средства са за разширяване на дейността на съществуващи предприятия и за създаване на нови предприятия основно в района на столицата, както и в градовете Пловдив, Костинброд и Индустриална зона Божурище, като се планира разкриването на 1 791 нови работни места и извършването на инвестиции в размер на 93,33 млн. лв. Проектите се осъществяват основно във високотехнологични дейности от сектора на услугите и от производствения сектор. С договора, инвеститорите поемат ангажимент да поддържат заетостта по тези проекти за срок от най-малко три или пет години, в зависимост от категорията на предприятието. Проектите са на дружествата „Мултивак България Продакшън“ ЕООД, „Булпрос Консултинг“ АД, „Ролпласт Груп” АД, „Интрама Протек“ ЕООД, „Кока Кола Юрпиън Партнърс Сървисис България“ ЕООД, „Каргил България“ ЕАД, „Ъпнетикс“ ЕАД, „Експириън България“ ЕАД, „Кока Кола Хеленик Ай Ти Сървисиз“ ЕООД и „Бер-Хелла Термоконтрол“ ЕООД.    Правителството одобри индикативно разпределение на средствата от Европейския фонд за регионално развитие, Европейския социален фонд+ и Кохезионния фонд като основа за изготвяне на програмите и провеждане на преговори с Европейската комисия.  Най-сериозно е увеличението в програмите, насочени към развитие на човешкия ресурс, образование, иновации и наука.  Приетото решение е основна стъпка в процеса на подготовката за следващия програмен период и предпоставка за стартиране на разработването на оперативните програми и Споразумението за партньорство.    Министерският съвет учреди безсрочно ограничено вещно право върху 35,22 линейни метри поземлени имоти, публична държавна собственост, в село Дамяница, община Сандански. Терените се намират в землището на селото. Сервитутът се учредява за изграждане на проектно трасе на водопровод, канал за отпадни води и кабел 20 KV. Съгласно Закона за държавната собственост, ограничени вещни права могат да се учредяват, когато това е необходимо за изграждане на линейни обекти на техническата инфраструктура или когато друго техническо решение е явно икономически нецелесъобразно.  Съгласно друго правителствено решение, ще бъде продадена обособена част от лечебно заведение - недвижим имот, собственост на Университетска многопрофилна болница за активно лечение „Александровска“ ЕАД. Болницата търговско дружество със 100 на сто държавно участие в капитала, като правата на държавата в него се упражняват от министъра на здравеопазването. Обособената част от лечебното заведение представлява поземлен имот, находящ се в гр. София, район Витоша, ул. „Лунна папрат“ № 22 с площ 2010 кв. м., ведно с построената в имота двуетажна сграда със застроена площ от 214 кв. м. Имотът е с отпаднала необходимост за лечебното заведение и генерира само разходи. Паричният ресурс, получен от продажбата на имота, ще остане в лечебното заведение и ще се използва за инвестиции, пряко свързани с предмета му на дейност и/или за удовлетворяване интересите на кредиторите. Министерският съвет одобри също продажбата на търг на имоти, собственост на „Агенция дипломатически имоти в страната“ ЕООД в градовете София, Варна и Бургас. В София ще бъдат продадени шест апартамента в ж.к. „Лагера“, един апартамент в ж.к. „Лозенец“ и две двуетажни сгради на улиците „Саша Попов“ и „Панорамен път“, два апартамента в Бургас в ж.к. „Лазур“ и на ул. „Цар Симеон I“, както и един апартамент във Варна на ул. „Хан Крум“. Предложените за продажба имоти са с отпаднала необходимост за дружеството и инвестициите в тях са икономически неоправдани. В резултат от продажбите на имотите ще се намалят текущите разходи на „АДИС“ ЕООД, а получените средства ще се използват за бъдещи инвестиции в изграждането на нови сгради, отговарящи на съвременните изисквания за офиси и жилища. За срок от 10 години на община Попово се предоставя безвъзмездно за управление имот - публична държавна собственост. Имотът се намира в местност „Калето“, село Ковачевец, област Търговище и представлява археологическа недвижима културна ценност „Късноантична крепост Ковачевско кале“. С предоставянето на имота на община Попово ще е възможно опазването и развитието на културното наследство и превръщането му в съществен фактор за социално-икономическото развитие на общината, както и съхранението и популяризирането на недвижимата културна ценност. Дейностите, свързани с опазване на културната ценност и осъществяването на други научни, културни, образователни и туристически дейности ще се извършват в съответствие с изискванията на Закона за културното наследство от Историческия музей – Попово. На Община Костенец се предоставя безвъзмездно собствеността върху намиращ се в града имот - частна държавна собственост, с площ 405 кв. м, ведно с построената в него сграда с разгъната застроена площ 690 кв. м. Имотът ще бъде използван за изграждане, поддържане и развитие на обекти на техническата инфраструктура, както и за изпълнение на дейности по отбранително- мобилизационна подготовка и защита на населението в общината и съхраняване на необходимото за това имущество и оборудване. В сградата ще се помещава изграденото доброволно формирование на община Костенец за борба с бедствията и авариите. С друго решение правителството обяви имот - частна държавна собственост, предоставен безвъзмездно в управление на Държавна агенция „Технически операции“, за публична държавна собственост. Имотът се намира в гр. София, кв. „Витоша“, и представлява апартамент със застроена площ от 98.99 кв. м, заедно с 1,885% идеални части от общите части на сградата и от правото на строеж върху мястото.  Променя се също така статутът на имот, управляван от Центъра за подводна археология в Созопол, като от частна държавна собственост той става публична държавна собственост. В едноетажната сграда със застроена площ 830 кв. м се намират офисите, работилницата, фондохранилището и помещенията за работа на археологическите екипи на ЦПА и се съхранява геофизичното, водолазно и техническо оборудване. Тя се използва единствено в пряка връзка с дейността на Центъра.    Правителството одобри българската позиция за участие в предстоящото заседание на Съвета на ЕС „Правосъдие и вътрешни работи“, което ще се проведе на 6 и 7 юни 2019 г. в Люксембург. В част „Правосъдие“ министрите ще изразят позиция по темата „Цифровизация на съдебното сътрудничество“ в областта на гражданското право. Ще се дебатира и бъдещето на материалното наказателно право на ЕС, както и взаимното признаване по наказателноправни въпроси. Предвижда се също приемане на заключения относно взаимодействието между Евроюст и мрежите, създадени от Съвета в областта на съдебното сътрудничество по наказателноправни въпроси, както и относно запазването на данни за целите на борбата с престъпността. По отношение на електронните доказателства в наказателноправната област ще бъдат приети две решения на Съвета - за започване на преговори за споразумение между ЕС и САЩ относно трансграничния достъп до електронни доказателства и за разрешаване на участието в преговорите относно втория допълнителен протокол към Конвенцията от Будапеща. В част „Вътрешни работи“ ще бъде обсъдено бъдещето на правоприлагането в ЕС. Други теми от дневния ред са: миграция и убежище; регламенти за създаване на финансовите инструменти в област „Вътрешни работи“ за периода 2021-2027 - частичен общ подход; директива за връщането - частичен общ подход. Съветът на ЕС по транспорт, телекомуникации и енергетика ще заседава във форматите „Транспорт“ и формат „Телекомуникации“ на 6 и 7 юни в Люксембург. Очаква се да бъде взето решение относно приемането на общ подход по предложение за Регламент относно електронните информационни услуги за товарния транспорт, с което ще се постигне по-голяма ефективност на транспортния сектор. Ще бъде приет и доклад за напредъка по предложение за Регламент за мерките за рационализиране на осъществяването на трансевропейската транспортна мрежа, чрез което ще се улесни завършването й. Доклади ще бъдат приети и по отношение на сухопътния транспорт. В сектор „Телекомуникации“ ще бъдат разгледани въпроси, свързани със заключенията за бъдещето на една високо цифровизирана Европа след 2020 г., на тема „Стимулиране на цифровата и икономическата конкурентоспособност в Съюза и цифровото сближаване“. Правителството одобри също така позицията на България за предстоящата неформална среща на министрите от ЕС, отговарящи за градската политика. Срещата ще се проведе на 14 юни в гр. Букурещ, като от българска страна ще участва министърът на регионалното развитие и благоустройството или упълномощено от него лице. В рамките на форума е предвидена дискусия относно бъдещото изпълнение на Градския дневен ред на ЕС, като и приемане на политическия документ „Декларацията от Букурещ - за обща рамка за градско развитие в Европейския съюз“. Българската позиция е в подкрепа на документа. Приемането му е израз на партньорство и пряк диалог между градските власти, националните и европейските институции и другите заинтересованите страни и представлява важна стъпка за решаване на предизвикателствата пред европейските градове и устойчивото им развитие.    Правителството прие решение за изменение на Договора за предоставяне на концесия върху „Пристанищен терминал Бургас Изток-2“, част от пристанище за обществен транспорт с национално значение Бургас, сключен на 8 септември 2011 г.  Изменя се също така Договорът за предоставяне на концесия върху „Пристанищен терминал Бургас Запад“, част от пристанище за обществен транспорт с национално значение Бургас, сключен на 8 март 2013 г. С промените се удължава срокът на договорите до законово допустимия, определен в чл. 34, ал. 1 от Закона за концесиите. Също така се възлага на концесионера да извърши допълнително строителство в пристанищната инфраструктура, както и увеличение на размера на инвестициите съответно с 22 522 973 евро за „Пристанищен терминал Бургас Изток-2“ и 26 610 286,77 лева за „Пристанищен терминал Бургас Запад“.    Правителството одобри три декларации в сферата на цифровите технологии - за сътрудничество в сферата на дигитализацията на културното наследство; за интелигентното и устойчиво дигитално бъдеще на европейското земеделие и селските райони и за насърчаване по-голямото участие на жените в дигитализацията. Инициативата за подписването на трите документа е на Европейската комисия и на комисаря по цифрова икономика и цифрово общество Мария Габриел.  С подписването на Декларацията за сътрудничество в сферата на дигитализацията на културното наследство ще се насърчава европейското сътрудничество за опазване на културното минало с помощта на цифровите технологии. Декларацията за насърчаване по-голямото участие на жените в дигитализацията си поставя за цел разработване на стратегия за подкрепа на момичетата и жените в дигиталния сектор, за засилване на връзката между образованието по математика, природни и технически науки и реалните възможности за професионална реализация в тази сфера. Декларацията за интелигентното и устойчиво дигитално бъдеще на европейското земеделие и селските райони подкрепя научните изследвания и иновациите с приложение в земеделието и храните. Документът цели да подпомага фермерите във връзка с използването на интелигентни технологични решения в сектора, разширяване на инициативите в общата селскостопанска политика и модернизацията в аграрната сфера и храните.    Правителството прие Национална програма за подобряване качеството на атмосферния въздух 2018 - 2024г., която предлага мерки, насочени към основните сектори, които причиняват замърсяване с фини прахови частици. Програмата е разработена въз основа на сключено Споразумение за предоставяне на консултантски услуги между Министерството на околната среда и водите и Международната банка за възстановяване и развитие в подкрепа на управлението на качеството на атмосферния въздух. Националната програма ще подпомогне общините в прилагането на мерки за постигане на устойчиво съответствие по показател фини прахови частици. Документът не води до изземване от страна на държавата на компетенции и задължения на местните власти за осигуряване на чистотата на атмосферния въздух, а предлага прилагането на политики и мерки на национално ниво, които общинските власти не са в състояние да приложат самостоятелно.  Анализът в програмата потвърждава идентифицираните в общинските програми основни източници на замърсяване с фини прахови частици - битовото отопление и транспорта (в големите градове).  В тази връзка мерките, които се предлагат, са насочени към двата сектора и най-вече към промяна на начина за битово отопление, чрез: въвеждане на изисквания за качеството на въглищата и брикетите за битово отопление; въвеждане на изисквания и контрол върху дървесината, която се използва за битово отопление, в т.ч. организационни мерки по отношение на предлаганата за огрев дървесина; по-ранно въвеждане на изискванията на Регламент 2015/1185 за битовите отоплителни уреди на твърдо гориво (към т.н. Директива за екодизайн); задължително поетапно извеждане от употреба в периода 2020-2024г. в общините с нарушено качество на въздуха на отоплителни уреди, които не отговарят на изискванията на регламентите за екодизайн и замяната им с други средства за отопление; подобряване качеството на периодичните технически прегледи на моторните превозни средства, включително при първоначалната регистрация и подобряване на контрола на моторните превозни средства по пътищата; усъвършенстване на законодателството с оглед осигуряване на възможността за прилагане на „Зони с ниски емисии“ от страна на местните власти по отношение на битово отопление и транспорта.  Правителството прие Наредба за намаляване на националните емисии на определени атмосферни замърсители, с което се транспонира основната част от изискванията на Директива (ЕС) 2016/2284 на Европейския парламент и на Съвета от 14 декември 2016 г. за намаляване на националните емисии на някои атмосферни замърсители.  В правителственото постановление се залагат основните изисквания за съдържанието на Националната програма за контрол на замърсяването на въздуха, в която ще бъдат заложени мерки за постигане на определените за страната цели за намаляване на емисиите на серен диоксид, азотни оксиди, неметанови летливи органични съединения, амоняк и фини прахови частици (ФПЧ2.5) от 2020 г. до 2029 г. и от 2030 г. нататък (в сравнение с приетата за базова 2005 г.). Намаляването на емисиите на вредни вещества в атмосферата ще допринесе за намаляване на рисковете за здравето на човека и околната среда.  Документът предвижда мониторингът на отрицателните въздействия на замърсяването на въздуха върху екосистемите да се осъществява въз основа на мрежа от места за мониторинг, която е представителна за наличните в страната типове сладководни, естествени и полуестествени местообитания и горски екосистеми, като се прилага икономически ефективен и основан на риска подход. Със Заключителните разпоредби на правителственото постановление се изменя Наредбата за ограничаване на емисиите на определени замърсители, изпускани в атмосферата от средни горивни инсталации, съобразно изменения и допълнения на Закона за опазване на околната среда и Наредбата за реда и начина за организиране на националните инвентаризации на емисиите на вредни вещества и парникови газове в атмосферата във връзка с промяна на статута на Националния институт по метрология и хидрология.    Министерският съвет прие нова Наредба за антидопинговата дейност. Целта е да се създаде актуална нормативна рамка за ефективното извършване на антидопинговата дейност в България, която ще доведе до подобряване на антидопинговата програма на Антидопинговия център и постигане на повече целесъобразност, ефективност и ефикасност при осъществяването на антидопинговите дейности.  Наредбата е в съответствие с разпоредбите на Международната конвенция за борба с употребата на допинг в спорта, Световния антидопингов кодекс и международните стандарти към него, Конвенцията срещу употребата на допинг на Съвета на Европа и Допълнителния протокол към нея.    Правителството промени таксата за аеронавигационно обслужване. До момента таксата за прелитане през въздушното пространство на България беше 26,72 евро, като за тази година тя се увеличава на 31,42 евро.  Промени има и при лихвения процент за закъснели плащания, който от 9,74 % се намалява на 9.68 %.  За 2019 г. е в сила и нова по-ниска осреднена таксова единица за зоните и районите на летище София, в размер на 264,16 лева, като досегашната беше 324, 36 лева. Няма промяна в осреднената таксова единица за останалите международни летища в Бургас, Варна, Пловдив и Горна Оряховица.  Таксите за аеронавигационно обслужване са разходно ориентирани и се определят ежегодно в съответствие с документите на Международната организация за гражданско въздухоплаване (ICAO), Европейската организация за безопасност на въздухоплаването (Евроконтрол) и Европейската комисия. Те покриват разходите за управление на въздушното движение и експлоатация на съоръженията, като се определят в зависимост от прогнозните данни за годишната разходна база, броя на обслужените полети и от разходите на Евроконтрол по обслужване на системата за събиране на таксите.    Министерският съвет прие изменения и допълнения в устройствения си правилник, с които се предвижда задължение за вносителите на проекти на нормативни актове да включват в доклада си и мотивите към законопроектите информация за предлагани от тях антикорупционни мерки, тяхната същност и риска, срещу който са насочени. Чрез тези промени ще се повиши публичността и ще съсредоточи фокуса върху предлагани антикорупционни мерки. Мярката бе предложена на Националния съвет по антикорупционни политики, председателстван от заместник министър-председателя по правосъдната реформа и министър на външните работи Екатерина Захариева и подкрепена от него на заседание през март. Изменение в правилника се прави и по отношение на процедурата за съгласуване на законопроектите от Комисията за противодействие на корупцията и отнемане на незаконно придобито имущество. Комисията в 20- дневен срок ще извършва анализ на предлаганите законопроекти за наличието на корупционен риск. Предвижда се и задължение за вносителя, ако не приеме предложенията на Комисията, да изложи аргументи за това в съгласувателната процедура по предложения проект преди приемането му от Министерския съвет. Това не освобождава вносителя от задължението да уведомят в едномесечен срок Комисията по реда на Закона за противодействие на корупцията и отнемане на незаконно придобито имущество за приетите мерки, както и за неприетите и мотивите за това.    Със свое решение правителството номинира Лиляна Павлова за позицията на заместник-председател (вицепрезидент) и член на Управителния комитет на Европейската инвестиционна банка (ЕИБ). Министърът на финансите трябва да уведоми Банката за това решение, след съгласуване със страните от избирателната група на Европейската инвестиционна банка, в която е включена и страната ни. Правителството аргументира избора си с факта, че Лиляна Павлова е финансов експерт с богат управленски опит в страната ни, тя има и опит във финансовото управление, в управлението на проекти и в сътрудничеството с европейските институции. Съгласно Устава на ЕИБ, представителството на държавите-членки в управителните органи на Банката се осигурява чрез разпределение в избирателни групи. В избирателната група, в която е България, са включени още Хърватия, Кипър, Чешката република, Унгария, Малта, Полша, Словашката република и Словения. Ротацията на съответните постове в Съвета на директорите, Управляващия комитет и Одитния комитет на Банката са уредени с Временно споразумение, подписано от министрите на финансите на страните в групата, в качеството им на членовете на Съвета на гуверньорите на Банката. Съгласно Временното споразумение, подписано чрез размяна на писма в периода ноември 2016 г. - май 2017 г., ротационната схема за позицията на вицепрезидент предвижда през месец септември 2019 г. представител на България да заеме позицията вицепрезидент на ЕИБ за срок от три години, като мандатът ще изтече през септември 2022 г.  Управителният комитет на Европейската инвестиционна банка е колегиален постоянно действащ изпълнителен орган на банката, състоящ се от председател (президент) и осем заместник-председатели (вицепрезиденти), назначавани от Съвета на гуверньорите по предложение на Съвета на директорите.    Правителството одобри изменение на Наредбата за условията и реда за регистриране на цените на тютюневите изделия. Промените са изготвени във връзка с приети изменения и допълнения в Закона за акцизите и данъчните складове, те отразяват отпадането на изискването за отпечатване на продажната цена на тютюневите изделия върху бандерола и отпечатването й върху потребителската опаковка, с изключение на пурите и пуретите. С цел намаляване на административната тежест се прецизира процедурата по регистриране на продажната цена на тютюневите изделия или за промяна на регистрираната цена, както и вписването на информацията в електронния регистър, воден от Агенция „Митници“. Предвижда се цената да става публична от датата на връчване на удостоверението за регистрирана цена.    Наредбата за единните държавни изисквания за придобиване на висше образование по специалността „Право“ и професионална квалификация „юрист“ ще влезе в сила от учебната 2020-2021 г., реши правителството.  Изменението на наредбата, което бе прието от МС през април 2017 г., предвиждаше новите текстове да влязат в сила от учебната 2019 - 2020 г., но срещу тях са постъпили две жалби в Комисията за защита от дискриминация (КЗД). По една от жалбите не се очаква окончателно решение на ВАС преди края на 2019 година, което обуславя отлагането на влизането в сила на Наредбата с още една учебна година. След произнасяне на съда с окончателно решение, при необходимост ще бъдат предприети допълнителни действия.    Правителството одобри позицията на Република България по дело С-76/19 на Съда на Европейския съюз, образувано по преюдициално запитване на Върховния административен съд, първо отделение, по образувано пред него касационно административно дело № 4516/2018, с касатор - началникът на Митница Аерогара София и ответник - „Къртис-Балкан“ ЕООД. С това решение правителството дава и съгласие за встъпване в производството. Преюдициално запитване е отправено на основание чл. 267, параграф 1, буква „б“ от Договора за функционирането на Европейския съюз. Предвид обстоятелството, че повдигнатият правен спор касае тълкуване на разпоредби на актове на институциите на Съюза, Върховният административен съд е спрял производството по делото и е оправил единадесет преюдициални въпроса към Съда на Европейския съюз.  Позицията на страната ни е, че член 157, параграф 2, чл. 158, параграф 3 и чл. 160 от Регламент (ЕИО) № 2454/93 на Комисията от 2 юли 1993 година за определяне на разпоредби за прилагане на Регламент (ЕИО) № 2913/92 на Съвета за създаване на Митнически кодекс на Общността следва да се тълкуват в смисъл, че при внос на компоненти, влагани в крайни продукти, за които крайни продукти се заплащат лицензионни такси, когато доставчиците са различни от лицензодателя, и при отношения, като тези по главното производство - от една страна, между лицензодателя и лицензополучателя и от друга страна, между лицензодателя и доставчиците, в митническата стойност на внасяните стоки трябва да се включат пропорционално разпределени лицензионните такси. Страните по делото пред Върховния административен съд са частноправен и публичноправен субект, което обосновава пряк публичноправен интерес от изготвянето на позиция. Конституирането на Република България като страна в производството по това дело ще позволи на страната ни успешно да се включи в процеса на правораздаване, осъществяван от Съда на Европейския съюз, с оглед на еднаквото и точно прилагане на правото на Европейския съюз.    Правителството одобри изменение и допълнение на Наредбата за медицинската експертиза. Промяната е обусловена от резултатите от направения анализ на въздействието на действащата наредба. Резултатите от анализа доказват необходимостта от допълнително прецизиране на текстовете при определяне на крайния процент трайно намалена работоспособност/вид и степен на увреждане при лицата с повече от едно заболяване, всяко едно, водещо до увреждане.  Друг проблем, който се решава с промяната, е липсата на проследимост и прозрачност, а от там и на ефективен контрол по отношение на вписаните в експертното решение заболявания. В момента те се представят описателно, без да се вписва кодът за конкретното заболяване съгласно Международната класификация на болестите (МКБ) - 10 ревизия. Целта на промените е постигането на по-пълно съответствие между оценката на трайно намалената работоспособност/вид и степен на увреждане и обективното здравословно състояние на лицата, при които са налице две или повече увреждания, за всяко от които в отправните точки за оценка на трайно намалената работоспособност/вид и степен на увреждане е посочен отделен процент, и най-малко две от тях са с определен процент трайно намалена работоспособност/вид и степен на увреждане - 50% или над 50%.  Вписването на МКБ кода на заболяванията и на съпътстващите увреждания ще гарантира значително по-голяма прецизност в работата на ТЕЛК и НЕЛК.  С цел гарантиране правата на хората с увреждания, попадащи в групата на освидетелствани или преосвидетелствани от ТЕЛК в периода от 3.08.2018 г. до влизането в сила на това постановление, се регламентира тяхното право да подадат заявление-декларация за преосвидетелстване, извън случаите по чл. 56 от Правилника за устройството и организацията на работа на органите на медицинската експертиза и на регионалните картотеки на медицинските експертизи, като е определен едномесечен срок от влизането в сила на това постановление.    Правителството одобри допълнителни разходи в размер на 437 410 лв. за извършване на планов преглед и ремонт на моторен кораб „Параход Радецки“, гр. Козлодуй, филиал на Националния исторически музей. Целта е запазването и развитието на музей-кораб „Параход Радецки“ като част от историческото наследство на България.  Средствата се осигуряват от централния бюджет чрез одобряване на допълнителни разходи по бюджета на Министерството на културата за 2019 г.    Правителството одобри допълнителни разходи в размер на 6 млн. лв. по бюджета на Министерството на земеделието, храните и горите за разплащане на доставени противоградови ракети.  Преди откриването на активния сезон по градозащита, Изпълнителната агенция за борба с градушките (ИАБГ) разполагаше с 4 870 ракети. Поради необходимост от обезпечаване на ракетните площадки в страната ще бъдат заявени и доставени 8 326 броя ракети, които ще бъдат разплатени с отпуснатите средства. През месец май тази година бяха открити два нови командни пункта в град Хасково и село Тъжа. Така броят им на територията на страната нарасна от 9 на 11. Те защитават селскостопанската продукция от градушки в областите Видин, Монтана, Враца, Плевен, Пазарджик, Пловдив, Стара Загора, Сливен и Хасково. Към момента 11-те командни пункта разполагат с 256 ракетни площадки, като предстои пускането на още нови 5 към старите полигони в Плевен и Пловдив и една към този в село Тъжа. ", "date": "2019.06.05", "title": "Вижте решенията на Министерския съвет: Социалната пенсия за старост става 132,74 лв. от 1 юли "}
{"url": "http://epicenter.bg/article/Kabinetat-nominira-Lilyana-Pavlova-za-zam-predsedatel-na-Evropeyskata-investitsionna-banka-/184941/2/0", "text": "Със свое решение правителството номинира Лиляна Павлова за позицията на заместник-председател (вицепрезидент) и член на Управителния комитет на Европейската инвестиционна банка (ЕИБ). Това съобщи правителствената пресслужба.   Министърът на финансите трябва да уведоми Банката за това решение, след съгласуване със страните от избирателната група на Европейската инвестиционна банка, в която е включена и страната ни. Правителството аргументира избора си с факта, че Лиляна Павлова е финансов експерт с богат управленски опит в страната ни, тя има и опит във финансовото управление, в управлението на проекти и в сътрудничеството с европейските институции.     \r\n Ако тя бъде одоборена за тази позиция, това ще е първият случай, в който българин заема подобен пост. Длъжността вицепрезидент  на Европейската инвестиционна банка е несъвместима с позицията на евродепутат. Ако тя бъде одобрена, Лиляна Павлова ще отстъпи мястото си на осмия в листата. \r\n   \r\n Лиляна Павлова получи мястото си в Европарламента, след като еврокомисарят Мария Габриел се отказа да подава оставка и реши да запази поста си в Еврокомисията до края на мандата. Така Павлова, която беше седма в листата влезе на овакантеното място, след като ГЕРБ спечели 6 евродепутатски места. \r\n \r\n   \r\n Съгласно Устава на ЕИБ, представителството на държавите-членки в управителните органи на Банката се осигурява чрез разпределение в избирателни групи. В избирателната група, в която е България, са включени още Хърватия, Кипър, Чешката република, Унгария, Малта, Полша, Словашката република и Словения. Ротацията на съответните постове в Съвета на директорите, Управляващия комитет и Одитния комитет на Банката са уредени с Временно споразумение, подписано от министрите на финансите на страните в групата, в качеството им на членовете на Съвета на гуверньорите на Банката.    Съгласно Временното споразумение, подписано чрез размяна на писма в периода ноември 2016 г. - май 2017 г., ротационната схема за позицията на вицепрезидент предвижда през месец септември 2019 г. представител на България да заеме позицията вицепрезидент на ЕИБ за срок от три години, като мандатът ще изтече през септември 2022 г. Управителният комитет на Европейската инвестиционна банка е колегиален постоянно действащ изпълнителен орган на банката, състоящ се от председател (президент) и осем заместник-председатели (вицепрезиденти), назначавани от Съвета на гуверньорите по предложение на Съвета на директорите.  ", "date": "2019.06.05", "title": "Кабинетът номинира Лиляна Павлова за зам.-председател на Европейската инвестиционна банка "}
{"url": "http://epicenter.bg/article/Migranti-se-registrirat-s-izmama-v-stolichniya-kv---quot-Lyulin-quot---VIDEO--/184943/2/0", "text": "Да живееш под един покрив с мигранти, без да знаеш. Оказа се, че на адреса на водещия на Новините на NOVA Христо Калоферов в „Люлин” са били регистрирани африкански и сирийски мигранти. Те нито живеят там действително, нито пък той ги познава, но и не може да ги отпише.  „Трима бежанци, единият от които е дама. Хора, които никога не съм познавал. Хора, които никога не съм виждал”, каза Калоферов. Това са сириец и семейство африканци от Мали, уточняват от Районна община \"Люлин\", където са правени адресните регистрации.  „Аблос Камара. С него е регистрирана и съпругата му - Адамс Камара. Проверихме ги в агенцията за бежанци. Хуманитарен статут са имали всички, но на единия той вече е прекратен, тъй като е тригодишен. Той е получен през 2014 г., а на другите двама е в процедура”, обясни кметът на район „Люлин” Милко Младенов.  Никой не знае къде са в момента мигрантите, записани на адреса на Калоферов. За съквартирантите си той разбира, след като полицията започва да ги търси в дома му.  „Купих това жилище от българка със съпруг арабин. Явно съпругът е регистрирал близки и приятели на този адрес. Аз съм собственик на това жилище от 5 години и оттогава полицията звъни на вратата, за да пита къде са тримата бежанци, които живеят в това жилище”, уточни Калоферов.  При знакови посещения на световни политици и личности в София, проверките на полицията зачестявали. Последно журналистът е търсен преди папа Франциск да дойде в България.  „Преди всеки голям концерт, преди всички събития с международно участие, тук се изсипват полицаи от 9-то РПУ, за да респектират бежанците, които ги няма. В събота сутрин, когато аз съм на работа, започват да звънят на съседите, понеже няма кой да им отвори тук, притесняват и тях. И ми лепят покани спешно да се явя в полицията и да дам обяснения къде са бежанците. Това е тормоз”, допълни той.  За да спре този тормоз, Христо Калоферов пише жалби - до общината и полицията, вече пета година.  „Отидох в служба ГРАО с нотариалния си акт и казах: \"Аз съм собственик на този апартамент. В него има трима души, които са незаконно регистрирани и не живеят там. Бих искал да ги махнем от този списък\". \"Не може\", казаха от служба ГРАО, защото те трябва сами да го направят. 5 години аз не мога да убедя Държавната агенция за бежанците, че нито аз съм бежанец, нито в килера държа трима бежанци”, обясни журналистът.  След като екипът на NOVA потърси мненията на институциите, от Община „Люлин” започнаха задълбочена проверка. Установяват, че мигрантите са регистрирани на адреса с измама.  \"Регистрирани са със съгласието на предишен собственик, т.е. на несобственик към този момент, който всъщност е използвал стария си нотариален акт, след като е продал апартамента. Това си е форма на измама и боравене с документи с невярно съдържание\", посочи кметът на \"Люлин\".  От общината са подали сигнал до полицията, свикали са и комисия и мигрантите ще бъдат отписани.  По думите на кмета на \"Люлин\" няма как да се провери в момента на регистрацията, че всъщност това е стар нотариален акт, тъй като общината не съхранява нотариалните актове - те само удостоверявали собствеността. Случаят на Христо Калоферов не е единствен. В Община „Люлин” имало десетки такива.  „Ако те спазят всички нормативи в хода на регистрацията си, докато не си направят втора такава - дали ще е в друга град, дали ще е отново в София, тази, която им е първоначална такава, не може да бъде заличена”, допълни кметът.  Затова от общината съветват, когато си купуваме жилище, да проверим дали други хора се водят живеещи на нашия адрес.  „Когато го купих, проверих \"Топлофикация\", енергото, ВиК и изобщо не съм смятал, че е необходимо да видя колко души живеем тук”, каза Калоферов.  ", "date": "2019.06.05", "title": "Мигранти се регистрират с измама в столичния кв. \"Люлин\" (ВИДЕО) "}
{"url": "http://epicenter.bg/article/Kabinetat-otpusna-oshte-6-mln--leva-za-protivogradovi-raketi-/184944/2/0", "text": "Правителството одобри допълнителни разходи в размер на 6 млн. лв. по бюджета на Министерството на земеделието, храните и горите за разплащане на доставени противоградови ракети. Това съобщиха от правителствената информационна служба.  Преди откриването на активния сезон по градозащита, Изпълнителната агенция за борба с градушките (ИАБГ) разполагаше с 4 870 ракети. Поради необходимост от обезпечаване на ракетните площадки в страната ще бъдат заявени и доставени 8326 броя ракети, които ще бъдат разплатени с отпуснатите средства.  През месец май тази година бяха открити два нови командни пункта в град Хасково и село Тъжа. Така броят им на територията на страната нарасна от 9 на 11.  Те защитават селскостопанската продукция от градушки в областите Видин, Монтана, Враца, Плевен, Пазарджик, Пловдив, Стара Загора, Сливен и Хасково.  Към момента 11-те командни пункта разполагат с 256 ракетни площадки, като предстои пускането на още нови 5 към старите полигони в Плевен и Пловдив и една към този в село Тъжа.  ", "date": "2019.06.05", "title": "Кабинетът отпусна още 6 млн. лева за противоградови ракети "}
{"url": "http://epicenter.bg/article/Tsatsarov-predlaga-da-se-izgotvi-grafik-za-protsedurata-za-izbor-na-glaven-prokuror/184890/2/0", "text": "Да се изготви график за процедурата за избор на главен прокурор - това ще предложи Сотир Цацаров на Висшия съдебен съвет.  Наследникът му трябва да е ясен в следващите месеци, защото мандатът на Цацаров изтича на 10 януари. По закон процедурата може да започне най-рано в началото на юли, а най-късно - през септември.  Консултации по темата вече имаше при държавния глава, който назначава главния прокурор с указ, но предложението кой да е следващият първи обвинител ще дойде от Висшия съдебен съвет.  По Конституция право на номинация има и правосъдният министър. Досега обаче предложение за главен прокурор никога не е идвало от изпълнителната власт, отбелязва Нова телевизия.  ", "date": "2019.06.05", "title": "Цацаров предлага да се изготви график за процедурата за избор на главен прокурор"}
{"url": "http://epicenter.bg/article/Rumen-Hristov--Desnite-v-Balgariya-pobediha/184891/2/0", "text": "Десните в България победиха. Те изпращат 7 едродепутати - 6 на ГЕРБ и 1 на СДС. Имахме нужда да се повеселим, защото 10 години не е имало представител на СДС в ЕП. Това каза председателят на Съюза на демократичните сили Румен Христов в ефира на БТВ.  „Това бяха едни много тежки избори, защото имаше нежелание на хората да гласуват. Тези избори, обаче са много важни, защото решаваме европейското си бъдеще“, добави той.  Христов изрази надежда, че СДС ще подобри резултата си на местните избори.  „Много държах на тази коалиция и направих всичко възможно това да се случи. Радвам се, че успяхме да привлечем гласовете, които на предишните избори се разпиляха, включително и към БСП. Големият принцип безспорно е на ГЕРБ, но и ние помогнахме. Получихме преференции, които са повече от общия на парламентарно представени партии“, не скри задоволството си той.  „За нас въпросът е принципен, а именно, че десницата трябва да побеждава“, заяви Христов. „Основният ни опонент е БСП. По отношение на някои теми във вътрешната политика сме вътрешна опозиция на ГЕРБ, във външнополитически план обаче нямаме различия. На много места на местните избори, може би ще се явим заедно с ГЕРБ“, завърши Христов. ", "date": "2019.06.05", "title": "Румен Христов: Десните в България победиха"}
{"url": "http://epicenter.bg/article/Sobstvenikat-na--quot-Himko-quot--Zavishenoto-PH-vav-vodata-mozhe-da-se-dalzhi-na-kiselinen-dazhd/184895/2/0", "text": "Продължава сагата с опасното вещество на територията на бившия завод „Химко” във Враца. Проблемът не е решен вече 15 години. За първи път собственикът на фирмата - депутатът Станислав Попов от ГЕРБ, обяснява казуса пред БТВ.  До края на месец май фирма \"Камибо\" е трябвало да изпълни предписанията за безопасно съхранение на 110-те тона серовъглерод. Според комисията изискванията са изпълнени повърхностно. Веднъж фирмата вече беше глобена с 20 000 лева.  Собственикът на фирмата - депутатът Станислав Попов, обяснява пропуска с решението серовъглеродът да бъде извозен на друго място. „Ние сме взели решение, че това ще бъде извозено. Тогава тази система за наблюдение и известяване не е нужна”, каза той.  Според него всички останали предписания вече са спазени и твърденията на инспекцията са неоснователни. „Просто са ни казали, че има леко завишено PH във водата, което какво значи? Може да е валял киселинен дъжд. Това не е доказателство”, коментира още Попов.  Серовъглеродът е на територията на завода от неговия фалит през 2003 г.  Станислав Попов купува фирмата, която го съхранява, през 2016 г. Вече е включен предварителен договор с фирма, която ще купи серовъглерода.  ", "date": "2019.06.05", "title": "Собственикът на \"Химко\": Завишеното PH във водата може да се дължи на киселинен дъжд"}
{"url": "http://epicenter.bg/article/Prezidentat-Radev-leti-za-Lyublyana-za-initsiativata--Tri-moreta-/184896/2/0", "text": "Президентът Румен Радев ще участва в четвъртата среща на върха на регионалната инициатива „Три морета“. Той ще посети Любляна по покана на словенския си колега Борут Пахор, който е домакин на форума. В делегацията на президента е министърът на икономиката Емил Караниколов, както и представители на бизнеса, които ще участват в икономически форум, съпътстващ срещата на върха. Регионалната инициативата „Три морета“ беше създадена преди четири години и обединява 12 държави от Европейския съюз, разположени между Адриатическо, Балтийско и Черно море. Целта на проекта е да насърчи транспортната, енергийната и дигитална свързаност в региона чрез съвместни проекти. След Хърватия, Полша и Румъния тази година Словения е домакин на срещата, която е четвърта в рамките на този формат. Румен Радев ще участва в дискусия, свързана с предизвикателствата пред Европейския съюз в региона между Адриатическо, Балтийско и Черно море. На последната среща на инициативата в Букурещ през септември миналата година беше договорено създаване на специален инвестиционен фонд, в който да се събират средства за общи регионални проекти в областта на транспорта, енергетиката и комуникациите. В срещата на върха в Словения ще участват председателят на Европейската комисия Жан-Клод Юнкер, германският президент Франк-Валтер Щайнмайер, представители на Европейската банка за възстановяване и развитие и на Европейската инвестиционна банка. \r\n \r\n \r\n \r\n", "date": "2019.06.05", "title": "Президентът Радев лети за Любляна за инициативата „Три морета“"}
{"url": "http://epicenter.bg/article/Volen-Siderov--Nuzhda-ot-sinya-kaska-nyama--Ima-nuzhda-ot-sivo-veshtestvo-pod-neya/184900/2/0", "text": "\"Аз не съм доволен от тези евроизбори\", заяви в студиото на сутрешния блок на БТВ лидерът на \"Атака\" Волен Сидеров.  Той поясни, че не само от резултата на \"Атака\" не е доволен, но и от начина им на провеждане.  \"Основната причина е различният праг, който вкарва евродепутати у нас и в ЕС. Прагът в България е 5,8%, а в другите страни е 5%\", обясни Сидеров и добави, че ако методиката у нас е била вярна, мандатите ще бъдат по различен начин разпределени.  \"Не поздравих в изборната нощ Красимир Каракачанов, защото резултатът на ВМРО е постигнат с измама\", поясни лидерът на \"Атака\" и заяви, че според него резултатът на войводите е получен благодарение на една сделка, която ще струва 3 млрд. лв. на България.  На въпрос дали обрича на разпад малката коалиция, той отговори: \"Истината си е истина\". \"Аз съм причина тази коалиция да съществува. Вместо Каракачанов да ме заплашва по студията, трябва сега да ми благодари\", обясни лидерът на \"Атака\".  Сидеров дори каза, че дори е обявил награда, ако някой извади една негова реплика, която е обидна за Каракачанов. \"Наградата не е малка, но е достатъчна, предвид живота, който се води в България\", заяви той.  Относно това кога е сядал на една маса с Каракачанов за последно, Волен Сидеров обясни, че това е станало, когато е извадил доноси на Ангел Джамбазки срещу него.  Лидерът на \"Атака\" заяви обаче, че се е чул с премиера Бойко Борисов още в изборната нощ и сподели, че не е разговарял обаче с Цветан Цветанов и му пожела успех.  Той коментира и в какво състояние е ПГ на \"Обединените патриоти\". Сидеров заяви, че чува, че може да бъде отстранен от поста на шеф на ПГ. Относно това дали не се притеснява, че Каракачанов и Валери Симеонов искат отстраняването му, той обясни, че не мисли за това и обясни, че ако се трогва от такива неща до момента е нямало да съществува.  На въпрос дали мисли \"Атака\" да излезе от коалицията, Волен Сидеров отговори, че е коректен човек, който държи на думата си.  Във връзка би ли поел синята каска на Каракачанов, лидерът на една от партиите от малката коалиция заяви: \"Не мисля, че има нужда от синя каска, а от сиво вещество под нея\".", "date": "2019.06.05", "title": "Волен Сидеров: Резултатът на ВМРО е постигнат с измама, която ще струва 3 млрд. лв. на България"}
{"url": "http://epicenter.bg/article/Nikolay-Vasilev--Tsenite-se-vdigat--zashtoto-se-vdigat-i-zaplatite/184903/2/0", "text": "Ако се върнем назад във времето, ще видим, че всеки път говорим, че България ще бъде приета в \"чакалнята\" на Еврозоната през юли, а ние никога не влизаме там. Тук частично проблемът може да е в България, и частично в Еврозоната, защото просто не ни искат. Така че въпросът е само политически и нищо друго.   Това заяви в студиото на сутрешния блок на БНТ бившият министър на икономиката Николай Василев.  \"Ние до ден-днешен не сме кандидатствали за влизане в ERM II, тъй като просто не сме подали заявление. А причината да не кандидатстваме е, защото неофициално си знаем, че не ни искат. Но все пак хубаво би било да кандидатстваме, за да може все някога да ни приемат\", посочи Василев  \"Проблемът не е нито в кредитния рейтинг на България, нито в икономиката ни. Проблемът е там, че просто имиджът ни на Запад не е добър. Имаме приличен растеж, бюджетен излишък, за който биха ни завидели някои държави, както и ниски данъци. В Европа казват, че имаме ниски доходи, но в момента, в който тръгнем да ги повишаваме, ще се повиши и инфлацията, и тогава пък ще ни кажат, че имаме много висока инфлация\", коментира бившият икономически министър и допълни, че през последната година у нас има известна инфлация именно заради ръста на доходите от последните няколко години.  \"Който иска високи заплати, трябва да знае, че някои цени ще се вдигат. А цените у нас в последно време се вдигат, именно защото се вдигат и заплатите\", уточни той.  По думите му ползите от влизането на България в Еврозоната ще бъдат очевидни и безкрайни и на практика няма да ни липсва нищо.  \"Банките ни ще бъдат надзиравани от Европейската централна банка, ще има по-високи доходи, повече инвестиции, а и международният имидж и авторитет на страната ще се подобри\", обясни Василев.  По отношение на Банковия съюз бившият министър поясни, че в момента тече преглед на качеството на активите, което е стъпка напред.  \"Не смятам, че трябва да има големи притеснения относно проверката на банките у нас. Банките у нас са стабилни. България не е изправена пред риск или криза\", посочи той.  Николай Василев определи като популистка идеята за по-ниско ДДС на хляба, лекарствата и книгите.  \"Ниското ДДС е популизъм. Изненадан съм, че тази идея идва от ДПС, защото тя по принцип е разумна политическа сила. Така че не подкрепям идеята за диференцирана ставка. Имаме плосък данък, имаме добра данъчна система и в това отношение Европа има какво да научи от нас по отношение на данъчната система, която е безкрайно опростена\", заяви в заключение бившият министър на икономиката. ", "date": "2019.06.05", "title": "Николай Василев: Цените се вдигат, защото се вдигат и заплатите"}
{"url": "http://epicenter.bg/article/Krum-Zarkov-za-subsidiite--Sporat-ne-e--che-parite-tryabva-da-se-varnat--a-kak-se-stigna-do-tuk/184906/2/0", "text": "Спорът не е в това, че парите трябва да се върнат, а как се стигна до тази ситуация. Това заяви зам.-председателят на ПГ на „БСП за България“ Крум Зарков в сутрешния блок на БТВ.   Той подчерта, че проблемът не е в закона, а в начина по който той е бил изпълняван. „Това пише и в писмото, което изпраща прокуратурата до Министерството на финансите вчера“, допълни Зарков. Той обясни, че за всеки получен действителен глас се дължат 11 лв. Народният представител припомни, че на 26 май 2016 г. законът е променен и тогава е включено квадратчето „не подкрепям никого“. Според Зарков грешката идва от това, че се събират всички гласове, включително от това квадратче и от партии, които не получават субсидия, след което се смятат по някаква абсолютно сгрешена методика, като се получава субсидия и за тях. „Започнахме проверка и в БСП. Оказа се, че наш служител е ходил до Министерството на финансите в началото на 2017 г., за да попита откъде идва тази разлика. Бил е успокоен, че така е по закон, както продължават да твърдят и до сега“, каза още Зарков. Той е категоричен, че Министерството на финансите е нарушило закона. Според него има два момента – служители на министерството не са изпълнили закона и въпросът за политическата отговорност, който се постави след като се прехвърли вината върху закона.   „Очакваме Министерството на финансите да даде разчети как са разпределени парите от 2016 г. насам, в изпълнение на това, което и прокуратурата е заръчала, за да бъдат върнати надвзетите суми“, коментира народният представител. „На правна комисия поставихме въпроси към Министерството на финансите и отговорите драстично се разминават с това, което прокуратурата пише. Трябва да се постави въпросът за политическата отговорност“, каза още Крум Зарков.  ", "date": "2019.06.05", "title": "Крум Зарков за субсидиите: Спорът не е, че парите трябва да се върнат, а как се стигна до тук"}
{"url": "http://epicenter.bg/article/Krasimir-Valchev--Visshite-uchilishta-imat-nekoordinirani-strategii-za-razvitie/184910/2/0", "text": "Средните брутни заплати във висшите училища са над 1700 лв., заяви пред БНР министърът на образованието Красимир Вълчев.   „Във висшите училища доминират рентиерските модели на заплащане. Не доминира политиката да привлекат млади преподаватели. Те са избрали разликата между най-високите и най-ниските заплати да бъде 2,5 пъти“, обясни той в интервю за предаването „Преди всички“ на програма „Хоризонт“.   Мораториумът върху създаването на нови университети и филиали, заложен в промените в Закона за висшето образование, е временна и недобра мярка, каза просветният министър и изрази надежда тя да действа по-малко време. Министърът очаква до една година да бъде изготвена Национална карта на висшето образование, която да направи диференциация между професионалните направления.   „Броят на висшите училища не е основният проблем пред системата на висшето образование. Проблемът е, че в годините на прехода всички се разраснаха профилно и започнаха да обучават професионални направления, които не са присъщи за техния профил, нямат този капацитет, взимат преподаватели назаем от други висши училища – това, което се опитваме да ограничим. Проблемът е в това, че приемът достигна крайният си предел. Ако преди 30 години се приемаха 30% от завършващите гимназиално образование, през 2016 г. това достигна близо 80%. Сега връщаме назад, но не самоцелно, защото имаме професионални направления, в които имаме недостиг на студенти“, коментира Красимир Вълчев.   По думите му нерационалното търсене на висше образование – търсене само заради самата диплома, е избуяло в социалните, стопанските и правните науки. Тези професионални направления най-много намаляваме, подчерта той и обясни, че това намаление се прави в зависимост от оценката за качество и реализация на висшите училища.   В професионалните направления, в които имаме недостиг на бъдещо търсене, даваме допълнителни стипендии, по-висок прием и по-високо финансиране, посочи министърът на образованието. Той заяви обаче, че се опитват да променят нагласите.   Намалили сме приемът от 58 хил. на 43 хил. за 3 години в държавните висши училища, отчете Вълчев и добави: „Настройваме системата за това да работи с по-малко студенти. Преструктурирането не засяга еднакво всички висши училища“.   Неговите притеснения са, че системата не реагира достатъчно на промените във външната среда. Няма го по-дългосрочният поглед в бъдещето, каза той.   Промените в закона предвиждат министърът да сключва мениджърски договори с ректорите. Ресорният министър обясни тази идея:   „Ние няма да се месим в академичното управление, няма да се месим във финансовото, нито в административното. Министърът няма да може да влияе върху оперативното управление по никакъв начин, нито да сменя ректори. Това, което правим с този механизъм, е да споделяме стратегическото управление. Ние трябва да отговаряме за общия, колективния интерес. Висшите училища имат некоординирани стратегии за развитие“.   Според него няма риск да се прекрачи „червената линия на академичната автономия“.   Едно висше училище трябва да има собствен капацитет, трябва да има стимули да инвестира в собствени преподаватели, да развива собствени школи, категоричен бе още Красимир Вълчев и добави, че противното хвърля съмнение върху качеството на висшето образование.  ", "date": "2019.06.05", "title": "Красимир Вълчев: Висшите училища имат некоординирани стратегии за развитие"}
{"url": "http://epicenter.bg/article/Prezidentat-Rumen-Radev-shte-uchastva-v-Peterburgskiya-mezhdunaroden-ikonomicheski-forum-/184948/2/0", "text": "От 6 до 8 юни президентът Румен Радев ще бъде на посещение в Руската федерация за участие в Международния икономически форум в Санкт Петербург. Това съобщиха от прессекретариата на държавния глава. На 6 юни българският държавен глава ще проведе среща със своя руски колега президента Владимир Путин. Това е втората среща между двамата държавни глави след разговора им в Сочи през месец май 2018 година, на която беше възстановен диалогът на най-високо политическо ниво между България и Русия след десетгодишно прекъсване.  По-късно през деня Румен Радев ще се срещне и с представители на българската общност в Санкт Петербург. По време на посещението си в Русия президентът ще бъде придружаван от съпругата си Десислава Радева.  На 7 юни българският държавен глава ще участва в президентския панел на Петербургския международен икономически форум, посветен на изпълнението на целите за устойчиво развитие на Организацията на обединените нации до 2030 година.  В рамките на визитата си в Санкт Петербург президентът Румен Радев ще проведе среща и с генералния секретар на ООН Антониу Гутериш, както и с министър-председателя на Армения Никол Пашинян.  В делегацията, водена от държавния глава, участват заместник министър-председателят по икономическата и демографската политика Марияна Николова и председателят на Комисията по икономическа политика и туризъм в българския парламент Петър Кънев.", "date": "2019.06.05", "title": "Утре Радев се среща с Путин на Петербургския международен икономически форум "}
{"url": "http://epicenter.bg/article/Kampaniyata--Badi-voynik--shte-predstavi-v-Kyustendil-vazmozhnostite-za-sluzhba-vav-Vaorazhenite-sili/184950/2/0", "text": "Възможностите за постъпване на военна служба, свободните места, условията и начините за кандидатстване ще бъдат представени в Кюстендил по време на поредното събитие от кампанията „Бъди войник“. То ще се състои на 6 юни, четвъртък, и ще даде възможност на младите хора, както и на всички, които имат интерес към Българската армия, да се докоснат до техниката и оборудването и да научат повече за особеностите на военната професия.   От 16.00 ч. на площада пред Общинския театър в Кюстендил и на пешеходната алея по бул. „България“ ще се състои статичен показ на техника, въоръжение и оборудване на Сухопътните войски.   По същото време във фоайето на театъра ще бъде разположена информационна борса за набиране на войници и матроси, съобщиха от пресцентъра на Министерството на отбраната.   На отделни щандове видовете въоръжени сили и Специалните сили ще предоставят информация за свободните места за военнослужещи, за условията и начините за кандидатстване.   В информационната борса, както във всички градове, включени в кампанията „Бъди войник“, участват Сухопътните войски, Военновъздушните сили, Военноморските сили, Националната гвардейска част, служба Военна полиция, Силите за специални операции и Централното военно окръжие.   На информационната борса ще присъства началникът на Щаба на Сухопътните войски бригаден генерал Николай Караиванов, който ще даде изявление за медиите около 16.15 ч. От 18.30 ч. в театъра ще започне концерт на Представителния ансамбъл на Въоръжените сили и Представителния духов оркестър на Сухопътните войски. На сцената ще излязат Орлин Горанов, Маргарита Хранова, Гуна Иванова, Райко Кирилов, Бойка Дангова, квартет „Армейска песен“, фолклорна формация „Ладена“ и много други. Със свои изпълнения ще се включат и танцова формация „Партньори“, както и танцовите ансамбли „Пауталия“ и „Родолюбие“ от Кюстендил.", "date": "2019.06.05", "title": "Кампанията „Бъди войник“ ще представи в Кюстендил възможностите за служба във Въоръжените сили"}
{"url": "http://epicenter.bg/article/Eksploziya-na-snimachnata-ploshtadka-na--quot-Bond-25-quot--ima-raneni-i-prichineni-materialni-shteti/184923/10/99", "text": "Експлозия на снимачната площадка на \"Бонд 25\" рани леко човек от екипа и повреди сцена в студиата \"Пайнуд\" край Лондон, съобщи БТА, цитирана от Нова.тв   Продукцията е спряна след инцидента, който е станал по време на тест за филмов ефект с огнено кълбо, което преминава през лаборатория. Част от декор е паднал върху човек от екипа извън сцената. \"Беше пълен хаос. Имаше три големи експлозии и част от сцената избухна”, каза източник от екипа. Това е вторият инцидент на снимачната площадка на филма. В средата на май актьорът Даниъл Крейг пострада по време на каскада и трябваше да му бъде направена лека операция на глезена.", "date": "2019.06.05", "title": "Експлозия на снимачната площадка на \"Бонд 25\", има ранени и причинени материални щети"}
{"url": "http://epicenter.bg/article/Harisan-Ford-iska-da-vzeme-litsenz-za-skaydayvar/184928/10/100", "text": "Харисън Форд иска да вземе лиценз за скайдайвър, съобщава \"Контакт мюзик\", цитиран от Канал 3. 76-годишният актьор наскоро скочи от самолет в Нова Зеландия, защото 18-годишният му син Лиам Флокхарт \"поискал\".   Въпреки първоначалния си скептицизъм звездата от филмите за \"Индиана Джоунс\" наистина се наслаждавал на свободното падане с парашут и сега иска да вземе няколко урока, за да може да скача сам.   В \"Шоуто на Елън Дедженерис“ Форд обясни, че се качил в самолета, вързан \"за гърдите на истински скайдайвър\". , категоричен беше актьорът. Харисън Форд е лицензиран пилот на самолети и хеликоптери, като получава свидетелството си за правоуправление пред 60-те години на миналия век.   През март 2015 година холивудската звезда счупи таз и глезен,  . Това обаче на попречи на Форд отново да се качи в пилотската кабина. \"  спомня си той за случката.   Актьорът признава, че предпочита да пилотира сам на път за снимачните площадки на филмите си, освен ако не трябва да пътува на дълги разстояния или не трябва да наваксва с почивката.", "date": "2019.06.05", "title": "Харисън Форд иска да вземе лиценз за скайдайвър"}
{"url": "http://epicenter.bg/article/Komediantat-Treysi-Morgan-katastrofira-s-chisto-novoto-si-Bugati-za-2-mln--dolara/184929/10/100", "text": "Американският комедиен актьор Трейси Морган претърпя катастрофа, съобщава \"Контакт мюзик“. Инцидентът със звездата, известна с ролята си в сериала \"Рокфелер плаза 30“ е станал на кръстовище в Ню Йорк.   Чисто новото \"Бугати\" за 2 милиона долара, което е било още с временните номера от автокъщата, от която е купено, е било ударено на кръстовище в Голямата ябълка от шофьор, който не успял да вземе завоя.   50-годишният Морган е бил откаран в болница, а негов приятел сподели, че катастрофата е станала само час, след като актьорът платил 2 милиона долара за чисто новото \"Бугати\".   Инцидентът се случва почти пет години след тежката катастрофа на актьора в Ню Джърси, при която загина най-добрият му приятел Джеймс Макнеър, а самият Морган прекара осем дни в кома.   Източник: Канал 3", "date": "2019.06.05", "title": "Комедиантът Трейси Морган катастрофира с чисто новото си Бугати за 2 млн. долара"}
{"url": "http://epicenter.bg/article/Melaniya-posreshtna-Charlz-i-Kamila-v-yarkocherven-toalet-Givenchy--Snimki-/184930/10/84", "text": "Пищните мероприятия, съпътстващи посещението на американския президент Доналд Тръмп и съпругата му Мелания във Великобритания, продължават с пълна сила. \r\n \r\n Американската първа двойка бе домакин на бляскаво събитие в резиденцията на посланика на САЩ в Обединеното кралство - Уинфийлд хаус, съобщават от Дир.бг Мелания посрещна принц Чарлз и херцогинята на Корнуол в шармантна червена рокля.   Шикозният тоалет Givenchy е дело на дизайнерката Клер Уейт Келър, която облече и херцогинята на Съсекс - Меган, в сватбения ѝ ден на 19 май 2018 г. Роклята, чиято стойност е около 7100 долара, е изработена от вълнен креп с бродерия от мъниста и феерични дълги ръкави, които са отворени отпред. Първата дама на САЩ изглеждаше изключително елегантна в роклята, която стигаше до земята.   Камила и съпругата на американския посланик Сюзън Ирча пък избраха бели тоалети за официалното събитие, което още повече подсили присъствието на Мелания, а модният ѝ избор прикова вниманието заради асоциацията с роклята на съпругата на Хари на сватбата им.   Меган в момента е по майчинство след раждането на първородния си син Арчи и въпреки че не се появява на официални събития, за нея все пак се говори. Преди 3-дневната визита във Великобритания Тръмп каза в интервю, че не е знаел за \"гадните\" забележки от страна на  Меган по време на президентската кампания през 2016 г. Тогава Тръмп отрече да я е наричал \"гадна\" на свой ред и предизвика таблоида The Sun да извади аудио запис с думите му.   Опитвайки се да излезе от неприятната ситуация, Тръмп каза пред своя приятел Пиърс Морган в предаването Good Morning Britain, че не мисли Меган за гадна. Той допълни, че херцогинята се отнесла \"гадно спрямо него\".   Междувременно принц Хари се срещна със семейство Тръмп по време на частен обяд при кралица Елизабет II. Американският президент изтъкна, че не е имало противоречие между него и Хари и определи принца като човек, който \"не би могъл да бъде по-мил\".   След официалния прием при кралицата в понеделник вечер, семейство Тръмп организира реципрочно събитие, на което присъстваха принцът на Уелс и Камила.   По традиция вечерята се организира от първата дама. Гостите бяха посрещнати с едно от любимите ястия на президента - стек и картофи. Менюто включваше и домати, филе от говеждо месо на скара, картофи, пюре от кресон, горски плодове, домашен ванилов сладолед и карамелена решетка.   Това е третият път, в който президентът разговаря с принца на Уелс по време на посещението си. Освен вечерята в американското посолство, двамата се срещнаха на приема на кралицата, а преди това бяха на чай в Клерънс хаус.", "date": "2019.06.05", "title": "Мелания посрещна Чарлз и Камила в яркочервен тоалет Givenchy (Снимки)"}
{"url": "http://epicenter.bg/article/Sreshtat-li-se-oshte-Nikol-Shertsinger-i-Grisho--Pevitsata-se-kachi-v-dzhipa-na-nepoznat-krasavets--Snimki-/184942/10/0", "text": "Никол Шерцингер се появи на премиерата на тв шоуто \"The Masked Singer\" в Лос Анджелис с изключително секси визия. \r\n \r\n 40-годишната певица бе облечена в бял панталон, прозрачна черна блуза на малки точки, под която е само по черен сутиен и с голяма черна сатенена панделка на врата. Бялото ѝ сако е небрежно наметнато, а гарвановочерната ѝ коса е прибрана в опашка на една страна, за да подчертае ослепителната диаментена обеца на ухото ѝ. Тоалетът си Никол бе съчетала с черни отворени обувки на висок ток, червен маникюр и червило в същия нюанс.   Веднага след събитието Шерцингер се отправя към любимото място на звездите - ресторанта Craig's в Западен Холивуд. А след това, британските медии твърдят, че е била забелязана да напуска заведението в джип с Григор Димитров.   От снимката на мъжа в джипа обаче става ясно, че това изобщо не е Гришо. Мъжът в колата с Шерцингер, макар да е закрил лицето си с ръка, има съвсем различен профил от този на Григор. Българският тенисист също така от много време носи тридневна италианска брада, а мъжът на снимката е гладко избръснат. Разликите между прическите на двамата са очевидни.   Освен това тенисистът в момента се подготвя за участие в турнира Libema Open в Холандия, който стартира на 10 юни и едва ли се е появил за вечер в Лос Анджелис. Вчера в Инстаграм профила си той качи снимка от Париж. Така естествено изниква въпросът \"С кого се среща Никол Шерцингер?\".   Източник: Дир.бг", "date": "2019.06.05", "title": "Срещат ли се още Никол Шерцингер и Гришо? Певицата се качи в джипа на непознат красавец (Снимки)"}
{"url": "http://epicenter.bg/article/Megan-potapka-100-godishna-kralska-traditsiya--otkaza-da-vozi-sina-si-v-kolichka-ot-Silver-Cross-/184955/10/99", "text": "Традициите не са това, което бяха. Особено кралските. Херцогинята на Съсекс Меган Маркъл без да се замисли потъпка близо 100-годишна традиция.  Как? Отказвайки категорично да вози сина си Арчи в бебешка количка от марката Silver Cross. Това обаче е единствената марка, одобрена от кралското семейство. Класическите модели на тези колички струват около 4000 лева. Меган се е спряла на количка от марката Bugaboo Fox, която е подарък от близък неин приятел, още преди малкият Арчи да се появи на бял свят. Цената на бебешкото возило е 2650 лева.   За разлика от Меган, Кейт се съобразява с желанията на кралица Елизабет II и стриктно спазва традициите. Тя заложи на традиционната за кралското семейство марка бебешки колички Silver Cross, докато Джордж и Шарлот бяха малки.    Историята на марката датира още от 1877 г., когато инженерът Уилям Уилсън с помощта на съпругата си започва собствен бизнес на улица Silver Cross в английския град Лийдс. Там се ражда и най-луксозната досега бебешка количка на марката \"Silver Cross\".   За пръв път техен модел попада в кралския двор в далечната 1895-та след раждането на крал Джордж VI, баща на сегашната кралица Елизабет. Самата тя и сестра ѝ Маргарет са израснали с такива колички.   Кралица Елизабет II залага на Silver Cross за всяко от четирите си деца. Любопитен факт е, че кралската фамилия строго се придържа и към определен цвят при избора количка, а именно черния.   За сега от кралския двор отказват да коментират избора на Меган Маркъл. Източник: woman.bg", "date": "2019.06.05", "title": "Меган потъпка 100-годишна кралска традиция, отказа да вози сина си в количка от Silver Cross "}
{"url": "http://epicenter.bg/article/Pochina-bivshiyat-prezident-na-UEFA-Lenart-Yohanson-/184938/8/0", "text": "Ленарт Йохансон, архитект на най-престижния клубен турнир Шампионска лига по време на 17-годишния си период като президент на Европейската футболна асоциация (УЕФА), почина на 89 г. след кратко боледуване, съобщава БНР.  \"Ленарт Йохансон е най-добрият футболен лидер за всички времена. Никой друг швед не е имал такова влияние в историята на тази игра. Той бе дълбоко уважаван като президент на УЕФА и вицепрезидент на ФИФА, а неговите качества на лидер са признати навсякъде по света\", заяви президентът на шведската федерация Карл-Ерик Нилсон.  Йохансон ръководеше УЕФА между 1990 и 2007 година, когато беше победен в изборите от френската легенда Мишел Платини. Шведът беше кандидат и за президентския пост на ФИФА през 1998-а, когато загуби вота срещу Сеп Блатер.  Йохансон реформира европейския футбол с радикалната трансформация на КЕШ в Шампионска лига през 1992 година, когато и отборите след първо място във вътрешните първенства получиха шанс да се състезават за трофея.  В знак на почит към него всички срещи в Европа тази седмица ще започнат с минута мълчание.  ", "date": "2019.06.05", "title": "Почина бившият президент на УЕФА Ленарт Йохансон "}
{"url": "http://epicenter.bg/article/Ottegliha-obvinenieto-v-iznasilvane-sreshtu-Ronaldo/184963/8/0", "text": "Американката Катрин Майорга е оттеглила обвинението в изнасилване срещу звездата на \"Ювентус\" Кристиано Роналдо, съобщи днес американското издание \"Блумбърг\". В съда в Невада миналия месец е постъпила бележка за доброволно отказване от делото от страна на Майорга, като не се уточнява дали тя е стигнала до извънсъдебно споразумение с португалския футболист.   Майорга подаде жалба в полицията миналия септември, в която твърдеше, че през лятото на 2009-та година Роналдо я е изнасили в хотелска стая в Лас Вегас, а след това неговите адвокати са я принудили да подпише споразумение за конфиденциалност срещу заплащане. Американката заяви, че ще заведе граждански иск срещу петкратния носител на Златната топка, а полицията в Невада възобнови разследването по случая. Роналдо от своя страна категорично отрече обвиненията.   Роналдо обаче няма да има проблеми със съда в САЩ, след като Майорга е оттеглила обвиненията си, като все още не е ясно дали се е стигнало до ново извънсъдебно споразумение или адвокатите ѝ са я посъветвали, че няма шанс от позитивен изход от евентуално дело.   Източник: БГНЕС", "date": "2019.06.05", "title": "Оттеглиха обвинението в изнасилване срещу Роналдо"}
{"url": "http://epicenter.bg/article/Okolo-120-000-izlyazoha-na-protest-v-Praga-sreshtu-premiera-Babish-Toy-e-kato-mafiotski-bos/184898/7/0", "text": "Чехия стана свидетел на най-големия политически протест от падането на комунизма през 1989 г. Приблизително 120 000 души демонстрираха по улиците на столицата Прага с искане за оставката на премиера Андрей Бабиш, предава \"Гардиън\".   Протестите избухнаха през април, когато в медиите изтече предварителен доклад на одитори на Европейската комисия, който уличи премиера в измами с еврофондове и конфликт на интереси.   Оказа се, че Бабиш продължава да получава дивиденти от основаната от него компания \"Агроферт\", от чието управление официално се оттегли през 2017 г., когато стана премиер. Същата компания получава и солидно европейско финансиране.   64-годишният премиер отрича конфликт на интереси и смята, че докладът е \"атака срещу Чехия\", която целяла дестабилизация на страната. Неколкократно повтаря, че няма да подаде оставка.   След като през април стана ясно, че Бабиш е изправен пред обвинения в измама с европейски фондове, той уволни министъра на правосъдието и постави на поста близката си съюзничка Марие Бенешова. Освен срещу Бабиш, хората негодуват и срещу нея - убедени са, че приближената му министърка пречи на съдебния процес срещу премиера.   \"Той е като мафиотски бос, най-лошият политик в Чехия - напомня ни на комунизма\", казва Дагмар Кмочова, собственичка на магазин в Прага.   \"Бабиш е олигарх. Той е като Берлускони, но даже е по-лош\" - коментира друг протестиращ - Вацлав Бождех, пенсиониран чиновник. \"Мисли си, че притежава Чехия, а дори не е чех. Той е словашки гангстер, те са доволни, че се отърваха от него. Той е като похитител на самолет, в който всички сме заложници\", допълва той.", "date": "2019.06.05", "title": "Около 120 000 излязоха на протест в Прага срещу премиера Бабиш:Той е като мафиотски бос"}
{"url": "http://epicenter.bg/article/Naydzhal-Faradzh-se-sreshtna-s-amerikanskiya-prezident/184905/7/0", "text": "Председателят на Партия „Брекзит“ Найджъл Фарадж се срещна с президента на САЩ Доналд Тръмп в рамките на държавното му посещение в Обединеното кралство, предава AFP, цитирана от \"Фокус\". След разговора си с лидера на Белия дом, Фарадж сподели, че е провел „хубава среща“ с него. Британският политик, чиято новосформирана партия спечели изборите за Европейски парламент във Великобритания миналия месец, написа, че Тръмп „наистина вярва в Брекзит и му допада посещението в Лондон\".", "date": "2019.06.05", "title": "Найджъл Фарадж се срещна с американския президент"}
{"url": "http://epicenter.bg/article/Naragaha-smartonosno-balgarin-vav-Velikobritaniya-sled-finala-na-Shampionska-liga/184908/7/0", "text": "51-годишен българин, фен на футболния отбор \"Ливърпул\", почина във Великобритания, след като бе намушкан от запалянковци след финала на Шампионска лига, пише \"Би Би Си\".   Венцислав Маргинов е бил атакуван на улицата, докато се прибирал от бар, в който гледал футболния мач с двамата си синове. Един от тях също е пострадал. Двамата са били откарани в болница.     Маргинов бил в изключително тежко състояние и починал след 3 дни в здравното заведение. За нападението е обвинен 31-годишен британец, който днес трябва да се изправи пред съда.  ", "date": "2019.06.05", "title": "Наръгаха смъртоносно българин във Великобритания след финала на Шампионска лига"}
{"url": "http://epicenter.bg/article/Si-Tszinpin-na-darzhavno-poseshtenie-v-Rusiya-po-pokana-na-Putin/184909/7/0", "text": "Председателят на Китайската народна република Си Цзинпин пристига на държавно посещение в Русия по покана на президента Владимир Путин, съобщава БНР. По време на предстоящите разговори ще бъде отделено особено внимание на големите икономически и хуманитарни проекти, уточняват от пресслужбата на Кремъл.  Очаква се президентът Путин и председателят Си да обсъдят и актуалните международни и регионални проблеми. Планирано е подписването на редица съвместни документи.  Вечерта двамата лидери ще присъстват в Болшой театър на тържествен концерт, посветен на 70-ата годишнина от установяването на дипломатическите отношения между Русия и Китай. Ще участват и в откриващия се утре в Санкт Петербург Международен икономически форум. Сред гостите на форума са българският президент Румен Радев, премиерите на Армения и Словакия Никол Пашинян и Петер Пелегрини и генералният секретар на ООН Антонио Гутериш. ", "date": "2019.06.05", "title": "Си Цзинпин на държавно посещение в Русия по покана на Путин"}
{"url": "http://epicenter.bg/article/Tsipras-nasrochi-izborite-za-7-yuli--glasuvat-danachnite-oblekcheniya-den-predi-razpuskaneto-na-parlamenta/184932/7/51", "text": "Министър-председателят на Гърция Алексис Ципрас разясни графика за предсрочните парламентарни избори - те ще се проведат на 7 юли, а ден преди разпускането на парламента ще бъдат гласувани и данъчните облекчения, съобщават електронното издание на атинския ежедневник To Vima и Агенция \"Фокус\".  Ципрас увери, че правителството ще продължи да изпълнява задачите си, както е предвидено в Конституцията и закона, и че до разпускането на парламента, то ще насърчава законопроектите в полза на социалните нужди.  В този контекст Алексис Ципрас обяви, че следващия петък, в деня преди разпускането на законодателния орган в Атина, ще бъде въведен регламент за данъчното облекчаване и призова лидерът на опозиционната „Нова демокрация“ Кириакос Мицотакис да влязат в парламента и да подкрепят мярката.  Ципрас направи опит да анализира причините за поражението на СИРИЗА на европейските избори. Този път той представи две версии: освен добре познатия аргумент, че хората не са почувствали положителните мерки, предприети от правителството, премиерът на Гърция подчерта, че партията му печели избори от 2012 г. и е дошло времето да загуби вот.  В интервю, което той даде пред ERT, Ципрас заяви, че „голямата грешка\", довела до поражението, е, че „не осъзнахме дълбочината на умората на хората, които се отдръпнаха\" от СИРИЗА.  Министър-председателят на южната ни съседка отбеляза обаче, че правителството е било задължено да приложи конкретни политики през първите три години, които не са били в съответните техни искания. Той призова мнозинството от гръцките граждани, средната класа, както той го описа, да разберат избора, направен от правителството.  На въпрос дали арогантното поведение на правителствени служители или македонския въпрос са причина са поражението на СИРИЗА, Ципрас не се колебае да характеризира тези сериозни и чувствителни въпроси като „вторични\".  По-конкретно, що се отнася до спора за името на Македония, той отбеляза, че има политически загуби, но също така и че не вижда катастрофа на СИРИЗА в Северна Гърция, както обявиха от избирателните секции. Той също така настоя, че Преспанското споразумение е „смело политическо решение\", с което той се гордее.  ", "date": "2019.06.05", "title": "Ципрас насрочи изборите за 7 юли, гласуват данъчните облекчения ден преди разпускането на парламента"}
{"url": "http://epicenter.bg/article/Manfred-Veber--Ne-iskam-amerikantsite-i-kitaytsite-da-opredelyat-nasheto-badeshte-/184945/7/0", "text": "Само преди минути Мафред Вебер беше избран в Брюксел за председател на групата на ЕНП в новия Европейски парламент, съобщава Faktor.bg, като се позовава на пресцентъра на Европейския парламент.  На заседанието присъстваха и българските евродепутати, които принадлежат към семейството на Европейската народна партия. Групата на ЕНП се състои от 177 евродепутати, като днес за нейни членове са приети и трима евродепутати от Словакия. Така ЕНП вече ще има 180 депутати.  Заседанието се ръководеше от досегашния председател на групата Джозеф Дол. В първото слово след избора си Вебер постави два важни акцента за работата на ЕНП: необходимостта от сплотеност и новаторство в действията на християн-демократическите партии, както и ориентация към бъдещето и иновациите. „Не искам американците и китайците да определят нашето бъдеще и правилата, по които живеем. Искам да живея в свят, в който европейците ще определят правилата.  Вторият акцент на Вебер е върху идентичността и ценностите в Европа. „Ние трябва да спрем да говорим технократски, бюрократично, ние трябва да отговорим на въпроса - как да съчетаем националната гордост с европейските ценности”, заяви Вебер.  Предстои да бъдат избрани и 10 зам.- председатели на ЕНП, като се очаква Андрей Ковачев да бъде сред тях.  ", "date": "2019.06.05", "title": "Манфред Вебер: Не искам американците и китайците да определят нашето бъдеще!"}
{"url": "http://epicenter.bg/article/Merkel-i-Makron-podgotvyat-sreshta-v-Parizh/184954/7/0", "text": "Канцлерът на ФРГ Ангела Меркел и френският президент Еманюел Макрон подготвят почвата за предстоящата среща в Париж в началото на юли за диалога между Сърбия и Косово, отбелязва Фокус, цитирайки редакцията на прищинския ежедневник Koha Ditore.  Изданието припомня, че на предишната среща, проведена в Берлин, бе изключена идеята за размяна на територии като възможно решение за окончателно споразумение за нормализиране на двустранните отношения между двете държави.  Делегация на дипломатически съветници на Меркел и Макрон посети Прищина миналата седмица, за да обсъди срещата в Париж с лидерите на Косово. Разговорите се проведоха зад затворени врати и след тях нямаше изявления за медиите.  Позовавайки се на официални източници, Deutsche Welle, на което се позовава вестникът, съобщи, че германските и френските власти са отправили ясни послания към Прищина, но не уточняват съдържанието им. Уточнено е било единствено, че „срещата в Берлин и тази в Париж не са насочени към поемане на ролята на посредник в диалога или за поемане на ролята на ЕС в диалога между Косово и Сърбия”.  Вестникът също така отбелязва, че премиерът на Косово Рамуш Харадинай ще се срещне с германския канцлер Ангела Меркел в четвъртък в Берлин. Няколко медии цитират съобщение за пресата, издадено от германското правителство, в което се казва, че срещата ще се съсредоточи върху двустранните отношения между Германия и Косово, въпросите на външната политика и диалога между Косово и Сърбия.  ", "date": "2019.06.05", "title": "Меркел и Макрон подготвят среща в Париж"}
{"url": "http://epicenter.bg/article/Ivitsa-Dachich--Severno-Kosovo-ne-mozhe-da-bade-pod-suvereniteta-na-Prishtina-i-tochka--/184960/7/51", "text": "Министърът на външните работи на Сърбия Ивица Дачич заяви, че е невъзможно да се намери адекватно решение на косовския въпрос, ако няма „зачитане на ситуацията на място\", съобщават скопското електронно издание МКД и Агенция \"Фокус\".  „Невъзможно е да се намери адекватно решение на косовския въпрос, ако не се зачита ситуацията на място… В този случай северната част на Косово не може да бъде под суверенитета на Прищина и точка“, категоричен бе първият дипломат на Белград.  Дачич подчерта, че косовският въпрос ще бъде решен бързо, ако международната общност постигне съгласие, но това е „геостратегическа игра, която не зависи само от позицията на Белград и Прищина\".  „Ако международната общност се съгласи, че въпросът за Косово трябва да бъде закрит, той ще бъде решен бързо, но има разногласия не между Запада и Русия или Китай, а между европейските страни и САЩ“, изрази увереност сръбският външен министър.  Докато Брюксел, Вашингтон и Париж са готови да подкрепят решение за постигане на споразумение между Сърбия и Косово, Германия се противопоставя на идеята за корекция на границите и твърдо настоява да не бъдат променяни, припомни Дачич.  „Съгласен съм с това, но когато говорим за неизменността на границите, те пропуснаха една фаза - провъзгласяването на независимостта на Косово\", отбеляза сръбският министър.  ", "date": "2019.06.05", "title": "Ивица Дачич: Северно Косово не може да бъде под суверенитета на Прищина и точка! "}
{"url": "http://epicenter.bg/article/Vladimir-Putin-posreshtna-Si-Tszinpin-v-Kremal-sas--quot-skapi-priyatelyu-quot--/184970/7/97", "text": "В Кремъл започна срещата на руския президент Владимир Путин с председателя на Китайската народна република Си Цзинпин. Китайският лидер е на държавно посещение в Русия по случай седемдесетата годишнина от установяването на дипломатическите отношения между двете държави, предава БНР.  Приветствайки китайския си колега, президентът Путин го нарече „скъпи приятелю“. Лидерите на Русия и Китай констатираха единодушно, че отношенията между двете държави са достигнали в наши дни безпрецедентно високо равнище.  \"Най-важното е, че това безпрецедентно високо равнище на нашите отношения се използва ефективно, за да могат народите на Русия и на Китайската народна република да си сътрудничат, да използват всички свои конкурентни предимства за пълноценното си развитие\", посочи Владимир Путин. Той подчерта, че за миналата година стокообменът между двете страни е достигнал 108 милиарда долара.  Очаква се президентът Путин и председателят Си да обсъдят и актуалните регионални и международни проблеми, сред които ситуацията на Корейския полуостров, Сирия, Венецуела, иранската ядрена програма и търговската война между Пекин и Вашингтон. След преговорите е предвидено подписването на около 30 двустранни договора.  Председателят на Китайската народна република Си Цзинпин е на държавно посещение в Русия по покана на президента Владимир Путин. По време на предстоящите разговори ще бъде отделено особено внимание на големите икономически и хуманитарни проекти, уточняват от пресслужбата на Кремъл.  Вечерта двамата лидери ще присъстват в Болшой театър на тържествен концерт, посветен на 70-ата годишнина от установяването на дипломатическите отношения между Русия и Китай. Ще участват и в откриващия се утре в Санкт Петербург Международен икономически форум. Сред гостите на форума са българският президент Румен Радев, премиерите на Армения и Словакия Никол Пашинян и Петер Пелегрини и генералният секретар на ООН Антонио Гутериш.  ", "date": "2019.06.05", "title": "Владимир Путин посрещна Си Цзинпин в Кремъл със \"скъпи приятелю\" "}
{"url": "http://epicenter.bg/article/Kralski-osobi-i-svetovni-lideri-otbelyazaha-75-ta-godishnina-ot-desanta-na-Sayuznitsite-v-Normandiya/184975/7/0", "text": "Държавни и правителствени лидери, кралски особи и стотици ветерани се събираха на церемония в Портсмут на южния бряг на Англия, за да отбележат 75-тата годишнина от десанта на Съюзниците в Нормандия през Втората световна война.  На събитието присъства британската кралица Елизабет ІІ, както и президентът на САЩ Доналд Тръмп със съпругата си Мелания. Първото американско семейство е на държавно посещение в Обединеното кралство. На церемонията присъстват и президентът на Франция Еманюел Макрон и британският премиер в оставка Тереза Мей.  Събитието бе описано от правителството в Лондон като ”най-големия британски военен спектакъл от скорошната история\".  По-голямата част от въоръжените сили преминават от Портсмут през Ламанша към Нормандия. Най-мащабната операция във военната история е от решаващо значение за по-нататъшния ход на Втората световна война.  По повод годишнина от така наречения D-Day, в четвъртък (6 юни), на френското крайбрежие се планира голямо събитие. Тръмп също ще участва в него.   Източник: Канал 3", "date": "2019.06.05", "title": "Елизабет ІІ и Тръмп отбелязаха 75-та годишнина от десанта на Съюзниците в Нормандия (Снимки)"}
{"url": "http://epicenter.bg/article/Avstraliyskata-politsiya-nahlu-v-natsionalnata-televiziya--zaradi-statii-s-klasifitsirana-informatsiya-/184978/7/0", "text": "Австралийската полиция нахлу и обискира централата на националната телевизия ABC, заради статии с класифицирана информация, съобщава БиБиСи.  Полицията пристига със заповеди с имената на двама журналисти и новинарският директор Гавин Морис. Телевизията протестира срещу това \"нападението\". Съобщава се, че действията на полицията са свързани със статии за предполагаеми нарушения на австралийските сили в Афганистан.  Вчера полицията претърси дома на журналист на News Corp за предполагаемото изтичане на класифицирана информация, за шпионаж на граждани от страна на правителството.  Според АВС, нахлуването се отнася за поредицата от разследвания от 2017 г., известни като \"Афганистански файлове\", които \"разкриват твърдения за незаконни убийства и неправомерно поведение на австралийските специални сили в Афганистан\".  Телевизионният оператор каза, че поредицата е \"базирана на стотици страници от тайни документи на отбраната, изтекли в ABC\".  Журналистите от ABC споделят всичко, което се случва, откакто сутринта пристигна австралийската федерална полиция (AFP).  Полицията се оправдава с изтичане на класифицирана информация  Според изявление на полицията не са планирани никакви арести. В изявлението се казва, че заповедта \"не е свързана\" с претърсването във вторник и е \"във връзка с твърдения за публикуване на класифициран материал\".  \"Заповедта за претърсване се отнася до сезиране, получено на 11 юли 2017 г. от началника на отбранителните сили и тогавашния действащ секретар за отбраната\", се казва в него, без да се дават допълнителни подробности.  Телевизионният оператор публикува изявление в отговор на нападението, цитирайки изпълнителния директор Дейвид Андерсън, който коментира: \"Това поражда легитимни опасения относно свободата на пресата\".  \"ABC стои зад своите журналисти, ще защити източниците си и ще продължи да публикува без страх или в полза на националната сигурност и разузнаването, когато има ясен обществен интерес\", допълва Андерсън.  \"Все още съм изумен от силата на тази заповед\", пише изпълнителният редактор на ABC News и ръководител на ABC за разследваща журналистика Джон Лайънс в Туитър.  \"Това позволява на АФП да \"добавя, копира, изтрива или променя\" материали в компютрите на АВС.\"  Директорът на ABC News Гавин Морис защити двамата журналисти, които бяха упоменати заедно с него в заповедта за претърсване.  \"За сведение, @DanielMOakes и @sclark_melbs са двама от най-добрите журналисти на @abcnews. Честни и ангажирани да разказват истината в интерес на австралийската общественост. Точно като @annikasmethurst. Гордея се с трудната работа, която всички извършват.\"", "date": "2019.06.05", "title": "Австралийската полиция нахлу в националната телевизия, заради статии с класифицирана информация "}
{"url": "http://epicenter.bg/article/Polsha-i-Naydzhal-Faradzh-razrushiha-nadezhdite-na-kraynata-desnitsa-za-edinna-evroskeptichna-grupa-v-EP-/184983/7/0", "text": "Надеждите на десните партии за формиране на мощен нов евроскептичен блок в Европейския парламент понесоха двоен удар в сряда, когато управляващата полска партия „Право и справедливост“ (ПиС) и британската „Партия Брекзит“ на Найджъл Фарадж отхвърлиха вероятността да се присъединят към такова формирование, съобщава Reuters, цитирана от Агенция \"Фокус\".  Италианската „Лига“ беше един от най-големите победители на европейските избори миналия месец и нейният лидер Матео Салвини, който е и вицепремиер и вътрешен министър на Италия, искаше да събере европейските националистически фракции в 10-партиен Европейски Алианс на народите и нациите в новия парламент.  Ярослав Качински, лидерът на ПиС, изключи тази вероятност, като посочи за причина проруската позиция на Салвини, на френския „Национален сбор“, оглавяван от Марин льо Пен и германската „Алтернатива за Германия“.  „Партия Брекзит“ на Найджъл Фарадж, която спечели 29 от 72-те кресла на Великобритания в ЕП, също заяви, че няма да се присъедини към такава група, но без да посочва причини. Очаква се Обединеното кралство да излезе от ЕС на 31 октомври, но неговите евродепутати ще се присъединят към ЕП през юли и ще останат до излизането.  Изразявайки скептицизма си спрямо плановете на Салвини, Качински заяви пред полското частно Радио Wnet: \"Що се отнася до господин Салвини, тук имаме проблем, защото той иска да създаде нова група с формации, които ние не можем да приемем.\"  „Тази група се нарича „Национален сбор“ и принадлежи на Марин льо Пен. Също така „Алтернатива за Германия“, поясни политикът. „Това е нещо, което не можем да приемем при никакви обстоятелства“.  Партията на льо Пен, германската \"Алтернатива за Германия\" и „Лигата“ на Салвини имат добри отношения с Русия, позиция, която ПиС, потопена в традиционното полско недоверие към Кремъл, не споделя.  Полската фракция, която подкрепя традиционните католически ценности и съпротивата на това, което вижда като руски експанзионизъм в Украйна и другаде, спечели 26 от 51 полски кресла в ЕП. Очаква се тя да остане в групата на Европейските консерватори и реформисти в събранието.  Салвини се надяваше, че общото желание на европейските евроскептични партии да оформят бъдещето на блока чрез връщане на повече правомощия на държавите-членки и налагане на допълнителни ограничения върху имиграцията, ще надделее над всички опасения за руската намеса.  Като цяло крайнодесните партии се справиха по-добре от очакваното на изборите за ЕС, особено в Германия и Холандия.  Миналата седмица унгарският премиер Виктор Орбан също дистанцира партията си от „Фидес“ от евроскептичната група на Салвини, докато се опитва да поправи напрегнатите връзки с основните партийни центрове на ЕС.  Началникът на администрацията на Орбан Гергели Гуляш заяви, че не вижда „много шансове за сътрудничество на партийно ниво или в съвместна парламентарна група“.  Орбан, изключен от дясноцентристката Европейска народна партия (ЕНП), неочаквано отказа спорни съдебни реформи в очевиден жест, целящ да успокои мейнстрийма в ЕС.  ", "date": "2019.06.05", "title": "Полша и Найджъл Фарадж разрушиха надеждите на крайната десница за единна евроскептична група в ЕП "}
{"url": "http://epicenter.bg/article/Koy-e-Yanik-Yadot--Nay-populyarniyat-politik-vav-Frantsiya/184986/7/0", "text": "    Изминалите европейски избори откроиха ясно надигането на две вълни в Европа – екологичната и евроскептичната. „Зелените“ направиха ключови пробиви в Германия, Франция, Великобритания.  Във Франция те успяха да увлекат зад себе си много от поддръжниците на френския президент Макрон и на изпадналата в тежка криза Френска социалистическа партия.  На френските избори „Зелените“ се класираха трети (13.5 % с 3 милиона гласа), зад партиите на Марин Льо Пен и Емануел Макрон, но далеч пред традиционните леви и десни членки на ЕНП и ПЕС, които за пореден път тежко катастрофираха на политическия терен на Франция.  На голямата политическа сцена изплува името на лидера на партията - Яник Ядот. Изследването на социологическата агенция Одокса, цитирано от Файнейшъл Таймс, определя Ядот като най-популярния политик в страната.   Кой е Яник Ядот?  Ядот е роден на 27 юли 1967 година. Дългогодишен активист на Грийнпийс и координатор на акциите във Франция от 2002 до 2008. От 2009 година е евродепутат, избран с рекордните за екологична партия почти 17 %.   На президентските избори през 2017 година започна да вкарва партията е големия дебат и да я налага като своеобразен балансьор. Тогава заяви, че Макрон и Льо Пен са като Хилари Клинтън и Доналд Тръмп в Съединените щати. Въпреки това призова поддръжниците си на втория тур да гласуват за настоящия френски президент.  В Европейският парламент той е активен в работата си по отношение на търговската политика на ЕС. Смятан е за една от най-влиятелните фигури в опозицията срещу свободната търговия и блокирането на СЕТА.  С оглед на ръста от 40 % на броя депутати на зелените в Европарламента и рейтинга на Ядот в родната му Франция е много вероятно да стане едно от влиятелните имена в европейския политически пейзаж.   ", "date": "2019.06.05", "title": "Кой е Яник Ядот?  Най-популярният политик във Франция"}
{"url": "http://epicenter.bg/article/Putin-i-Si-Tszinpin-se-obyaviha-sreshtu-razrushavaneto-na-deystvashtata-svetovna-sistema-za-sigurnost-/184988/7/0", "text": "Руският президент Владимир Путин и китайският му колега Си Цзинпин проведоха разговори в Москва. Преговорите в рамките на държавното посещение на китайския лидер в Русия продължиха около три часа. ТАСС привежда основните изявления, които лидерите на двете страни направиха в края на срещата, предава Агенция \"Фокус\".  „В подписаното от нас съвместно изявление... се подчертава принципната позиция на Русия и Китай, че е неприемливо да се разрушава действащата система на отношенията в областта на контрола над въоръженията, разоръжаването и неразпространяването“, отбеляза руският лидер.  „Ще продължим усилията си за смесване на интеграционните процеси в рамките на ЕврАзЕС с китайската инициатива на Икономическия пояс на Пътя на коприната с цел формиране на голямо евроазиатско партньорство в бъдеще“, добави Путин.  „Русия и Китай възнамеряват да развият практиката на разплащания в национални валути“, каза президентът. Според него е сключено междуправителствено споразумение, насочено към по-нататъшно разширяване на използването на рубли и юани в двустранната търговия, както и осигуряване на непрекъснати банкови услуги за сделки в условия на нестабилност на световните пазари.  „Във всяко направление ние [Москва и Пекин] разработихме не само механизми за взаимодействие, но и е в ход конкретна, дълбока работа“, каза Путин. Той отбеляза, че руско-китайските отношения са достигнали безпрецедентно високо ниво. „Това е наистина всеобхватно партньорство и стратегическо взаимодействие“, добави президентът.  \"Ние се съгласихме да създадем още два формата на междурегионално сътрудничество - между Централния федерален окръг на Русия и Северен Китай, както и между нашия Северозападен федерален окръг и морските провинции на югоизточната част на Китай“, заявиа Путин.  Москва и Пекин са убедени, че „няма алтернатива на мирното политическо и дипломатическо решение на проблемите в региона [на Корейския полуостров], включително ядрения“, отбеляза руският лидер. Според него Руската федерация и Китайската народна република ще продължат да работят заедно за намаляване на напрежението на полуострова и за укрепване на сигурността в североизточна Азия като цяло.  „Русия и Китай работят в полза на мирно уреждане на кризата в Сирия, те подкрепят стабилизирането на ситуацията във Венецуела и остават ангажирани с пълното изпълнение на Съвместния всеобхватен план за действие за иранската ядрена програма“, добави държавният глава.  „Бих искал да благодаря на г-н Си Цзинпин и на всички китайски колеги за предаването на две големи панди на Московския зоопарк. Ние знаем, че в Китай няма такава практика и това е знак за специално уважение и доверие към Русия и нашите специалисти“, каза Путин.  Отношенията между Русия и Китай „достигнаха безпрецедентно високо ниво“ за последните 70 години. Председателят на КНР подчерта, че Русия е най-посещаваната от него държава.  „Установихме тесни работни контакти с президента Путин, както и дълбоко лично приятелство“, каза той.  Председателят на Китайската народна република заяви, че настоящите преговори с руския лидер са „плодотворни“ и в „много откровена и приятелска атмосфера“.  \"Страните [Русия и КНР] вече са решили да проведат през 2020-2021 г. кръстосаните години на научно, техническо и иновативно сътрудничество“, каза Си Цзинпин.  Лидерите на двете страни приеха две съвместни изявления: за развитието на всеобхватно партньорство и стратегическо взаимодействие, както и за укрепване на стратегическата стабилност в модерната епоха. Документите съдържат елементи като:  Русия и Китай подкрепят разглеждането на случаи на предполагаемо използване на химическо оръжие на деполитизирана основа;  Москва и Пекин се застъпиха за възстановяване на жизнеспособността на ДРСМО (Договора за ликвидация на ракетите със среден и малък обсег)  Руската федерация и Китайската народна република призоваха другите държави да върнат всички ядрени оръжия от чужбина на техните национални територии;  Русия и Китай призоваха Иран да продължи да изпълнява задълженията си по СВПД. Лидерите на двете страни определиха като неприемливи едностранни санкции на Вашингтон срещу Техеран;  Москва и Пекин подкрепят многостранния договор за неразпространение на оръжия в околоземната орбита.  ", "date": "2019.06.05", "title": "Путин и Си Цзинпин се обявиха срещу разрушаването на действащата световна система за сигурност "}
{"url": "http://epicenter.bg/article/The-American-Conservative--Venetsuelskata-halyutsinatsiya-na-Donald-Tramp-/184989/7/96", "text": "На американския президент Доналд Тръмп много му се искаше да се похвали с това, че Москва е отзовала своите военни от Венецуела, но по-късно се изясни, че той или някой в неговата администрация, просто е измислил всичко, пише електронното издание на списание The American Conservative, цитирано от Агенция \"Фокус\".  „Във вторник, 4 юни, Кремъл съобщи, че не знае откъде президентът на САЩ Доналд Тръмп е взел информацията, че Москва е отзовала от Венецуела голяма част от своите военни специалисти, които, както твърдят представители на Кремъл, продължават да работят там“.  „В понеделник, 3 юни, Тръмп написа в „Туитър“, че Русия е информирала американските власти за изтеглянето „на голяма част от своите хора“ от Венецуела, където Москва поддържа тесни военни и икономически връзки с режима на президента Николас Мадуро“.  Политиката на Тръмп за Венецуела е напълно непоследователна и Москва вече отхвърли искането му да изтегли всички руски военни от тази страна.  Никой не е изненадан, че Тръмп се опитва да използва всякакви промени в ситуацията в негова полза, но в този случай изглежда, че той просто е изобретил всичко от нулата, така че политиката му да не изглежда толкова неефективна.  Въпреки че не е постигнал никакви значителни резултати, с които да може да се похвали, сега му остана само да измисля победи.  „Туитът“ на Тръмп и досега стои в лентата му: „Русия информира американските власти за изтеглянето на по-голямата част от своите хора от Венецуела“.  Твърдението, че „Русия го е информирала“ за това, което не е вярно, звучи още по-глупаво, защото руското правителство бързо обяви, че не може да информира Тръмп за това, което не се е случило. Сега, когато Русия опроверга изявлението на Тръмп, президентът стана още по-смешен от обикновено.  Самият този епизод не е особено значителен, но доказва колко лесно Тръмп може да бъде убеден в реалността на събития, които не са се случили, и с каква готовност вярва в каквито и да било истории, независимо колко неоснователни, ако те утешават самолюбието му или осъществяват целите му.  В резултат на това Тръмп може лесно да бъде манипулиран и това го прави изключително удобна цел за дезинформация. Така естеството на решенията на президента зависи изцяло от позициите на неговите съветници, които контролират това, което той вижда и чува.  ", "date": "2019.06.05", "title": "The American Conservative: Венецуелската халюцинация на Доналд Тръмп "}
{"url": "http://epicenter.bg/article/Alen-Delon-zapisa-nova-pesen-na-83-godishna-vazrast--Video-/184947/6/0", "text": "Прочутият френски актьор и секссимвол на няколко поколения Ален Делон записа нова песен на 83-годишна възраст, съобщава списание Closer.   , отбелязва изданието.   Песента се казва \"Обичам само теб\". Текстът е написан от французойката Джулия Пари, а музиката – от канадеца Рик Алисън. Песента е записана в \"Студио Сен Жермен\" в Париж. В песента към клипа виждаме Делон в студиото, в процеса на запис на композицията. С тих, проникновен глас той произнася думите на песента, която по-скоро прилича на любовно писмо. До него на пианото свири Алисън, а Джулия Пари наблюдава това. Клипът завършва с жена, която гледа от прозореца Айфеловата кула.   Най-известната песен на Ален Делон е неговият дует с Далида \"Пароле, пароле\".   Френският актьор, режисьор и сценарист Ален Делон получи световна слава с филмите си \"Роко и неговите братя“-1960 г., \"Самурай“ -1967 г., \"Двама мъже в града\" -1973 г. и много други. Той си партнира с най-големите актьори на своята епоха Жан Габен, Жан-Пол Белмондо, Роми Шнайдер, Чарлз Бронсън и др. Ален Делон е носител на \"Сезар\" и почетната награда на Международния кинофестивал в Берлин.   В края на май тази година той получи почетната награда на кинофестивала в Кан \"Златна палма\" за цялостно творчество.    Източник: БГНЕС  ", "date": "2019.06.05", "title": "Ален Делон записа нова песен на 83-годишна възраст (Видео)"}
{"url": "http://epicenter.bg/article/Kakvo-se-krie-zad-ponyatieto--svetovna-literatura--Otgovorat-se-krie-v--Svetoven-li-e--Nobel-/184972/6/0", "text": "Какво се крие зад понятието „световна литература”? Има ли втори план и задкулисие в литературните процеси на нашето глобализирано съвремие?   Тези и още произтичащи от тях въпроси разглежда книгата „ ” (288 стр., 16 лв.), която предлага проницателен и ерудиран прочит на нашумели и периферни явления от актуалния книжен оборот.   Темата за световната литература няма как да пренебрегне приноса на Гьоте и Ауербах, но с днешна дата неизбежно засяга и политическите мотиви зад литературните награди (най-вече Нобеловата), конфликта между високо и ниско, масовия вкус, медийната среда, пазарите, литературните миграции, тероризма, бежанците и идентичностите... А герои в нея са Мишел Уелбек, Алис Мънро, Херман Кох, Дейвид Мичъл, Стефан Хертманс, Дж. М. Кутси, Казуо Ишигуро, Елиф Шафак, Фредерик Бегбеде и още редица знакови имена, както и автори, които формират „българския случай”. Милан Кундера смята, че художествената творба може да се постави в два контекста – малък, който е този на нацията, и голям – този на наднационалната история на съответното изкуство. Той е убеден, че романите винаги се мислят като свързани с езика, на който са написани… Независимо че английският продължава да е основен фактор на „световност“, в наше време пропастта между големите и малките литератури вече не е така дълбока и последните успяват да станат част от световната литература къде с преводи или направо писане на английски, къде с пробив чрез локалното. Достатъчно е да вземем за пример унгарската литература, която има своя нобелист в лицето на Имре Кертес.    е поетеса, литературен критик и професор по теория на литературата в СУ „Св. Климент Охридски”. Изследва и анализира съвременните тенденции в създаването на художествена литература и хуманитаристика. Занимава се с оперативна критика за редица специализирани издания. Главен редактор на „Литературен вестник”.     *** СВЕТОВНАТА ЛИТЕРАТУРА И НАГРАДИТЕ   Говорейки за идеите на Паскал Казанова, загатнахме възможността световната литература да бъде обяснена и най-вече – онагледена чрез съвременните големи литературни награди. Имаме предвид Нобеловата, „Ман Букър“, „Гонкур“ „Рьонодо“, „Стрега“ и промените, случили се в подбора на награждаваните писатели. Разбира се, все още има привърженици на тезата, че тези награди институционализират националното. Най-ярката сред тях като че ли е социоложката Жизел Сапиро, която твърди, че дори Нобеловата награда, независимо че е международна, се основава върху националната концепция за литературата. Настоящата работа обаче ще опитва да защити точно противоположната теза, че Нобеловата награда надскача идеята за националните литератури и все по-усилено гледа към световната.   Ако се съсредоточим върху списъка на нобелистите, особено от началото на новия век до днес, ще видим, че параметрите, които съблюдава нобеловият комитет, може да бъдат обобщени така: следва се критерият „световност“, при това най-вече в географски план, като се гледа авторите да са от всички краища на земята – имаме двама китайци, европейци от Източна и от Западна Европа, представителка на бившите съветски републики – Светлана Алексиевич (Беларус), британец от индийски произход (Найпол), японец, който живее във Великобритания и пише на английски (Казуо Ишигуро), турчин (Орхан Памук), латиноамериканец (Льоса), южноафриканец (Кутси), канадка (Алис Мънро). Този критерий е подпомогнат от разбирането за политическата коректност, както и от идеята, че трябва да се тушират различията в плана големи – малки литератури. С „Нобел“ се удостояват представители на маргиналните литератури – Имре Кертес и Светлана Алексиевич са чудесен пример в това отношение, на фона на отличаването на френски или британски автори. Идеята за равнопоставеност на половете изглежда много силно изразена именно днес, защото от четиринайсетте жени нобелистки пет са от новия век – Елфриде Йелинек (2004), Дорис Лесинг (2007), Херта Мюлер (2009), Алис Мънро (2013) и Светлана Алексиевич (2015). Факт, който – ако продължи да се случва със същата честота – е на път да девалвира женските присъствия сред лауреатите на „Нобел“, защото навява прилики с познатата от социализма „стахановска плановост“.   Наблягането върху световността при Нобеловата награда, разбира се, не е плод само на териториални пресмятания, макар че едва ли има по-голямо доказателство за актуалността на понятието световна литература днес от нобеловите разположения на силите и целенасоченото преодоляване на европо- и американоцентризма. Но при тях световността се търси и на ниво послания. Често в мотивите на нобеловия комитет за присъждането на наградата четем, че тя се дава за „универсалност на творчеството“ и част от нобеловите лауреати са наистина писатели, които напомнят, че колкото и да се променя статусът на литературата, тя все още има представители, които отстояват високи ценности и се опитват да възпитават читатели. А нобеловите списъци оформят съдържанието на една нова световна антология, която има претенцията да се хареса и на по-консервативните критици, и на тези, които са изкушени от културните и постколониалните изследвания.   Разбира се, освен с принципите на световността и балансирането между малки и големи литератури, малки и големи езици, идеологията, която стои зад Нобеловите награди, може да се сведе и до плащането на дан на политическите пристрастия – леви и десни, удобни или неудобни на властта. По принцип нобеловият комитет, въпреки декларациите, че държи на неутралитета, има репутацията, че поддържа по-дисидентски ориентираните писатели, че не стимулира близост с властта, реакционерски позиции. Макар че, ако следваме твърденията на Еспмарк, трябва да приемем, че Академията винаги се е опитвала да стои далеч от политическите антагонизми, включително по време на Студената война. В същото време няма как да не отбележим, че награждаването на автори като Александър Солженицин, Чеслав Милош и Йосиф Бродски има и политически конотации и със сигурност произвежда нужните политически ефекти в Източния блок и в бившия СССР. Много медии например, когато Милош получава „Нобела“, го обясняват с това, че Полша е на мода заради политическите брожения там. Нещо, което Еспмарк контрира с факта, че и в предишните години Чеслав Милош е бил в шортлистата на комитета. Политически момент има и в отличаването на Чърчил, Пастернак. Пак с политически мотив, че поддържа диктаторски режим и връзки с хунтата, Борхес, да кажем, е отхвърлен като евентуален нобелов лауреат. В същото време Луиджи Пирандело получава наградата, въпреки че са известни връзките му с Мусолини и симпатиите към фашизма, макар и охладнели вече през 1934-те, когато получава наградата.   Така че строгото спазване на директивата за неутралитет, а и за подкрепа на писатели дисиденти е много спорно, дори ако съдим по някои от изборите на лауреатите от последните години. Например китайският писател Мо Йен е достатъчно официозен и свързан с режима в Китай, за да отговори на идеята за дисидентстващ автор. Достатъчно е да си припомним, че преди няколко години, когато китайският дисидент Лю Сяобо спечели Нобеловата награда за мир, китайското правителство реагира гневно, обяви наградата за западна пропаганда и желание да се дестабилизира управлението на комунистическата партия. Тъкмо обратното стана с наградата на Мо Йен. Тя е повод за нещо като национален празник, прекъсват се новините, тиражира се в интернет. Разбира се, за официозността на Йен не съдим само по различните реакции на властта. Йен е заместник-председател на Асоциацията на държавните писатели; критикуван е от дисидентите, особено по повод посещението си на Франкфуртския панаир в момент, когато Пекин е отказал достъпа там на писатели дисиденти; присъединява се също така към група автори, които тълкуват реч на Мао Дзъдун, говореща за контрола, който трябва да се упражнява върху писателите, както и за необходимостта от смъртна присъда за тези, които не искат да поставят в услуга на комунистическата партия таланта си. Изобщо Йен е сред писателите, които не заемат позиция срещу правителството, независимо че познавачът на китайската литература Мишел Хокс от Лондонския университет го определя като писател от поколението автори след Културната революция, които представят китайското общество по нов начин, извън партийната линия.   Самият Йен в нобеловата си реч споделя: „Когато пишех „Чеснови химни“ – роман, пряко засягащ социалната действителност, най-големият проблем, който стоеше пред мен, всъщност не беше дали да посмея открито да критикувам тъмните явления в обществото, или не, а дали един такъв невъздържан плам, дали такъв гняв няма да доведе до натиск върху литературата от страна на правителството, дали това няма да превърне романа в документален репортаж на социални събития. Писателят е част от обществото и е напълно естествено да има собствена позиция и мнение, но когато пише, той трябва да отстоява позицията на хората – като един от тях да пише от името на всички. Само така литературата може да изхожда от събитията, но да ги надскача, да се интересува от политика, но да стои над нея“.   Излишно е да казваме, че нобеловият комитет заобикаля всички изброени факти и просто отбелязва, че присъжда наградата на писател, който, „смесвайки фантазия с реализъм, исторически с настоящи лични и обществени перспективи (…), създава свят, който в сложността си напомня за творбите на Уилям Фокнър и Габриел Гарсия Маркес, като същевременно използва за опорна точка древната китайска литература и устната традиция“.   С изявени леви радикални възгледи сред лауреатите от новите десетилетия са Харолд Пинтър, Елфриде Йелинек и Дорис Лесинг. И ако за Пинтър критиците поне отбелязват значимостта на текстовете му (макар че има и такива, които смятат, че е просто подражател на Бекет и „Нобелът“ е трябвало да отиде при Том Стопард), не може да се каже същото за двете дами, особено за Йелинек. Много от изследователите на проблематиката на Нобеловите награди подчертават, че големите австрийски писатели са останали без „Нобел“, но че той е отишъл при скандалната Йелинек, обвинявана в празнословие и порнография.   Критиката не щади и Дорис Лесинг. Отбелязва се, че нейната репутация, особено във Великобритания, е силно разклатена, че най-добрите ѝ работи са ранните, и се подчертава, че с цялостното си творчество тя изглежда все по-отдалечена от космополитизма на съвременната проза, нещо като останка от колониалното и комунистическото минало, и даже – от миналото на феминизма. За Харолд Блум, като изключим някои малки достойнства на ранните ѝ творби, творчеството на Лесинг от последните 50 години е „почти нечетивно“. Затова и според него „Нобелът“ при нея е „кимване“ към съжденията на ранната Лесинг по отношение на радикалните каузи като комунизма, феминизма и борбата срещу колониализма и расовата сегрегация, а не е награда за чисто литературни достойнства.   За баланс са отличавани и друг тип писатели – Орхан Памук с неговата умерена критичност; Херта Мюлер с преживяванията ѝ през тоталитаризма; Кертес с опита, който има и в двата режима, на които ХХ век поставя знак за равенство – нацизма и комунизма. Въпросът обаче е, че в повечето случаи и при тези писатели мотивите са по-скоро политически и това най-ясно личи при Херта Мюлер, за която много критици питат коя всъщност е тя и я определят като непозната, слабо превеждана и не особено интересна писателка. И за пореден път констатират, че причините за избора на нобелов лауреат са предимно идеологически и политически.   Не е случайно, че сравняват нобеловия комитет с Ватикана и тайнствеността, която белязва избора на нов папа. Може би заради тази тайнственост, заради неясните формулировки, заради факта, че много от най-големите писатели на ХХ в. не са удостоени с тази награда, остава трайният привкус, че тя е за литература, но тъкмо литературната мотивация е най-слаба при нея. Макар че коя ли литературна награда може да се откъсне от културния, социалния, политическия и историческия контекст, от който винаги е част?  ", "date": "2019.06.05", "title": "Какво се крие зад понятието „световна литература”? Отговорът се крие в „Световен ли е „Нобел“?”"}
{"url": "http://epicenter.bg/article/Shveytsarsko-izdanie--Hashim-Tachi-provokira-Bryuksel-i-Berlin-s-planovete-si-za-Velika-Albaniya/184952/11/33", "text": "Преговорите между Прищина и Белград за нормализиране на двустранните отношения остават блокирани, защото Берлин и Брюксел не са в състояние да предложат решение. Сега държавният глава на Косово Хашим Тачи отправя нови провокации с плановете си за Велика Албания, коментира швейцарският ежедневник Die Neue Zuercher Zeitung, цитиран от Агенция \"Фокус\".  Като бивш партизански лидер, косовският президент Хашим Тачи познава тактиката на иглите. (Широко използван термин в политиката, под който се разбира оказване на натиск чрез помощта на различни малки, неприятни мерки с цел постигане на по-голяма цел – бел.ред.)  Миналата седмица той я приложи поне два пъти. Първо, той каза, че Белград трябва да забрави договореното през 2013 г. създаване на Общност на сръбските общини в Косово. Именно то трябваше да отвори вратата за нормализиране на отношенията между Белград и Прищина. Малко по-късно последва вторият удар на Тачи: В Крума, северна албанска област, той заяви пред аплодиращата го публика: „Другари, всички скоро ще живеем в държава, в която влизат Косово и Албания!\" Съюзът на двете страни е „естествената реакция\", обясни косовският президент.  Кого иска да провокира Тачи? Не и сърбите, поне не на първо място. Президентът на Сърбия Александър Вучич коментира изявлението на косовския си колега относително резервирано. Сърбия знае как да реагира, увери Вучич, визирайки неопределено време. Според белградския поглед Косово е сръсбка територия, Декларацията за независимост от 2008 г. е нищожна. Провокацията не е насочена към Белград, а към Брюксел и Берлин.  Точно затова Тачи отхвърля споразумението за нормализация със Сърбия и поставя Велика Албания на дневен ред като проект. Общността на сръбските общини беше централна част от разширената автономия на косовските сърби, но в продължение на много години остава само на хартия. Върховният съд на Косово частично я обяви за противоконституционен и публично я разкритикува за „троянски кон\" на Белград, който ще продължи да се намесва в най-младата държава на Балканите. Така пет години нито Брюксел, нито Берлин взеха на сериозно изпълнението на споразумението. Тогава бе представено ново предложение и то дойде за първи път от засегнатите косовари и от самите сърби.  Президентите на двете страни, Тачи и Вучич, започнаха да говорят за размяна на територии между Косово и Сърбия през лятото на 2018 година. По протежение на сръбско-косовската граница, петте населени със сърби общности трябва да бъдат върнати към към родината им, а трите албански общности в Южна Сърбия – да бъдат предадени на Косово. Ключовият въпрос би бил как да се извърши такъв обмен. С указ на президента? Или чрез допитване на засегнатите? И кой може да брои за такъв: само въпросните общини или дори гражданите на Косово и Сърбия като цяло?  Тези въпроси обаче не бяха зададени. Вместо това възникна малка буря, а стреснатите балкански експерти повториха своите фрази от 90-те години: Първо, границите на Балканите никога не трябва да се променят, на второ място бе напомнено за теорията за доминото - когато една граница се промени, никой не е сигурен, че няма да се промени и друга. Трето, независимостта на Косово не беше промяна на границите, а специален случай без прецедент.  След кратко колебание германската дипломация се обърна и обяви размяната на територия за табу. „Трябва да го повтаряме отново и отново\", заяви канцлерът на ФРГ Меркел през август 2018 г. „Има опити да се говори за граници. Но не можем да допуснем това“. Вместо да определят правилата на играта за търсене на компромис, решението е по-добре да бъде представено направо от Берлин. Но никой не знае как трябва да изглежда то. Едно е ясно: нито Общността на сръбските общини, нито размяната на територии са предложени.  Това, че Тачи вече изважда старата карта с Велика Албания, не е изненада. Той пое голям риск, опитвайки се да постигне териториално споразумение с Вучич. Отказът в Берлин и хладната подкрепа от Брюксел, но също и съпротивата на Сръбската православна църква и много от неговите вътрешни опоненти го правят да изглежда като губещ. От друга страна, едно нещо може да помогне: ако гълъбът стане ястреб. Или още по-добре, двуглав орел, който се издига от Косово поле и гледа към брега на албанското крайбрежие на Адриатическо море.  Това не е добър сценарий. Но той бе насърчен, ако не и задействан, от неподвижността на западните мениджъри на конфликти. Има ли обаче истинска опасност?  Това зависи до голяма степен от това дали европейската интеграция на Западните Балкани ще продължи през следващите няколко години. Ако случаят е такъв, ЕС може да наложи убедителни правила и за Прищина, и за Белград, за да се съобразят с промените в границите.  ", "date": "2019.06.05", "title": "Швейцарско издание: Хашим Тачи провокира Брюксел и Берлин с плановете си за Велика Албания"}
{"url": "http://epicenter.bg/article/Prof--Iskra-Baeva--Zashto-vsichki-malchat--kogato-Boyko-Borisov-govori-neverni-neshta-/184946/11/0", "text": "Всъщност може би неверни неща трябва да се заменят с по-точното „глупости” или „лъжи”, но някак си не върви така да се коментират думите на „най-успешния премиер” в съвременната българска история.  Защо медиите само регистрират продължаващите да се леят като нападналите ни напоследък проливни дъждове неверни твърдения на Борисов без коментари или реакции? Това е въпрос, на който ми е трудно да отговоря еднозначно, но е факт.  Последният словесен изблик на премиера Борисов се разрази вчера (4 юни 2019 г.) на срещата му с КРИБ (Конфедерация на работодателите и индустриалците в България). Дали защото говори пред новите български индустриалци или защото още е в еуфорията на поредната си изборна победа, но Борисов каза следното:    Оставям настрана твърдението, за „завод до завод”, което би трябвало да ни изуми в светлината на факта, че стотици хиляди българи бяха принудени да заминат на „гурбет” в чужбина, за да могат да изхранват себе си и семействата си.  Но не мога да премълча думите за завръщането на България в ролята си на индустриална държава, „каквато е била преди 1945 г.”. Боже мой, как могат да се твърдят подобни неща, когато е известно, че макар преди Втората световна война страната ни да не е най-бедната европейска държава, все пак тя е на 18-то място от 24 държави! А производството и износът ни се състои най-вече от тютюн (повече от 50 % от износа), следван от зърно, яйца, плодове, маслодайни продукти, кожи, птици. И толкоз. Останалото – текстил, каучук, въглища, захар е само в добивната и преработвателната селскостопански продукти. Това ли е индустриализирана България?  Даже не мисля, че допълнителен коментар е нужен!    Дали защото вече са свикнали и не обръщат внимание? Дали защото не искат да воюват с вятърни мелници? На тези въпроси не мога да отговоря, но ми се струва, че  . Което е в основата на продължаващото господство на Борисов и неговите хора.    ", "date": "2019.06.05", "title": "Проф. Искра Баева: Защо всички мълчат, когато Бойко Борисов говори неверни неща?"}
{"url": "http://epicenter.bg/article/Foreign-Policy--Ne-mozhete-da-pobedite-natsionalizma--taka-che-sprete-da-se-opitvate-/184964/11/33", "text": "„Още през 2011 г. написах статия за „най-мощната сила в света“. Това, което имах предвид, не беше ядрено възпиране, интернет, Бог, Лейди Гага или дори пазарът на облигации; това беше национализмът. Идеята, че хората образуват различни общности, основаващи се на общ език, култура, етническа принадлежност и самосъзнание, и че тези групи управляват себе си, е оформила историята от последните 500 години по начини, които мнозина хора все още не разбират“, пише професор Стивън Уолт от Университета „Харвард“ в статия за американското издание Foreign Policy, представена от Агенция \"Фокус\".  Оттогава нищо не се е случило, за да променя мнението си; ако не друго, то поне важността на разбирането на силата на национализма е още по-голяма днес. Национализмът - по-конкретно, желанието да се възстанови изгубената национална автономия - накара британците да напуснат Европейския съюз, въпреки че лидерите на Брекзит не могат да разберат как да го направят, а излизането на страната от Общността вероятно ще направи повечето британци по-бедни и дори би могло да доведе до евентуално разпадане на цялото Обединено кралство. Президентът на САЩ Доналд Тръмп заложи на националистическа носталгия за въображаемото минало („Направете Америка отново велика“) в надпреварата за Белия дом през 2016 г. В основата й са протекционистката и антиимигрантската политика, която поддържа лоялната му политическа база. Национализмът играе централна роля в амбициозните усилия на китайския президент Си Дзинпин да превърне страната си в световен лидер; това е общата нишка, обединяваща десни европейски политици във Франция, Австрия, Италия, Унгария и Полша. Навсякъде, където погледнем, в действителност човек вижда национализъм.    По начало хората са социални същества. От момента, в който се родим, ние принадлежим към някаква общност - семейство, племе, село, провинция и днес - страна. Тъй като ние зависим от хората около нас от самото начало, хората са се развили, за да бъдат силно чувствителни към различията в групата/извън групата. Способността бързо да се идентифицират приятели и врагове някога е била критична за оцеляването и е по-лесно да се разчита на прости показатели („тя говори моя език“, „той изглежда различно от моята група“), отколкото да извърши задълбочена оценка на някому чужд характер или склонност. Имайки предвид тези еволюционни императиви, едва ли е изненадващо, че хората вероятно сме по-чувствителни към такива различия, отколкото би трябвало да бъдем. Това не означава, че не можем да видим отвъд нашите собствени племена и да изграждаме мощни привързаности към другите, или че не можем да предефинираме кой е „в“ или „извън“ във времето; просто трябва да кажем, че имаме силна склонност да се идентифицираме по-силно с тези, които считаме за такива „като нас“.  Досега „нацията“ е най-голямата културна група с този вид трайно привличане за своите членове. Определящите черти, които съставляват една нация, могат да варират, но обикновено включват общ език, споделена култура, териториален произход и общ разказ за колективното минало. Най-важното е, че нацията е група от хора, която представя себе си като уникална общност с определена идентичност. В известната фраза на Бенедикт Андерсън нациите са „въображаеми общности\", където всички непознати все пак се признават взаимно като принадлежащи към една и съща група.  Нещо повече, както отбелязва Джон Миршаймър в книгата си „Голямата заблуда“, силата на национализма почива отчасти на симбиотичните му отношения с държавата. Предвид конкурентния натиск, присъщ на свят без централна власт, държавите имат мощни стимули да насърчават националното единство в рамките на своите граници, така че гражданите да са лоялни и по-склонни да се жертват за държавата, когато е необходимо. Насърчаването на национализма - и особено на общия език - също спомогна за създаването на по-единни национални икономики и по-продуктивно население, като по този начин повиши общия капацитет на държавата.  По същия начин националните групи, които нямат собствена държава, са по-уязвими за завоевание, преследване или асимилация. Ето защо много нации решиха, че собствената държава е най-добрият начин да се гарантира тяхното оцеляване като независима културна група. Нещастните истории на кюрдите, палестинците, тамилите и много други показват какво може да се случи, когато стремежите на една национална група към държавност са многократно осуетявани.  Накратко, в съвременния свят нациите искат собствени държави, за да осигурят оцеляването и автономията си, а държавите насърчават национализма, за да се укрепят и да запазят своята независимост. Националистическите движения се надяват да се присъединят към членовете на ООН, докато държавите правят всичко възможно, за да потиснат движенията за независимост в рамките на техните граници и се опитват да създадат хомогенно тяло от лоялни граждани. В екстремни случаи малцинствата биват изгонени, изклани или „превъзпитани” (както Китай се опитва да направи с уйгурското население в Синцзян) в опит да създаде по-единно (и вероятно лоялно) население.  Взети заедно, тези двойни императиви помагат да се обясни защо национализмът остава такава мощна и постоянна сила. И не се заблуждавайте: въздействието му е дълбоко. Дори прекалено образованите и обикновено скептичните индивиди (например като мен) едва ли са имунизирани срещу неговите последици. Защо се оплаквам от липсата на американски мъже в редиците на най-добрите тенисисти в света? Защо се вглеждам в американския отбор на Световната купа за мъже и жени? Не защото познавам някой от тези спортисти лично, харесвам ги или се възхищавам на техните индивидуални добродетели. Не, вглеждам се само в тях, защото те са американци. Макар да мисля за себе си като космополит и мъдър към примамливата привлекателност на националната гордост, не мога да избягам изцяло от нея.   защото националните настроения лесно се експлоатират от политическите лидери, включително повечето демагози, чиято дейност понастоящем се развива в целия свят. Като се увиват в мантията на патриотизма и непрекъснато предупреждават за чужденците, които предполагаемо заплашват начина ни на живот, авторитети като унгарския премиер Виктор Орбан или цинични опортюнисти като Борис Джонсън могат да убедят поддръжниците, че те са единствените, които могат да осигурят защита срещу национален упадък или дори изчезване.   националистическите разкази насърчават двойните стандарти: те рационализират собствената си страна, докато другите представят в най-лошата възможна светлина. Американците осъждат Русия на президента Владимир Путин за действията й в Украйна (и тя със сигурност заслужава осъждане), но забравяме, че в миналото сме правили много подобни неща. Това е повече от малко иронично. Същите хора, които поискаха САЩ да нахлуят в Ирак през 2003 г. (въз основа на съмнителни аргументи и произведени „доказателства“), бързо атакуваха Русия за нейната намеса в Украйна. Можете ли да напишете „лицемерие“? По същия начин американски чиновници като държавния секретар Майк Помпео редовно описват Иран като безмилостен агресор, без да обръщат внимание на всички моменти, в които САЩ са използвали много по-мощните си военни сили, за да се месят в държави, които не са направили нищо, за да ни нападнат. Имайте предвид, че не защитавам руското или иранското поведение; просто показвам как националистичните ослепители правят по-трудно виждането на това какво наистина се случва.   национализмът може да попречи на потенциалните политически компромиси, особено когато става въпрос за предполагаема свещена национална територия. Нямаше разумна причина Сърбия да се опита да задържи Косово през 1999 г. (местното население беше преобладаващо съставено от враждебни косовари и самият регион нямаше голяма стратегическа или икономическа стойност), но Белград не можеше да го пусне, защото беше люлката на сръбската национална идентичност.  По същия начин, неспособността на съвременните държави да решават продължаващите териториални спорове (независимо дали в Кашмир, Източнокитайско море, Сахалинските острови или където и да е) дължи много на силата на националното чувство. Не толкова отдавна, държавата преотстъпва или продава територия, стига това да има стратегически или финансов смисъл, и обикновено това се е случвало без много спорове. (САЩ получиха Луизиана от Франция и Аляска от Русия по този начин, например). Днес такива действия са почти нечувани, защото национализираното население се съпротивлява да се откаже от всичко, което се разглежда като част от свещената територия на страната.  Съответно, национализмът прави трансграничната емпатия и разбиране по-неуловими. Тъй като всички нации дезинфекцират собствената си история, омаловажават или отричат миналите си престъпления и изобразяват своите собствени действия като последователно благородни и доброжелателни, те често не си спомнят щетите, които са нанесли на другите. Ако ги помнят, то ще бъде в захарна обвивка. В резултат на това следващите поколения няма да разберат защо другите могат да имат много различен поглед към миналото. В някои случаи, разбира се, това явление може да присъства и в двете страни и да направи нивото на взаимно неразбиране още по-голямо. Резултатът: Всяка страна няма да разбере напълно защо другият има основателна причина да бъде предпазлив или подозрителен, и всеки ще бъде склонен да тълкува разумното отбранително поведение като доказателство за необратимо зло намерение. Необходимо е само да се разгледа упорито токсичната връзка между САЩ и Иран, за да се види колко мощна и трайна може да бъде тази динамика.   национализмът отдавна е потенциален източник на свръх самоувереност, тъй като повечето (всички?) национални митове включват фини или не толкова фини претенции за превъзходство. Нашата нация се различава не само от всички останали, ние сме учени, но също така по-добри. Трудно е национализмът да се отдели от националната гордост и гордостта прави по-трудно да се повярва, че външни хора биха могли да ни победят в честна борба. Тази тенденция не означава, че всеки малък Давид смята, че може да победи могъщия Голиат (т.е. дори гордите нации понякога разпознават, когато балансът на силите е подреден срещу тях), но все пак може да доведе до арогантност и самозалъгване. Не е случайно, предполагам, че упоритите брекзитъри вярват, че напускането на ЕС ще възстанови британската автономия (да) и ще доведе до нова ера на британски просперитет и величие (не). Привържениците на Брекзит може да са знаели, че подобни твърдения са съмнителни и са ги използвали по чисто цинични причини.  Национализмът не е без своите добродетели, разбира се. Убеждаването на индивидите да правят жертви за общото благо не е лошо нещо, а здравословната степен на политическо единство и гордост от истинските постижения на една страна със сигурност е за предпочитане пред настойчивите, отворени борби, които днес разделят много демокрации. Двунационални или многонационални държави без традиция на асимилация нямат спояваща история, а усилията за предоставяне на автономия на всяка самоидентифицираща се нация в страната вероятно биха довели до разрушителни нива на дисфункция и евентуално разпадане.   Затова предизвикателството е да се признае неговата стойност и да се ограничат неговите пороци. Разбира се, това е по-лесно да се каже, отколкото да се направи. Най-малкото неговата сила и постоянство трябва да бъдат признати и уважавани. Наред с другите неща, здравословното уважение към силата на национализма би обезкуражило мощните държави да мислят, че могат да преправят света според собствените си проекти и да ни помогнат да избегнем „хубавите фантазии“, които са причинили толкова много вреди през последните години.   ", "date": "2019.06.05", "title": "Foreign Policy: Не можете да победите национализма, така че спрете да се опитвате "}
{"url": "http://epicenter.bg/article/EK--Balgariya-da-zasili-merkite-sreshtu-praneto-na-pari-i-nezakonnata-targoviya-s-goriva/184980/11/33", "text": "С остро критичен доклад за България излезе Европейската комисия, която на практика критикува всички сектори на управлението у нас.  пише в документа.   което се отразява в голяма степен върху техните икономически показатели, се отчита в препоръката.    -   Това са част от изводите на ЕК, които фактически са тежка оценка за състоянието на държавата.    Това обяви еврокомисарят за еврото и социалния диалог Валдис Домбровскис като   от Европейския семестър за тази година.  „На няколко страни, по-точно България, Дания, Естония, Латвия, Малта и Швеция ние препоръчваме да предприемат специфични мерки в борбата срещу прането на пари.   По тази причина това е европейски проблем и ние трябва да работим върху него като такъв“, каза Домбровскис, цитиран от БНР.   да се направи адекватна оценка на активите, в т.ч. да се дадат допълнителни банкови гаранции и да се задейства работещ вторичен пазар за необслужвани кредити. Комисията препоръчва също така да се вземат мерки срещу недекларирания труд и незаконната търговия с горива.   В нея се подчертава, че Комисията може да поиска от дадена държава членка да преразгледа своето споразумение за партньорство и съответните програми и да предложи промени в тях. Като цяло, становището на Съвета е, че се очаква България да спази разпоредбите на Пакта за стабилност и растеж през 2019 и 2020 г.   Въпреки това събирането на данъци не изглежда да се подобрява навсякъде със същото темпо. Това се отнася особено за свързаните с труда данъци, вноските за социална сигурност и някои категории акцизи. Съществуват също така данни, че недекларираният труд и незаконната търговия с горива продължават да бъдат предизвикателство.   и предприемането на допълнителни целенасочени мерки за справяне с предизвикателствата в специфични области на данъчната система е от първостепенно значение за допълнително намаляване на все още големия дял на сивата икономика, пише в документа.   което се отразява в голяма степен върху техните икономически показатели, се отчита в препоръката.   Следва да се обърне внимание на ефективното прилагане на тези мерки. Органите все още не са приключили и не са уведомили на националната оценка на риска, която е крайъгълен камък в разработването на адекватни национални политики за борба с изпирането на пари и финансирането на тероризма. Освен това последните събития в банковия сектор показват, че   и да се гарантира ефективното прилагане на нормативната уредба за борба с изпирането на пари.   Българските органи ще трябва да покажат конкретни и трайни резултати, демонстрирани чрез окончателни решения по дела за корупция по високите етажи на властта. Използването на финансовите разследвания и финансовото профилиране е ограничено, пише в препоръката.   разходите за научноизследователска и развойна дейност   Частните инвестиции в научноизследователска и развойна дейност са монопол на големи мултинационални дружества и са концентрирани в региона на столицата, констатира Съветът на ЕС.   и не водят до достатъчни подобрения, а бизнес средата остава слаба. Бяха приети редица мерки за реформа, но тяхното прилагане на практика изостава.   пише в документа.   Забелязват се недостатъци и в областта на изпитването и безопасността на продуктите, дължащи се на ограничени финансови и човешки ресурси.  Административният капацитет на сектора на обществените поръчки продължава да бъде предизвикателство.   и ефикасността на процедурите за възлагане на обществени поръчки, отчита още Съветът на ЕС.   чрез целенасочени мерки в области като данъците върху горивата и труда. Да модернизира корпоративното управление на държавните предприятия чрез приемането и привеждането в действие на бъдещото законодателство.   чрез засилване на надзора, насърчаване на адекватната оценка на активите, включително банковите обезпечения, и насърчаване на функциониращ вторичен пазар за необслужваните заеми. Да гарантира ефективен надзор и прилагане на нормативната уредба за борба с изпирането на пари. Да укрепи небанковия финансов сектор чрез ефективно прилагане на основан на риска надзор, изпълнение на приетите наскоро насоки за оценка и осъществяване на надзор на групово равнище. Да изпълни предстоящата пътна карта за справяне с установените пропуски в нормативната уредба за обявяване в несъстоятелност. Да насърчава стабилността на сектора на автомобилното застраховане чрез преодоляване на пазарните предизвикателства и оставащите структурни слабости.   транспорта, по-специално към неговата устойчивост, водите, отпадъците и енергийната инфраструктура и енергийната ефективност, като отчита регионалните различия и подобрява бизнес средата.   Да повиши качеството, приложимостта на пазара на труда и приобщаващия характер на образованието и обучението, по-специално за ромите и другите групи в неравностойно положение. Да предприеме мерки за социално приобщаване чрез подобряване на достъпа до интегрирани социални услуги и услуги по заетостта и по-ефективно подпомагане на минималните доходи.   Пълния текст на документа   ", "date": "2019.06.05", "title": "ЕК с тежка критика за България: Корупция, пране на пари, непрозрачност, липса на осъдени политици!"}
{"url": "http://epicenter.bg/article/Temenuzhka-Petkova--Realizatsiyata-na-AETs--quot-Belene-quot--shte-uvelichi-energiynata-sigurnost-v-tseliya-region/184937/4/0", "text": "\"Реализацията на АЕЦ \"Белене\" ще увеличи енергийната сигурност не само в България, но и в целия регион. Това е добра възможност да се реши важният въпрос, свързан с прехода към нисковъглеродна енергетика – трайна тенденция в целия Европейски съюз.\"   Това каза министърът на енергетиката Теменужка Петкова, която откри международната конференция \"Българската атомна енергетика – национална, регионална и световна енергийна сигурност\" в гр. Варна днес. През тази година на традиционното събитие се обсъжда ролята и бъдещето на ядрената енергетика във връзка с безопасната и надеждна експлоатация на ядрени съоръжения, както и постигането на целите на нисковъглеродна икономика.  \"Ядрената енергетика е ключов отрасъл на българската икономика, от стратегическо значение за енергийната сигурност на страната и на целия регион\", допълни министър Петкова. Пред участниците във форума тя припомни напредъка по процедурата за избор на стратегически инвеститор за АЕЦ \"Белене\" и изрази надежда, че тя може да приключи успешно в съответствие с определените от Народното събрание параметри. Поканата за избор на стратегически инвеститор за изграждане на АЕЦ \"Белене\" е публикувана на 22 май 2019 г., в Официален вестник на ЕС. Срокът за получаване на заявления за участие в процедурата е 90 дни, а срокът за приключване на процедурата е 12 месеца. Петкова поясни, че поканите за участие до потенциални инвеститори вече са изпратени. \"Уверена съм, че България ще продължи успешното развитие на ядрената енергетика като гарант за националната, регионалната и европейската енергийна сигурност\", посочи още Петкова.  Тя изтъкна и икономическата роля на проекта за създаване на нови работни места за висококвалифицирани специалисти и развитието на региона.  Развитието на ядрената енергетика е един от най-важните приоритети на правителството в енергийната сфера, изтъкна Петкова и припомни свършеното до момента за изпълнението на този приоритет: удължаването на живота на пети блок на АЕЦ \"Козлодуй\" и изпълнението на мерките за шести блок.  По думите на енергийния министър, правителството ще продължи да полага усилия за развитие на ядрената енергетика, защото тя осигурява енергийна сигурност, чиста и беземисионна енергия на достъпни цени.  ", "date": "2019.06.05", "title": "Теменужка Петкова: Реализацията на АЕЦ \"Белене\" ще увеличи енергийната сигурност в целия регион"}
{"url": "http://epicenter.bg/article/Ofitsialen-doklad--23--ot-dogovorite-za-obshtestveni-porachki-sa-s-narusheniya-/184949/4/0", "text": "Министерският съвет прие Отчета за дейността на Агенцията за държавна финансова инспекция за 2018 г. През изминалата година органите на АДФИ са приключили 513 финансови инспекции по реда на чл. 238, ал. 4 от ЗОП и проверки по чл.80а, ал.5 от Закона за енергетиката. В сравнение с 2017 г. се наблюдава увеличение с 20 % на направените проверки.  С най-голям дял, както и през 2017 г, са проверките, извършени в общини - 68 %. Направените инспекции допринасят за повишаване на ефективността при разходване на публични средства от органите на местното самоуправление.  Приоритет на АДФИ е осъществяването на последващ контрол по спазването на законодателството в областта на обществените поръчки.  През 2018 г. финансовите инспектори са проверили 1 204 обществени поръчки на стойност близо 1,4 млн. лева. Проверени са 2 337 договора за възлагане на обществени поръчки, което е с 45 % повече спрямо предходната година. При 23 % от случаите са констатирани нарушения, свързани с неспазване на принципите на ЗОП.В резултат на реализираната инспекционна дейност за отчетния период са съставени 981 акта за установяване на административни нарушения, от които 959 акта на физически лица и 22 - на юридически лица. АДФИ е дала 68 писмени указания на ръководителите на проверяваните организации за преустановяване на извършване на нарушения и/или отстраняване на вредните последици от тях в съответствие с разпоредбите на чл.18, ал. 1, т. 1 от Закона за държавната финансова инспекция.  135 доклада от финансови инспекции, при които е установено наличие на данни за извършено престъпление, и от извършени финансови инспекции, възложени с прокурорско постановление, са изпратени на органите на прокуратурата. През 2018 г. са подадени 549 сигнала от държавни органи, физически и юридически лица. Това е показател, че АДФИ се ползва с доверие и изпълнява основната си функция - защита на публичния финансов интерес.  ", "date": "2019.06.05", "title": "Официален доклад: 23% от договорите за обществени поръчки са с нарушения!"}
{"url": "http://epicenter.bg/article/Neno-Dimov--111-mln--lv--otivat-v-sedem-obshtini-za-podobryavane-na-bitovoto-otoplenie/184959/4/0", "text": "Правителството одобри Националната програма за подобряване на атмосферния въздух до 2024 г. Вече одобрените 111 млн. лева от Оперативната програма \"Околна среда\" отиват в седем общини за подобряване на битовото отопление, а към тези пари се отпускат още 100 млн. лева за подпомагане на общинските програми.  Това обяви министърът на околната среда Нено Димов, цитиран от БНР.  \"В оперативната програма от икономии, които бяха направени, сме поканили 11 общини, на които ще осигурим 390 милиона лева за електрифициране на градския транспорт, електробуси, тролейбуси, трамваи, а към края на тази година очаквам да има още 80 милиона лева от оперативната програма за общините, които нямаха възможност да кандидатстват от първите и за подпомагане на домакинствата с оглед битовото отопление. По този начин ресурсът от 111-112 милиона лева днес приближава към 700 милиона лева. Това ще подпомогне изключително българските общини и за справянето с проблема със замърсяването на атмосферния въздух“, обясни екоминистърът.  Министър Нено Димов обяви, че Североизточният регион излиза от наказателната процедура на Брюксел. Варна, Добрич и Девня устойчиво са намалили нивата на замърсяване. Подобрява се положението в София и Бургас. Проблемни остават Видин и Горна Оряховица.  ", "date": "2019.06.05", "title": "Нено Димов: 111 млн. лв. отиват в седем общини за подобряване на битовото отопление"}
{"url": "http://epicenter.bg/article/Tsigarite-bez-tsena-varhu-kutiite/184965/4/0", "text": "Правителството одобри изменение на Наредбата за условията и реда за регистриране на цените на тютюневите изделия, съобщиха от правителствената пресслужба.  Промените са изготвени във връзка с приети изменения и допълнения в Закона за акцизите и данъчните складове, те отразяват отпадането на изискването за отпечатване на продажната цена на тютюневите изделия върху бандерола и отпечатването ѝ върху потребителската опаковка, с изключение на пурите и пуретите.  С цел намаляване на административната тежест се прецизира процедурата по регистриране на продажната цена на тютюневите изделия или за промяна на регистрираната цена, както и вписването на информацията в електронния регистър, воден от Агенция \"Митници\".  Предвижда се цената да става публична от датата на връчване на удостоверението за регистрирана цена.", "date": "2019.06.05", "title": "Цигарите без цена върху кутиите"}
{"url": "http://epicenter.bg/article/Temenuzhka-Petkova-predstavi-protsedurata-za-AETs--Belene--pred-potentsialni-investitori-/184976/4/0", "text": "В рамките на международната конференция „Българската атомна енергетика - национална, регионална и световна енергийна сигурност“, която се провежда във Варна, министърът на енергетиката Теменужка Петкова разговаря с главния изпълнителен директор на „Фраматом“ Бернард Фонтана. Това съобщиха от пресцентъра на министерството.  „Фраматом“ е една от компаниите, които проявяват интерес към участие в процедурата за избор на стратегически инвеститор за АЕЦ „Белене“.  Министър Петкова представи пред г-н Фонтана основните моменти от процедурата и акцентира върху решението на българския парламент проектът да се реализира на пазарен принцип, без преференциални договори за изкупуване на произведената електроенергия и без държавни гаранции. Петкова подчерта, че процедурата предвижда възможност за участие както на стратегически инвеститори, така и на компании, които биха желали да купуват произведената електроенергия.  По нейните думи, след като изтече срокът за подаване на заявления за участие, ще бъде изготвена кратка листа на кандидатите, към които Министерството на енергетиката ще се обърне с покана да подадат обвързващи оферти.  „Нашето правителство смята, че проектът АЕЦ „Белене“ е важен не само за България, но и за целия регион“, подчерта Петкова.  Тя изтъкна пред своя събеседник, че в момента се търси възможност за участие на Република Северна Македония, Сърбия и Черна гора в проекта и реализацията му като регионален. По нейните думи анализите показват, че проектът е жизнеспособен и за правителството остава предизвикателството да го доведе до успешен край.  По-рано през деня министър Петкова разговаря във Варна и с представители на китайската национална ядрена корпорация CNNC и „Росатом“, които също проявяват интерес към участие в процедурата.  ", "date": "2019.06.05", "title": "Теменужка Петкова представи процедурата за АЕЦ „Белене“ пред потенциални инвеститори "}
{"url": "http://epicenter.bg/article/Mislyat-varianti-kak-vlakat-do-Odrin-da-tragva-ot-Sofiya/184981/4/0", "text": "За осигуряване на по-удобна възможност за пътуване до Турция, която да обхваща по-широк кръг от клиенти на националния железопътен превозвач, в момента се изготвят варианти влакът до Одрин да тръгва от София, съобщиха от БДЖ.  На 1-ви и 2-ри юни (събота и неделя) влакът се движи тестово от Пловдив за Одрин. Туристическият влак ще продължи да пътува, след като се преразгледат и осъществят всички съгласувателни процедури със съответните институции в най-кратък срок.  Всички клиенти на „БДЖ-Пътнически превози” ЕООД, които са закупили предварително билети за пътуване от Пловдив до Одрин за предстоящите почивни дни (8-ми и 9-ти юни), могат да възстановят сумата си от съответните международни бюра и билетните каси, от които са закупени.  ", "date": "2019.06.05", "title": "Мислят варианти как влакът до Одрин да тръгва от София"}
{"url": "http://epicenter.bg/article/Voenni-koloni-shte-patuvat-prez-polovin-Balgariya/184916/3/0", "text": "  Възможно е временно затруднение на движението на автомобили по основни пътища на територията на областите Хасково, Ямбол, Сливен, Търговище, Разград и Русе на 5 и 6 юни, поради преминаването на колони с военна, едрогабаритна техника, съобщава МВР.   Поради провеждане на военни учения на 5 юни от 9 часа от ГКПП „Капитан Петко войвода“ поема колона, която ще се придвижи до полигона в Ново село.   На 6 юни от 9:30 часа поетапно 4 колони с едрогабаритна техника ще се придвижват от ГКПП „Капитан Петко войвода“ по маршрут – гр. Тополовград-гр. Елхово-с. Тенево, където е предвидено време за презареждане и престой. След това колоните продължават по маршрут – с. Тенево-с. Зимница-п. в. „Петолъчката“-с. Мокрен-гр. Котел-гр. Омуртаг-гр. Разград-полигон „Николово“-ГКПП „Русе“.   Пътна полиция и Военна полиция са взели всички необходими мерки по съпровождането на техниката и обезпечаване на опасните участъци и уязвимите кръстовища. Умоляват се водачите, които ще пътуват по тези направления на посочените дати, по възможност да изберат алтернативни маршрути или часове на придвижване. Да не навлизат в колоната, както и да изпълняват стриктно указанията на униформените и временната организация на движението, ако е въведена такава.  ", "date": "2019.06.05", "title": "Военни колони ще пътуват през половин България"}
{"url": "http://epicenter.bg/article/MVR-osiguryava-bezplatni-pochivki-za-detsa-na-zaginali-i-postradali-politsai-i-pozharnikari-/184934/3/0", "text": "За поредна година Министерството на вътрешните работи осигурява безплатни почивки за семействата на загинали и пострадали при изпълнение на служебния дълг служители, съобщиха от пресцентъра на МВР.  Общо 42 деца и 26 възрастни, техни родители или настойници, от столицата и областите Бургас, Варна, Велико Търново, Видин, Кърджали, Кюстендил, Монтана, Пазарджик, Перник, Пловдив, Разград, Русе, Сливен, София, Стара Загора, Търговище и Шумен ще летуват в базите на ведомството в Несебър, Созопол и Долна баня.  Седемдневните ваканции са през месеците юни и септември.  Националната благотворителна кампания за подпомагане на децата на загиналите и пострадалите при изпълнение на служебните задължения служители от системата на МВР се провежда целогодишно.  Средствата се набират чрез изпращане на sms на номер 1866 за абонатите на Mtel, Telenor и Vivacom или чрез гласово обаждане на 090051866 за абонатите на Vivacom. Цената на краткото съобщение е 1 лв. (без ДДС), а на гласовото обаждане - 0.99 лв. (без ДДС).  Средства могат да се прeвеждат и по единната банкова сметка с IBAN: BG71 BNBG 9661 3000 1462 01, BIC: BNBG BGSD, Българска Народна Банка, Централно управление.  ", "date": "2019.06.05", "title": "МВР осигурява безплатни почивки за деца на загинали и пострадали полицаи и пожарникари "}
{"url": "http://epicenter.bg/article/Tsv--Vasilev-dal-50-000-evro-na-lobist-pred-D--Abadzhiev-za-izdiganeto-na-B-Naydenov-za-Obvinitel---1-/184951/3/0", "text": "\"  Това заяви зам.главният прокурор Иван Гешев, който за пореден път заяви, че няма да участва в състезанието.  Гешев изнесе скандални разкрития от днешното заседание на специализирания съд по мегаделото за КТБ, на което той е първият наблюдаващ прокурор в разследването.  \"Вътре се чу как политико-икономическата мафия се опитва да си назначи главен прокурор. Как са плащани 50 000 евро във Франция на лобист, за да се избира удобен Обивинител № 1. Всички чуха за какво се плаща. Това е пример как това, което някои наричат мафия, в период, когато прокуратурата беше в някаква летаргия, се опитва да логистира избора на главен прокурор\", каза Гешев пред смаяните журналисти.    Според разказа на Бисер Лазов действието се развила така. Двамата с Цветанов пътували до Париж с частния самолет на банкера. Цветанов му съобщил, че целта на пътуването е \"да се помогне на приятел\". Носели 50 000 евро, които в стая на ВИП-а на летището си разделили наполовина, за да не са само у един човек при проверките. В Париж ги чакал автомобил, който ги закарал до бизнес сграда. Там ги посрещнал Димитър Абаджиев  , малко по-късно към тях се присъединил французин - лобист, на когото били дадени парите. Цветан Василев говорил на френски, като обяснил че това е любимият му език. По време на разговора на няколко пъти било споменато името на Бойко Найденов, който тогава е зам.-главен прокурор и шеф на националното следствие. Припомняме, че след отиването на Борис Велчев в Конституционния съд Найденов временно беше изпълняващ функциите главен прокурор, но кандидатурата му не беше издигната за обвинител номер 1.  След срещата с лобиста Лазов и Василев се отправили към изискан ресторант в Булонския лес. Малко по-късно към се присъединил Димитър Абаджиев. Вечерта Лазов и Цветан Василев се върнали в България   \"Представям си какво ще се случи сега, когато са засегнати доста сериозни олигархични интереси. Част от тях се укриват в съседни държави, а други са в ареста. Когато са засегнати тези, които гражданите наричат мутри, виждате какво става\", обясни Иван Гешев пред медиите..  Той подчерта, че с това, което се е случило тогава, може да се обясни всичко, което се изсипа в следващите години срещу главния прокурор, когато този план не е сработил.  \"Тези процеси са започнали и това, което ще се случи сега, ще е по-брутално отколкото това, което описа свидетелят вътре.    \"Виждате, че са засегнати сериозни интереси на олигарсите от прокуратурата. Каква е целта на компроматите аз не мога да кажа, да кажат тези, които ги пускат. , обяви Гешев по време на една от почивките.  Гешев прогнозира, че компроматната кампания ще продължи още по-усилено през следващите месеци, защото са засегнати сериозни интереси на олигарси.  , каза още зам.-главният прокурор. ", "date": "2019.06.05", "title": "Цв. Василев дал 50 000 евро на лобист пред Д. Абаджиев за издигането на Б.Найденов за Обвинител № 1 "}
{"url": "http://epicenter.bg/article/VSS-izbira-nov-obvinitel--1-na-14-noemvri-/184958/3/0", "text": "Официалното откриване на процедурата за избор на нов главен прокурор на мястото на Сотир Цацаров, чийто мандат изтича на 10 януари 2020 година, да започне на 15 юли 2019 година (понеделник). Такова решение по предложение на Цацаров взе Прокурорската колегия на Висшия съдебен съвет (ВСС). То ще бъде изпратено на Пленума към кадровия орган за съгласуване на заседанието, насрочено на 13 юни,  По закон, след старта на процедурата, трябва да се проведат нови четири заседания на Пленума на ВСС за издигане на кандидатури. Според приетото от Колегията тези заседания трябва да се проведат на 18, 22, 25, 29 юли. След това номинираните ще имат 14 дни за представяне на концепциите си, тоест до 12 август. Не по-малко от 2 месеца след това те трябва да бъдат публикувани на сайта на кадровия орган.  Според приетата от Колегията хронограма, заседанието на Пленума за обявяване на дата, час и място на провеждането на събеседването с номинираните ще се проведе на 3 октомври.  На 7 октомври трябва да бъдат готови и представени и докладите на Комисията по атестирането и конкурсите (КАК) към Прокурорската колегия, както и Етичната комисия за професионалните и нравствени качества на кандидатите, заедно с публикуването им на сайта на ВСС. Прокурорската колегия трябва да обсъди и приеме докладите до 30 октомври, като на същата дата ще се проведе и гласуване с оглед допустимостта на кандидатурите в процедурата.  До 6 ноември всички неправителствени и съсловни организации, представители на висши учебни заведения, научни организации и магистрати ще имат време за въпроси и становища към номинираните.  Накрая, изслушването на кандидатите и самият избор ще се проведат на 14 ноември 2019 г. (четвъртък).    Единодушно, с 10 гласа „за“ Прокурорската колегия на Висшия съдебен съвет (ВСС) изпрати до Съдийската колегия предложение за съвместно работно обсъждане за оптимизиране на съдебната карта. Идеята е на главния прокурор Сотир Цацаров.  Той я лансира още миналия вторник, по време на изслушването на доклада на председателя на Върховния касационен съд (ВКС) Лозан Панов, когато Цацаров отправи сериозни критики към него, че с действията си или по-скоро бездействието си и голите си констатации за проблеми в системата, свързани с неравномерната натовареност на съдилищата, още повече задълбочава кризата, вместо да предприеме стъпки за решаването й.  „Не влагам в това предложение никакъв смисъл за намеса в работата на колегите от Съдийската колегия на ВСС. Въпросът е да чуем техните аргументи, както и за предпразливо или непредпазливо повдигане на въпроса за нечие бездействие по въпроса на военното правораздаване. Не смятам, че това ще доведе до някакви спорове, а би трябвало да доведе до изясняване на намеренията и, дай Боже, до съвместни действия“, отбеляза Цацаров.  Движението и организацията по приетото предложение оттук нататък зависят от волята на Съдийската колегия и нейният председателстващ Лозан Панов.  ", "date": "2019.06.05", "title": "ВСС избира нов обвинител №1 на 14 ноември "}
{"url": "http://epicenter.bg/article/Padnala-mazilka-ot-sgrada-v-Pazardzhik-prati-17-godishno-momiche-v-bolnitsa-/184969/3/0", "text": "17-годишно момиче е с разкъсно-контузна рана на крака, след падане на мазилка от жилищен блок в Пазарджик, съобщи говорителят на ОД на МВР – Пазарджик Мирослав Стоянов, цитиран от Агенция \"Фокус\".  Преди обяд е получен сигнал на телефон 112 за това, че част от облицовъчна мазилка на жилищен блок, който се намира в близост до Езиковата гимназия \"Бертолд Брехт“ в Пазарджик, е паднала и наранила 17-годишно момиче.  \"На място са изпратени патрул на Районно управление \"Полиция“, дежурен екип на пожарната в Пазарджик и екип на \"Спешна помощ“. Момичето се е намирало в близост до жилищния блок, когато парче от облицовъчната мазилка се е откъртило и е паднало върху крака му, като е причинило разкъсно-контузна рана. Момичето е транспортирано в болницата в Пазарджик. Няма опасност за живота му. Установени са родителите на детето, подадена е информация до тях за състоянието му. Разяснени са правните възможности родителите да депозират жалба по случая, защото няма данни за престъпление от общ характер. Мястото е оградено полицейска лента от страна на екипите на полицията и пожарната. Ще се предприемат мерки за отстраняване на опасни елементи от мазилката на блока, за да няма други подобни инциденти“, обясни Стоянов.  ", "date": "2019.06.05", "title": "Паднала мазилка от сграда в Пазарджик прати 17-годишно момиче в болница "}
{"url": "http://epicenter.bg/article/Gori-sklad-s-masla-i-goriva-v-proizvodstveno-hale-na--Kremikovtsi-/184971/3/0", "text": "Пожар гори в производствено хале на „Кремиковци”,  предаде БГНЕС.   Огънят е лумнал на територията на бившия металургичен комбинат „Кремиковци” около 14.30 ч., потвърдиха от МВР.   Няма пострадали. Гори склад с масла и горива. Гъстият дим се вижда отдалеч. На мястото на пожара са изпратени 7 противопожарни екипа.   Пожарните гасят с високи кранове цеха. Около района се извисява гъст дим. Районът е отцепен от полицията.", "date": "2019.06.05", "title": "Гори склад с масла и горива в производствено хале на „Кремиковци” (Снимки)"}
{"url": "http://epicenter.bg/article/Kralev--MMS-i-MTSP-startirat-proekt-s-realno-deystvie-za-razvitieto-na-mladite-hora-v-stranata/184966/2/0", "text": "Проектът за \"Разработване и внедряване на стандарти за качество при предоставяне на младежки услуги в България\", който Министерство на младежта и спорта (ММС) и Министерство на труда и социалната политика (МТСП) изпълняват съвместно, цели да предоставим услуги с реално действие за развитието на младите хора в страната. Това каза министърът на младежта и спорта Красен Кралев при подписването на проекта по Оперативна програма “Развитие на човешките ресурси”. Той подчерта, че подобен проект в сектор “Младеж” се реализира за първи път, като целта е да се създадат качествени младежки услуги, съобщиха от пресцентъра на ММС.   Красен Кралев обясни, че при реализирането на този проект ще бъдат създадени младежки центрове в различни градове в страната, където младите хора ще имат възможност да се срещнат с професионалисти. “Ще могат да разговарят с квалифицирани младежки работници, за да получат консултация, да могат да се включат в обучения и дори да реализират и организират кампания по тяхна идея”, каза министърът на младежта и спорта. По думите му, изработените стандарти за младежки услуги ще бъдат предоставени и използвани за различни държавни политики, насочени към младите хора.   Заместник-министърът на труда и социалната политика Зорница Русинова изтъкна, че тази политика в подкрепа на младите български граждани ще бъде реализирана, благодарение на европейската солидарност и финансов ресурс от почти 5 милиона лева. “България е една от страните, които в последните няколко години се справя добре с намаляването на младежката безработица. Имаме позитивна тенденция, в момента най-голямото предизвикателство, свързано с пазара на труда, е липсата на подготвени кадри сред младежите. Все още има млади хора, които нямат желание да учат или да работят - затова нашите съвместни усилия с ММС са насочени към това да информираме младите хора за техните възможности за реализация”, коментира Русинова. По думите й, благодарение на проекта потенциалът на младите хора ще бъде активиран, ще бъде дадена възможност за стажуване, за намиране на работа и за участие в обществените процеси.   На събитието присъстваха заместник-министърът на младежта и спорта Николай Павлов и заместник-министърът на младежта и спорта Стоян Андонов.   Проектът се финансира от Оперативна програма \"Развитие на човешките ресурси\". Очаква се дейностите по изпълнението му да стартират на 01.07.2019 г. Срокът на изпълнение на проекта е 30 месеца.    ", "date": "2019.06.05", "title": "Кралев: ММС и МТСП стартират проект с реално действие за развитието на младите хора в страната"}
{"url": "http://epicenter.bg/article/Hasan-Ademov--Predlozhenieto-na-BSP-za-preizchislyavane-na-vsichki-pensii-zasluzhava-vnimanie-/184967/2/0", "text": "Предложението на \"БСП за България\" за преизчисляване на всички пенсии заслужава внимание. Това е справедлива мярка, но изисква сериозен финансов ресурс. Това коментира пред журналисти в парламента Хасан Адемов, председател на ресорната социална комисия и член на ПГ на ДПС. Коментарът е по повод предложения от БСП социален пакет от промени в законодателството, предава БТА.  Според Адемов подобна мярка би струвала годишно между 600 и 700 млн.лв. в бюджета на Държавното обществено осигуряване. Относно идеята за намаляване на ДДС върху храните на 5 процента, Адемов предположи, че БСП са се заразили от тях. Непосредствено след изборите от ДПС също предложиха намаляване на ДДС върху хляба на 5 на сто.  \"Бедността и социалните неравенства, които съществуват в момента в България, предполагат дискусии по такъв тип теми, които предлагат колегите от \"БСП за България\". Това не е тяхно първо предложение. Очевидно е, че те са се заразили от нашето предложение за намаляване на ДДС\", коментира Адемов.  Той настоя за широка обществена дискусия относно данъчноосигурителния модел в страната и припомни, че от ДПС са едни от авторите на сегашния данъчен модел.  Адемов каза още, че намаляването на ДДС означава намаляване на приходите от данъци.  \"Ако намалим ДДС диференцирано за някои от стоките и това не доведе до намаляване на крайната цена - това упражнение се оказва безсмислено от гледна точка на интереса на крайния потребител и би могло да доведе единствено и само до по-голяма печалба на търговеца\", коментира още Хасан Адемов.  ", "date": "2019.06.05", "title": "Хасан Адемов: Предложението на БСП за преизчисляване на всички пенсии заслужава внимание "}
{"url": "http://epicenter.bg/article/Mariya-Gabriel--Zapochvame-podgotovkata-na-7-to-izdanie-Evropeyska-sedmitsa-na-programiraneto/184968/2/0", "text": "\"Започваме подготовката за седмото издание на Европейската седмица на програмирането от 5 до 20 октомври 2019 г. Преди това учители, преподаватели и организатори на събития ще имат шанс да използват нови възможности за обучение и учебни ресурси, за да достигнат до повече ученици в ЕС и в Западните Балкани.\"  Това съобщи в профила си във Фейсбук българският еврокомисар Мария Габриел.  Тя посочва, че вече стартира първият масов открит онлайн курс (МООК) за „разчупване на леда“. Той е достъпен от 3 до 26 юни за учители по всички предмети, които желаят да научат повече за интегрирането на изчислителното мислене и програмирането в клас.  \"В началото на юли започва и Лятното училище на Европейската седмица на програмирането, което събира заедно водещи учители от избрани основни училища. Дейностите са много и насърчавам всички желаещи да се включат. А какво още е предвидено? Вижте  .\", пише още Габриел. ", "date": "2019.06.05", "title": "Мария Габриел: Започваме подготовката на 7-то издание Европейска седмица на програмирането"}
{"url": "http://epicenter.bg/article/Maya-Manolova-ne-othvarli-vazmozhnostta-da-se-kandidatira-za-kmet-na-Sofiya/184973/2/0", "text": "Националният омбудсман Мая Манолова не отхвърли възможността да се кандидатира за кмет на София. Манолова бе гост в предаването \"Плюс - минус\" по Нова телевизия, където й бе зададен въпроса с оглед на наближаващите местни избори. \", каза Мая Манолова, с което публично открехна вратата към  битката за кметския пост в София.   \"Всеки може да търси всекиго, всеки може да номинира, да предлага, да оферира, но решенията ги взимам аз! Нямам никакъв ангажимент към никоя партия в момента\", каза Манолова.   Манолова бе питана и за коментар по оставката на лидера на БСП Корнелия Нинова. Българските граждани имат достатъчно проблеми, с които се занимавам, за да се занимавам и с проблемите на партиите, посочи Мая Манолова.     И на свой ред попита водещите защо не й задават въпроси, свързани с оставката на Цветан Цветанов от зам.-шефския пост в ГЕРБ. \"Мисля че с работата си съм показала, че не деля хората по партийна принадлежност\", отсече омбудсманът. И отрече слуха, че Цветан Цветанов се е свързал с нея след като е подал оставка.   Разговорът в студиото на Нова започна с горещата тема за надвнесените партийни субсидии и дали партиите ще връщат пари.   \"Законът е пределно ясен, партиите получават субсидии за получените за тях гласове. Самият факт, че на прокуратурата й трябваха три-четири дни, за да й стане ясна темата, на всеки зрител е ясно какъв е проблемът, единствените, които не са разбрали и не им е ясно, са финансовият министър и шефовете на партии. Ако не е било ясно, проверява се парламентарната стенограма, чете се, в закона няма нищо наясно\", каза Манолова. Според нея това, което наблюдаваме в момента е кризисен пиар - \"в такива условия са и финансовото министерство, и партиите\", посочи тя. Мая Манолова припомни, че хората са гласували в референдум субсидиите на партиите да бъдат намалени на 1 лев, но не само, че това не се случило, но те били увеличени.  \"Става дума за сериозно нарушение, като омбудсман мога да коментирам, подобно разхищение на публичен ресурс е престъпно, колко социални дейности можеха да бъдат реализирани с тези пари, става дума за суми над 15 млн. лева\", каза Мая Манолова.  Запитана дали партиите имат тези пари, за да ги възстановят, тя заяви: \"Това си е техен проблем дали ги имат тези пари, никой не пита гражданите дали имат пари да си плащат данъците и сметките!\"  Мая Манолова каза още, че е внесла предложения в Народното събрание за облегчаване на финансовото положение на гражданите. \"Проектът на закон, който да даде правомощия на съда да проверява служебно за неравноправни клаузи е подаден от мен преди повече от 4 месеца\", каза Мая Манолова.   \"Правната комисия така и не се зае с проблема със свръхправомощията на банките. Подпомогнала съм народното представителство, но за съжаление депутатите нямат време да се занимават с тези важни дела. Всички имат покана за дискусия в понеделник срещу злоупотребите от страна на фирмите за бързи кредити\", каза тя.  \"От миналата седмица имам случай на изтеглен бърз кредит за 2 хиляди лева, който е свързан със застраховка от 1540 лева, която потърпевшият гражданин е трябвало да плати в срок от седмица. Получавам десетки абсурдни случаи с фирми за бързи кредити. Бързите кредитите се взимат за плащане на сметки, а не за луксозни харчове\", продължи омбудсманът.  \"Десетки български граждани затъват във финансово блато заради некоректни фирми за бързи кредити\", категорична бе Манолова. И повдигна темата за частния фалит. В България няма законодателство за частния фалет за разлика от останалите държави от ЕС и заради това страната ни може да се изправи пред наказателна процедура.  ", "date": "2019.06.05", "title": "Мая Манолова не отхвърли възможността да се кандидатира за кмет на София"}
{"url": "http://epicenter.bg/article/Radev-na--Tri-moreta--Po-barzo-da-preminem-kam-sferata-na-ikonomikata-i-konkretnite-resheniya/184974/2/0", "text": "Регионалната инициатива „Три морета“ започва да излиза от сферата само на политическото говорене и придобива по-конкретни измерения с идеята за създаване на инвестиционен фонд. Моят апел към всички участници днес е по-бързо да преминем към сферата на икономиката и конкретните решения. Това заяви президентът Румен Радев по повод участието си в президентския панел на Четвъртата среща на върха на регионалната инициатива „Три морета“, която се състои в Словения, съобщиха от прессекретариата на държавния глава.   Българският президент е в Любляна по покана на словенския си колега Борут Пахор, който е домакин на форума.   Инициативата „Три морета“ е създадена през 2015 г. и обединява 12 държави от Европейския съюз, разположени между Адриатическо, Балтийско и Черно море, като целта е да се насърчи транспортната, енергийната и дигиталната свързаност в региона чрез съвместни проекти.   „Основният приоритет на тази инициатива е да се подобрят условията за икономическо и социално развитие в държавите от Източна Европа чрез по-голяма свързаност във всичките измерения – транспортна, дигитална, енергийна“, заяви държавният глава в Любляна.   Президентът приветства намерението за създаване на Инвестиционен фонд за инициативата „Три морета“, което беше обявено миналата година на Третата среща на върха в Букурещ.   „България още не е подписала Меморандума за инициирането на този фонд, само 6 държави са го подписали. Ние искаме да има ясни принципи за формиране на капитала, да има ясни критерии за определяне на приоритетните проекти, което да отговаря и на нашия национален интерес“, заяви Румен Радев.   Държавният глава посочи, че на този етап няма специфично определено конкретно финансиране за съвместните регионални проекти, одобрени от инициативата. „Това е голямата цел на „Три морета“ – освен стандартните финансови инструменти на ЕС, да се търсят и други пътища за финансиране на тези проекти“, посочи държавният глава.   Миналата година три български проекта бяха одобрени от инициативата като приоритетни - възстановяване на проектните параметри на ж. п. линията Русе-Варна изграждането на тунел под прохода „Петрохан“ и разширяването на газовото хранилище в с. Чирен.   Президентът подчерта, че предложените български проекти са координирани с българското правителство. \"Има още един проект, за който много настоявам, водя разговори и срещам положително отношение от всички президенти, които касае – това е транспортният коридор „Виа Карпатия“. Маршрутът започва от Литва минава през България, стигайки до гръцки пристанища, и така свързва няколко държави в направление Север-Юг.   „Ако успеем да включим този проект като един от най-приоритетните, защото той дава голяма свързаност, ще решим проблема с неизградените 160 километра магистрала от Видин до София“, заяви Румен Радев.   Днес българският държавен глава участва в дискусия в рамките на президентския панел на форума заедно с президентите на Словения, Хърватия, Чехия, Естония, Латвия, Литва, Полша, Румъния, както и представители на Словакия и Унгария и министърът на енергетиката на САЩ Рик Пери. Темата на дискусията е посветена на предизвикателства пред ЕС в региона между Адриатическо, Балтийско и Черно море.   Във водената от президента Радев делегация е министърът на икономиката Емил Караниколов, както и представители на българския бизнес, които участват в икономическия форум, съпътстващ срещата на върха в Любляна.   Участие в бизнес форума са заявили общо 500 представители на частния сектор, на правителствата на страните участнички в инициативата, както и представители на европейските институции и на САЩ и Германия.   В рамките на срещата на върха ще присъстват председателят на Европейската комисия Жан-Клод Юнкер, германският федерален президент Франк-Валтер Щайнмайер, висши представители на Европейска банка за възстановяване и развитие, на Европейската инвестиционна банка.  ", "date": "2019.06.05", "title": "Радев на форума „Три морета“: По-бързо да преминем към сферата на икономиката и конкретните решения"}
{"url": "http://epicenter.bg/article/Marinov--Mikroyazovirat-v-Tutrakantsi-nay-veroyatno-shte-bade-razrushen--stenata-mu-e-komprometirana/184977/2/0", "text": "Микроязовирът в провадийското село Тутраканци най-вероятно ще бъде разрушен, защото стената му е компрометирана, каза вътрешният министър Младен Маринов, предаде БНР. Той беше изслушан от парламентарната вътрешна комисия. Язовирът най-вероятно е източен, каза Маринов:   \"Оказа се, че стената на язовира не е в необходимата техническа изправност. Изпускащото съоръжение не е профилактирано и не е годно за действие. Тука в днешния ден компетентните институции са предприели действия по цялостното източване на язовира, най-вероятно, ще се премине към неговото премахване, тъй като стената е компрометирана и не може вече да изпълнява функциите си\".   Няма сигнали за нови проблеми след валежите, каза още министърът. Пред комисията той отчете, че службите работят в синхрон за отстраняване на щетите след пороя от петък в Пловдив. Участие са взели пожарникари от София и Кърджали, общо около 400 души плюс доброволци.   Над 60 граждани са си получили регистрационните табели, които са били загубени, след като колите им са закъсали в наводненията.", "date": "2019.06.05", "title": "Маринов: Микроязовирът в Тутраканци най-вероятно ще бъде разрушен, стената му е компрометирана"}
{"url": "http://epicenter.bg/article/Fandakova-kategorichna--Nikakvo-stroitelstvo-v-Borisovata-gradina/184979/2/0", "text": "Като кмет ще гарантирам, че мнозинството в Столичния общински съвет ще подкрепи най-консервативния подход за Подробен устройствен план на Борисовата градина - никакво строителство. Ако това не се случи, ще върна решението, заяви кметът на София Йорданка Фандъкова.  Като чета заглавия в медиите за Борисовата градина, и ми се изправя косата - застрояване, презастрояване. Няма да има такова нещо. Столичната община има ясна и категорична позиция, посочи кметът Фандъкова, цитирана от \"Канал 3\".  Вчера общинският съветник от ДСБ Марта Георгиева заяви в медиите, че \"в Борисовата градина ще се строи, и то много\".  Ще се застроява, ако тези общински съветници, които пишат тези неща, гласуват да се застроява. Те са общински съветници, политици, те взимат решения. Ако гарантират да подкрепят най-консервативния подход, аз ще им благодаря, каза Фандъкова.  Днес от 17.30 ч. в Университета за архитектура, строителство и градоустройство ще се състои първото обществено обсъждане на проекта за Подробен устройствен план на Борисовата градина. Автор на проекта на ПУП е арх. Атанас Ковачев и неговото студио.  Кметът Фандъкова припомни, че проектът на арх. Ковачев спечели след конкурс за избор на проектант и това е най-консервативният от всички проекти за Борисовата градина, участвали в конкурса. Едва след общественото обсъждане, довечера предстои обсъждане в общинския съвет, каза Фандъкова. Моята позиция като кмет, която ще защитавам, е категорична и ясна. Запазване на Борисовата градина и гарантиране липсата на застрояване, каза кметът. Тя ще настоява \"Спортна София\" и конната база да си останат там, където са в момента. \"Никакви климатични училища, няма необходимост от такова нещо\", каза кметът.  Фандъкова е категорична, че стадионите имат нужда от модернизация, но реконструкцията им трябва да бъде в съществуващите терени, за да няма никакво строителство и разширяване в Борисовата градина.  За автокъща \"Капитолия\", помолих районния кмет Мария Ачкова да премахнем заедно автокъщата, но не получихме кой знае каква подкрепа - да не кажа - никаква, каза кметът Фандъкова. Затова тя е възложила на арх. Влади Калинов, директор на Дирекцията \"Строителен контрол\" в НАГ, да издаде заповед за премахването й. Но тя сега се обжалва, съобщи кметът.  Фандъкова заяви, че автокъщата няма място в Борисовата градина и че на нейно място е заложено изграждането на подземен паркинг. Сградата, която е отгоре, е малка, ако преценят, че може да се превърне в музей или друг вид атракция, мисля че няма нищо лошо, отбеляза кметът.  ", "date": "2019.06.05", "title": "Фандъкова категорична: Никакво строителство в Борисовата градина"}
{"url": "http://epicenter.bg/article/Neno-Dimov--Nyama-naprezhenie-v-pravitelstvoto--po-skoro-e-v-malkata-koalitsiya/184982/2/0", "text": "\"На тези избори ВМРО се справи изключително добре, факт е, че имаше един победител, това е ГЕРБ, много съм доволен, че ВМРО зае дясно-патриотичната ниша, но в рамките на политиката, която имаме в МОСВ, не виждам никаква възможност за преразглеждане на коалиционното споразумение. Темите в сферата на околната среда не са нещо, което ще търпи промяна в рамките на мандата или след това. В малката коалиция има като че ли малко повече напрежение, но то не е нещо ново.\"  Това заяви в студиото на предаването \"Лице в лице\" по БТВ министърът на околната среда и водите Ненов Димов, който е от квотата на ВМРО.  Според него в рамките на кампанията е имало два много различни подхода. Някои водеха кампанията си с нападки срещу Ангел Джамбазки, това, което правеше ВМРО, бе да се представи с един десен, патриотичен профил и това привлече хората, посочи той.  \"Тази диспропорция между резултатите на ВМРО и другите две партии от ОП, когато поставиш големите цели, големият стремеж, това е, което обичат хората, това доведе до постигнатия резултат\", каза още Димов.  За него реидеологизацията се завръща, битката на идеологии ще става все по-силна, все по-малко ще бъде междуличностната битка.  Министърът на околната среда и водите коментира и възможните рокади в кабинета:\"По принцип всяко нещо е възможно, няма никкаво напрежение в работата на правителството, дали ще има политически действия или не това зависи от политическите централи и лидери, напрежение аз не усещам.\"  \"Зелените\" увеличиха мандатите си за сметка на ПЕС, защото социалистите се обезличават от своята идеология, има преливане от ляво към по-наляво. Зелените са неомарксисти\", обясни министър Димов увеличеният брой евродепутати от \"зелените\" в новия Европарламент.  ", "date": "2019.06.05", "title": "Нено Димов: Няма напрежение в правителството, по-скоро е в малката коалиция"}
{"url": "http://epicenter.bg/article/Slavi-Trifonov--Dyankov--sasel-li-si-ili-Brad-Pit--/184984/2/0", "text": "Слави Трифонов написа остър пост във Фейсбук срещу бившия финансов министър Симеон Дянков за субсидиите. В него се припомнят факти отпреди години, които напомнят, че ГЕРБ са една от партиите, които са взели неправомерно повече от полагаемите им се субсидии от бюджета.   Ти много добре си спомняш, че в твоя мандат като финансов министър партиите забогатяха най-много от партийна субсидия. Много добре си спомняш, че бюджетът за партиите не беше „малка, постна пица“.  Много добре си спомняш, че за почти 4 години ти им раздаде близо 200 милиона лева.  А съм чувал, че един финансов министър трябва да е стиснат. Но пък ти беше толкова ларж. Към когото трябва, разбира се.  Дянков, сигурно много добре си спомняш и това, че най-много даде на ГЕРБ. А помниш ли как им даваше повече? Нека да припомним на хората.  Според правилника на Народното събрание, депутат, който е напуснал парламентарната си група или депутат, чиято група се е разпаднала, не може да се присъедини към друга парламентарна група и става независим.  А в 41-ото Народно събрание изведнъж се нароиха много независими, което беше много важно за разпределянето на партийната субсидия. Според тогавашния Закон за политическите партии или поне според тълкуването му от тогавашните управляващи, партийната субсидия следваше депутата, а не партията, от чиято листа е избран.  В 41-ото Народно събрание имаше отцепници от ДПС (Касим Дал и Корман Исмаилов), от „Атака“, от „Синята коалиция“, а парламентарната група на РЗС се разпадна. И всички тези отцепници станаха официално независими, ама не дотам. Щото к’во стана, Дянков? Да припомним на хората.  Голяма част от тези отцепници просто попълваха декларация за принадлежност към друга партия, най-често към ГЕРБ, и партийната субсидия отиваше в касата на „новата“ им партия, а не в касата на партията, от чиято листа са избрани. И логично най-много кинти отиваха в касата на ГЕРБ.  Дянков, а дали си спомняш, че тогава ти отказа да посочиш имената на депутатите, обявили принадлежност към ГЕРБ, щото имало лични данни?  А дали си спомняш, че Сметната палата отказа да провери дали е законно пренасочването на субсидия?  А дали си спомняш колко лева на глас получи ГЕРБ през 2012 г., например, вследствие на това пренасочване? Недей да смяташ, аз вече го сметнах. Нека да покажем на хората.  През 2012 г. ГЕРБ получават 23 925 000 лв. партийна субсидия. 23 925 000 делено на 1 678 641 получени гласове от ГЕРБ на последните парламентарни избори през 2009 г. прави… 14 лева и 25 стотинки! При законни тогава 12 лева на глас.  И сега какво мислиш за себе си, Дянков – съсел ли си или Брад Пит?", "date": "2019.06.05", "title": "Слави Трифонов: Дянков, съсел ли си или Брад Пит? "}
{"url": "http://epicenter.bg/article/TsIK-reshi-na-koi-partii--koalitsii-i-komiteti-da-vazstanovi-depozitite-/184985/2/0", "text": "Със свое решение от днес ЦИК реши да възстанови депозитите на партиите и коалициите, които са получили не по-малко от едно на сто от действителните гласове на национално ниво, както и депозитите на инициативните комитети, чиито кандидати са получили не по-малко от едно на сто от действителните гласове при избори за членове на Европейския парламент от Република България, подлежат на възстановяване.  Депозитите на партиите, коалициите и инициативните комитети, които не отговарят на посоченото законово изискване не следва да бъдат възстановени, а следва да постъпят по сметката на Националната здравноосигурителна каса за дейности за лечение на деца до 18-годишна възраст, финансирани с трансфери от бюджета на Министерството на здравеопазването, съгласно чл. 131, ал. 1 ИК.    1.ПАТРИОТИ ЗА ВАЛЕРИ СИМЕОНОВ (НФСБ И СРЕДНА ЕВРОПЕЙСКА КЛАСА)  2. ПЪТ НА МЛАДИТЕ (НДСВ и НОВОТО ВРЕМЕ)  3. ПП ВМРО – БЪЛГАРСКО НАЦИОНАЛНО ДВИЖЕНИЕ  4. ПП ГЕРБ  5. ДЕМОКРАТИЧНА БЪЛГАРИЯ – ОБЕДИНЕНИЕ (ДА България и ДСБ)  6. АТАКА  7. БСП ЗА БЪЛГАРИЯ  8. Движение за права и свободи – ДПС  9. ВОЛЯ – Българските Родолюбци  10. ПП Възраждане  Възстановяват се депозитите на инициативните комитети на Десислава Иванчева и Минчо Куминев.    1. ИК за Ваня Руменова Григорова  2. партия на ЗЕЛЕНИТЕ  3. ПП ВОЛТ  4. ИК за Николай Нанков Ненчев  5. ИК за Венислава Пламенова Атанасова  6. ВЪЗХОД  7. КП Коалиция за България  8. ПП ДОСТ  9. ПРЯКА ДЕМОКРАЦИЯ  10. ПП Глас Народен  11. Движение ЗАЕДНО  12. БЪЛГАРСКО НАЦИОНАЛНО ОБЕДИНЕНИЕ  13. Движение 21  14. ИК за Христо Симеонов Симеонов  15. ПП „ДВИЖЕНИЕ ПРЕЗАРЕДИ БЪЛГАРИЯ“    1. Инициативен комитет за издигане на Станислав Станков Георгиев  2. Инициативен комитет за издигане на Албена Божидарова Белянова  3. Инициативен комитет за издигане на Йордан Иванов Малджански  Решението подлежи на обжалване пред Върховния административен съд чрез Централната избирателна комисия в тридневен срок от обявяването му.", "date": "2019.06.05", "title": "ЦИК реши на кои партии, коалиции и комитети да възстанови депозитите "}
