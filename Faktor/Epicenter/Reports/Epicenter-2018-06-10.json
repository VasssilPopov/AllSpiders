{"url": "http://epicenter.bg/article/PES--Falshiva-novina-e--che-ima-ultimatum-kam-BSP-za-Istanbulskata-konventsiya/156459/2/0", "text": "Партията на европейските социалисти е предупредила, че може да замрази членството на БСП, ако левицата не подкрепи Истанбулската конвенция и за това бил оказван натиск на лидера на социалистите Корнелия Нинова. Това са обсъждали на днешния пленум социалистите.    От ПЕС обявиха за фалшива новина информацията да са пращали делегация в София и да са поставяли  ултиматуми,  предаде БТВ.   Пленумът на БСП обаче подкрепи Нинова в позицията й срещу Истанбулската конвенция.   Това потвърдиха членове на ръководството на партията, присъствали на пленума на левицата. Те очакват мнението на българските социалисти да бъде уважено и да не се стигне до замразяване на членството на БСП в европейската организация на социалистите.   Българските социалисти са информирали своите партньори от Европа за всички законодателни инициативи по темата „Насилие над жени”.", "date": "2018.06.10", "title": "ПЕС: Фалшива новина е, че има ултиматум към БСП за Истанбулската конвенция"}
{"url": "http://epicenter.bg/article/Dzhambazki--Paketat--Makron--iska-da-prevarne-Iztochna-Evropa-v-baza-za-dobiv-na-evtina-rabotna-raka/156435/2/0", "text": "\"Не приемам смъртта на Владимир Пелов като малшанс. Струва ми се, че започва да става една система от системно и последователно демотивиране на личния състав на Министерството да си върши работата последователно, компетентно, с необходимите заградителни мероприятия.    Да ни обясняват как не могат да осъдят издирван престъпник, избягал като на селска сватба от парадния вход на затвора, защото бил с брада и с качулка е нелепо. Дори човек, който никога не се е занимавал с такава работа, би предположил, че е престъпникът може би ще се опита да си промени външния вид.  В най-нискобюджетните филми, тези, като избяга от затвора, или се подстрижат косата или я боядисат нещо, а тук нашите са изненадани, че бил сложил качулка“.   Това каза пред БНР евродепутатът и заместник-председател на ВМРО Ангел Джамбазки. Той изтъкна, че в РПУ – Ботевград има сериозен недостиг на оперативни кадри: \"Защо има недокомплект?! Първо, професията не е привлекателна. Второ, мотивацията на личния състав е на нула! Трето,  професионалното ръководство, политическото ръководство на МВР не се справя с подготовката и с мотивацията на личния състав. Съвсем очаквано виждаме как служителите общо взето не се справят с поставените им задачи\".   Според политика, в работата на МВР „започват да се натрупват много грешки, които започват да стават система“.  Той припомни, че на няколко пъти се е наложило Специалните сили на Министерството на отбраната да влизат в операции за залавяне на престъпници. Проблемът в МВР не е в професионалното, а в политическото ръководство на ведомството, категоричен е той и допълни „Закриването на очите е вредно“. Джамбазки заяви, че не е участвал в разговори за ремонт на правителството или смяна на вътрешния министър  след 30 юни и не знае дали такива се провеждат.   Всички български представители в ЕП са положили усилия за промяна на регламента за транспортни работници, изтъкна Джамбазки,  но гласуването е показало „лицемерието, фалша и двойния стандарт на нашите съюзници, но и конкуренти в лицето на президента Макрон“.   „Ако в началото ни говориха лъжливо и невярно как са загрижени за водачите, които тъгували по семействата си и трябвало да се връщат на 3 седмици, а ние им казахме, че това противоречи на основни принципи на Европейския съюз – свободата не придвижване – и те бяха принудени да отстъпят пред тази очевидно лобистка поправка, всъщност се издадоха, че изобщо не ги интересува дали шофьорите се прибират. Ако в темата с прибирането на шофьорите можеш да кажеш, че има някаква загриженост за хората, да искаш да се връща камиона какво означава?! Че камионът също тъгува ли? Че иска да си види приятелите – камиони в София?! Всъщност те разкриха целта - камионите да не работят, транспортните фирми да объркат своя график, да не бъдат конкурентни, с административни пречки да фалират този бизнес на българските предприемачи, да откраднат работниците и да постигнат и на тези 17% от БВП“, каза той.   Българските шофьори дават третата по големина дума в българския държавен бюджет на година 2 милиарда от данъци и осигуровки. Освен това те пазаруват в българските магазини и аптеки, а ДДС от техните разходи отива за пенсии, заплати и социални дейности, изтъкна евродепутатът, според когото политиката на пакета „Макрон“ е  антиевропейска.   „Тези хора изключително нахално, колониално, се опитват да превърнат Източна Европа в една суровинна база и база за добив на човешка ръка. Опитват да направят  две Европи - богата и територия, от която да се привлича работна ръка. Това няма да се случи! Гласуването в комисията по транспорт и туризъм беше много показателно, защото всеки представител в ЕП може да гласува във всяка една комисия, дори да не е член, стига титулярът на комисията да бъде съгласен. Ние в групата на европейските консерватори, направихме разговори с нашите западни колеги, които не се интересуват от този въпрос. Колегата от Великобритания отстъпи своето място на мен. По този начин и всички останали – поляци, чехи, латвийци в нашата група си размениха местата и ние видяхме абсолютно единствено тези гласувания, свързани с командировани работници, и ясното разбиране на централно- и източноевропейци, че няма да се съгласим да бъдем втора категория хора“.   Увеличението с 8% на средствата за кохезионна политика в следващия европейски бюджет е част от „иезуитската политика“ на Макрон, убеден е Джамбазки: „Те се опитват да разбият единството на централно и източноевропейските държави и да  ги разделят. На едни дават малко повече, други леко ги заплашват, на трети ще отстъпят за каботажа, на четвърти – за нещо друго, само и само да продължават да играят тази игра непрекъснато, ситуационно да променят срещу една или друга държава политиката си. Това се нарича политика. Така се прави политика и те я правят“.", "date": "2018.06.10", "title": "Джамбазки: Пакетът „Макрон“ иска да превърне Източна Европа в база за добив на евтина работна ръка"}
{"url": "http://epicenter.bg/article/Ninova-hvarlya-ostavka--ako-BSP-podkrepi-Istanbulskata-konventsii/156436/2/0", "text": "  Тя е поискала решение на НС на БСП, което да определи категорично позицията на партията по Конвенцията. Уведомила е колегите си, че ПЕС многократно е заплашвала БСП с изключване или замразяване на членството, ако българските социалисти не променят негативното си отношение към Конвенцията.   станало ясно от експозето на соцлидерката пред червения пленум.   Корнелия Нинова разкрила пред своите, че има и намеци за замразяване на членството на соцпартията в ПЕС, ако БСП откаже да се съобрази с тяхната воля и да преосмисли позицията си срещу Истанбулската конвенция. Соцлидерката посочила, че това е част от един общ процес наред с признаването на гей браковете и осиновяването на деца от гей двойки.     \" , е казала соцлидерката пред съпартийците си, предава Канал 3.   Тя оповестила още, че се очаква сериозна делегация от ПЕС в България, специално за да я навива по темата.   \"Ще ви кажа нещо в лично качество, по човешки. Ако смятате че това трябва да е знамето на лявата политика в България и в Европа, ми го кажете в очите.   Тя съобщила, че от ПЕС е била подготвена делегация, която да посети вчера \"София прайд\", да се срещне с тези организации и след това да се срещне с ръководството на партията. Посещението е отложено с няколко дни.     \"Всички тези въпроси са ми поставени остро и непримиримо на всички международни срещи където имаше представители на ПЕС, колко сме грешни и колко трябва веднага да сменим това поведение.  на социализма и социалдемокрацията в Европа и че ние вече не отговаряме на левия профил на социализма и социалдемокрацията в Европа\", заявила Нинова пред пленума.   , което според Нинова, партията не може да си позволи.    \" \", обърнала се Нинова към своите. Тя изтъкнала още, че политиката се прави от компромиси и това е безспорно, но няма как да преглътне Истанбулската конвенция, признаването на гей браковете и осиновяването на деца от еднополови двойки.   Нинова предупредила членовете на пленума, че   Лидерът на ПЕС Сергей Станишев не присъства на заседанието.   , която да я притиска да приеме Конвенцията и да убеди партията, че този документ е необходим в битката срещу насилието на жени.   Атаката на ПЕС срещу лидера на БСП за приемане на конвенцията е жестока. Още вчера в интервю за Дарик радио Нинова заяви, че    Обикновените членове на партията са против Конвенцията, против еднополовите бракове, против осиновяването на деца от еднополови родители, против \"третия пол\", който в Конвенцията е замаскиран като \"социален пол\". Всичко това противоречи на политиката на партията и на вижданията на социалистите за отношенията между мъжа и жената.   \"Аз ще бъда първият лидер, хвърлил оставка като бунт срещу Истанбулската конвенция, която дълбоко не приемам. Тя е против същността ми, против разбиранията ми\", казва Нинова.    След нейното изказване, тя получи подкрепа от пленума, като най-изненадваща била позицията на Георги Пирински. Пирински обосновал промяната на позицията си с мотива, че по-важният въпрос преди сексуалният избор, е социалното неравенство. И призовал БСП да бъде активна партия в тази насова и да не се притеснява, че може да се стигне до съд. Против Истанбулската конвенция е бил и Кристиян Вигенин в качеството му на външен министър, когато е обосновал отказа на правителството да сложи подписа си под нея. На международно ниво позицията на БСП против Конвенцията остоява и Деница Златева.    ", "date": "2018.06.10", "title": "Нинова заплаши с оставка, ако БСП подкрепи Истанбулската конвенция. Пленумът застана зад нея!"}
{"url": "http://epicenter.bg/article/I-Gamizov-otroven-ot-Putin--Sled-sluchiloto-se-vav-Velikobritaniya-razbrah--che-nyama-da-mi-se-prosti-/156437/2/0", "text": "В социалната мрежа „Фейсбук“ циркулира откровение на енергийния лобист Стефан Гамизов, което предизвика вълна от ирония и съвети за спешна среща с личния лекар.    Ако енергийният експерт беше дал повече подробности за сполетялото  го нещастие, коментарите вероятно щяха да бъдат по-мили.      „Никога не съм споделял, че преди една година и половина бях отровен с антраксов токсин в Цюрих.    Оживях само  защото медицината в Швейцария се оказа светкавично бърза, а личният ми лекар, макар и със съмнения като истински британец, знаеше, че може да се случи нещо подобно.    Случи се на 13.09.2016 година. Явно, който пречи на Путин умира – някой в катастрофа, друг се самоубива, трети е отровен с нервно-паралитичен газ “Новичок”, а мерзавците-рубладжии строят “потоци” и ядрените му централи.   До днес си мълчах по много съображения, включително, защото не исках да се знае, че има последствия за здравето ми. Но след случилото се във Великобритания, вече съм убеден, че това, което извърших през 2009, 2012 и 2014 години срещу руските военни проекти в енергетиката в България, няма да ми се прости.   Но още повече няма да ми се прости това, което ще извърша тепърва… #Бог #България #Родина #Свобода #Достойнство   Стефан Гамизов, 12 март", "date": "2018.06.10", "title": "И Гамизов отровен от Путин: След случилото се във Великобритания разбрах, че няма да ми се прости..."}
{"url": "http://epicenter.bg/article/Atanas-Zafirov--V-edin-i-sashti-den-Ninova-se-sreshtna-s-amerikanskiya-i-ruskiya-poslanik-po-tyahno-iskane/156438/2/0", "text": "  \"Ние винаги сме били за\". Разбира се, имали сме своите забележки по отношение на тези проекти\", припомни Зафиров.   \"Аз ще запозная колегите с единодушното становище на Съвета по външна политика, отбрана и сигурност в БСП, на базата на което ние предложихме на парламентарната група да гласува по съответния начин\", допълни той.   Зафиров е докладчик пред пленума по тази тема днес и ще представи позиция на партията за подкрепа на модернизацията на армията. От вътрешната опозиция атакуват, че такава позиция се приема постфактум, след гласуването в пленарната зала в петък   И на свой ред обвърза пък атаките на опонентите в БСП с позицията на Марешки, който също е против военните проекти, понеже тези пари можело да идат за социална политика.   \"Да, разбира се, има подобен тип разсъждения, виден техен изразител е г-н Марешки\", напомни Зафиров. И заяви, че не приема да се правят компромиси от нещо за сметка на нещо друго.   \"Обвързването на националната сигурност с образование и здравеопазване е неправилна теза. Задължение е на всяко едно правителство да направи така, че гражданите да бъдат и добре образовани, и здрави, но да получават необходимата доза сигурност. В това състояние, в което се намират българската армия и въоръжените сили, те не могат да изпълняват конституционните си задължения\", контрира той в отговор на Гергов.   По повод пък критиката, че партията приема позиция постфактум, след като вече депутатите на БСП са подкрепили военните проекти, Зафиров обвини управляващите. По думите му, те разиграли сценарий с прибързаното вкарване на темата за гласуване в пленарната зала, за да нямат готовност от БСП, да не е минал пленумът им и да бъдат уличени в ретроградност.   Групата е решила почти единодушно да подкрепи проектите за модернизация, потвърди и Филип Попов.   Ще следим изкъсо проектите за модернизация на армията, защото България е една от държавите с много високи нива на корупция, а това са проекти, които предполагат подобни схеми, каза и секретарят на ПГ на \"БСП за България\". И по повод напомнянето, че БСП е била винаги против отделянето на 2% от БВП за въоръжение, уточни, че планираните средства за двата проекта за самолети и бойни машини са далеч под тази граница.", "date": "2018.06.10", "title": "Атанас Зафиров: В един и същи ден Нинова се срещна с американския и руския посланик по тяхно искане"}
{"url": "http://epicenter.bg/article/-quot-Doyche-vele-quot--Prezidentite-ot-Iztochna-Evropa--vklyuchitelno-Rumen-Radev--iskat-poveche-NATO-v-regiona/156439/2/0", "text": "Президентите на девет източноевропейски страни, сред които и Румен Радев, настояват за по-силно присъствие на НАТО в източната и южната част на Европа. Те се надяват на по-добра защита от тероризъм и от Русия, съобщава \"Дойче веле\" за резултатите от петъчната среща във Варшава във формата Б9.   Регионалната инициатива Б9 възникна през 2015 година в Букурещ и затова използва в наименованието си първата буква от името на румънската столица. Тя иска да бъде единният глас на източния фланг на НАТО, както и да се погрижи за това на срещите на върха на Алианса проблемите на източноевропейския регион да бъдат чути, пояснява \"Дойче веле\".   \"Увеличаването на бойната мощ и военната мобилност на Алианса\" има голямо значение за отбраната на източния фланг на НАТО, се казва във Варшавската декларация на групата, подписана от президентите на Полша, Словакия, Унгария, Румъния, България и трите балтийски държави - Естония, Латвия и Литва. Само Чехия изпрати на срещата парламентарен представител.   В декларацията си те споменават все още нерешения конфликт в Украйна и произтичащите от Русия заплахи. Те призовават срещата на върха на НАТО, планирана за месец юли в Брюксел, да укрепи единството на пакта и да подготви отговор на \"хибридната\" заплаха, допълва \"Франс прес\", като пояснява, че изразът \"тактики на хибридната война\" описва това, което според Запада е позволило на Русия да анексира полуостров Крим през 2014 г., съчетавайки дезинформация, заплахи към гражданската инфраструктура и интервенция на специални сили под прикритие. В декларацията деветимата лидери потвърждават доктрината на НАТО за Русия - съчетаваща възпиране и начало на политически диалог, добавя френската агенция.   В текста на декларацията, коята не е публикувана на сайта на президента на България, между другото се казва, че подписалите я: \"отбелязват с дълбока загриженост, че Русия продължава разнообразните, дестабилизиращи действия и политики извън границите на НАТО, както и на територията на Алианса, заедно с продължаващо трупане на атакуващ капацитет за конвенционална и хибридна война, както и с агресивното си поведение, заплашващо дългогодишната ни визия за Европа като единна, свободна и мирна, отправя фундаментално предизвикателство срещу Алианса и руши евро - атлантическата сигурност. Държавните глави отхвърлят факта, че напредъкът към уреждане на конфликти в съседство на нашите страни остава блокиран от незаконното и  нелeгитимно  анексиране на Крим, дестабилизирането на Източна Украйна и продължаващото предизвикателство към териториалния интегритет на Грузия и Молдова\".", "date": "2018.06.10", "title": "\"Дойче веле\": Президентите от Източна Европа, включително Румен Радев, искат повече НАТО в региона"}
{"url": "http://epicenter.bg/article/Petar-Kurumbashev/156441/2/0", "text": "Националният съвет на БСП застана зад лидера си Корнелия Нинова срещу ревизия на позицията по Истанбулската конвенция.   \"Пленумът показа забележително единство зад лидера си, няма да има никаква промяна в нашата позиция. И няма да има\", декларира Атанас Зафиров по повод натиска на ПЕС за Истанбулската конвенция.   Това е тема, която среща пълно разбиране у по-голямата част от обществото и нашата партия, допълни той. Зафиров обърна внимание, че Корнелия Нинова е победител в това, че е върнала морала в политиката и е започнала битката са паралелната държава. \"В тази битка тя бележи забележителен успехи\", каза още Зафиров.   Социалистите приеха и декларация до ПЕС в подкрепа на българските превозвачи, съобщи след обсъждането на темата на пленума евродепутатът Петър Курумбашев.   Смятаме, че е особено важно БСП в този момент да представи своя позиция пред ПЕС, добави той и напомни, че позицията може да бъде атакувана в залата на европейския парламент.   Петър Курумбашев отново иронизира колегата си от ГЕРБ Андрей Новаков, който този понеделник излъгал България, че \"пакетът \"Макрон\" капитулирал пред българите\". Социалистът заяви, че Новаков се е опитал да приватизира усилията на всички български евродепутати за защита на интересите на българските превозвачи.   Атанас Зафиров съобщи, че телевизията на БСП ще бъде политематична. За старта й се отделени 2 млн- лв. от субсидията на партията. Медията вероятно ще бъде ръководена от фондация \"Дума\".  ", "date": "2018.06.10", "title": "Пленумът на БСП подкрепи Корнелия Нинова за Истанбулската конвенция"}
{"url": "http://epicenter.bg/article/BSP-s-deklaratsiya-za-problemite-v-transportniya-bransh-i-pozitsiya-za-modernizatsiya-na-armiyata/156449/2/0", "text": "\"Изпълнителното бюро представи за обсъждане на Националния съвет проект за позиция на левицата за процесите на модернизация и развитие на Българската армия и въоръжените сили. Дебатите по нея продължават \". Това заяви на пресконференция в централата на БСП Атанас Зафиров, член на ИБ на партията.   \"Позицията за пореден път ще потвърди ангажимента на БСП към процесите на модернизация и развитие на армията и въоръжените ни сили. В този дух е заявената и гласувана в пленарна зала подкрепа за двата модернизационни проекта\", изтъкна той.   Зафиров обясни, че левицата е наясно с всички слабости в тези проекти, но се дава политическа подкрепа, която е под условие.  \"Ако преценим, че в хода на процедурите възникнат основания за съмнения по отношение на корупционни практики и отстъпление от заложени параметри, и всички останали неща, на които бяхме свидетели през предходните години, то ние сме готови да оттеглим тази наша подкрепа и на самата ратификация на тези проекти да гласуваме по различен начин\", предупреди той.   За дебатите по време на заседанието на НС на БСП Зафиров обясни, че има различни становища, но е общо мнението на всички изказващи се, че БСП няма как да стои встрани от процеса на тази модернизация,  въпросът е за формата на участие.   Той отбеляза, че са се появили спекулации за позицията на БСП за инвестиционните проекти- дали има разминаване с конгресни решения и заявени позиции на лидера на БСП на КСНС. \"Няма разминаване по позицията ни за недостигане на 2% от БВП за отбрана. Това условие е спазено при двата проекта за модернизация. Спазено е и условието за разсрочване на тези проекти за 12 години, което позволява те да  не  оказват по-малък натиск върху бюджета\", каза още Зафиров.  Подчерта, че в проектите е заложено нещо друго, за което БСП отдавна настоява - индустриално сътрудничество. \"Това ще е важно, освен за развитието на способностите на нашите въоръжени сили, но и ще е голям плюс за българската икономика\", обясни Атанас Зафиров.      Петър Курумбашев: Международният транспорт е изваден от обхвата на Директивата за командировани работници   „Положителният момент за пакета за мобилност е, че международният транспорт е изваден от обхвата на Директивата за командировани работници. Тази директива се прилага за каботажа.” Това заяви евродепутатът от левицата Петър Курумбашев на пресконференцията в централата на БСП. По думите му от една страна положителното е, че шофьорите не трябва да се прибират всяка седмица в къщи или на посочено от тях място. От друга страна, обаче, е било прието превозните средства да се връщат на 3 седмици. „Основният аргумент е, че това се прави заради т.нар. пощенски кутии. Регистрираните български камиони може би са над 70 000, но по-голямата част от тях не са собственост на български граждани”, обясни Курумбашев. Той каза също, че се е приело ускорено въвеждане на дигитални тахографи, но е било по-добре въвеждането им на по-късен етап, за да може фабрично да се инсталират такива устройства в камионите.   Във връзка с проблемите в транспортния бранш, Петър Курумбашев обясни, че БСП е приела декларация, свързана с транспорта, която представлява обръщение към колегите социалисти и демократи и е адресирана до Удо Булман - председател на групата и до Сергей Станишев -  президент на ПЕС.", "date": "2018.06.10", "title": "БСП с декларация за проблемите в транспортния бранш и позиция за модернизация на армията"}
{"url": "http://epicenter.bg/article/Prodalzhava-aktsiyata-za-spasyavaneto-na-izcheznaloto-v-Struma-dete/156413/3/0", "text": "Продължава акцията по поречието на Струма за спасяването на изчезналото във водите на реката дете. На място са екипи на полицията, пожарната, БЧК, както и водолази, съобщава Нова ТВ. Детето е на 10 години и от ловешкото село Микрево. Влязло във водата заедно с двама свои приятели деца, но излезли само те. Действията на спасителите не дадоха резултат до късно през нощта в неделя и издирването беше подновено в ранните сутрешни часове. Хората се надяват да открият детето живо, ако е успяло да се хване за някое дърво или храсталак по течението на реката.", "date": "2018.06.10", "title": "Продължава акцията за спасяването на изчезналото в Струма дете"}
{"url": "http://epicenter.bg/article/MRRB-shte-investira-v-blizo-300-ViK-obekta/156420/4/0", "text": "Близо 300 обекта от ВиК инфраструктурата ще се реконструират и изграждат в страната с европейско финансиране до 2023 г. Обектите са определени с изготвените от Министерството на регионалното развитие и благоустройството (МРРБ) Регионални прединвестиционни проучвания (РПИП) в 14 области.   Това са 19 пречиствателни станции за питейни и отпадъчни води, близо 1300 км водопроводи и канализация, 146 помпени станции и други съоръжения в 51 населени места. Обектите са определени от МРРБ, в момента вървят съгласувателни процедури по екологичното законодателство.   По процедура Министерството на околната среда и водите (МОСВ) трябва да се произнесе дали е необходимо да се извърши оценка за въздействието върху околната среда (ОВОС) на изготвените РПИП за всяка една от 14-те обособени територии. Очаква се строителството на някои от обектите да започне още в края на 2018 г., а за други - през 2019 г.   Планираните инвестиции са в размер на 1,59 млрд. лв. от Оперативна програма „Околна среда 2014-2020 г.“ С реализацията на проекта от подобрени ВиК услуги ще се ползват над 2 млн. българи. Благоприятен ще бъде ефектът и върху околната среда, защото ще се ограничи замърсяването на почвите и реките с отпадъчни води.   За първи път проектите ще се изпълняват от ВиК операторите. Друга новост е, че всеки един от тях ще се реализира с оглед на най-неотложните нужди на отделните области. Подобно приоритизиране на инвестициите не е правено досега в България. При реконструкциите ще се използват съвременни инженерни решения. Това ще гарантира, че ремонтите няма да се отразят негативно на онези участъци, които не са рехабилитирани.   Инвестициите са ключови за сектора, в който са съсредоточени големи активи. Над 90 хил. км е ВиК мрежата в страната в момента. Наред с тях работят 5430 резервоара, 3370 помпени станции за питейни води, 67 пречиствателни станции за питейни води и още 97 за отпадъчни. Тази стратегическа инфраструктура обаче трябва да се развива, модернизира и поддържа непрекъснато, за което са необходими огромни инвестиции.  ", "date": "2018.06.10", "title": "МРРБ ще инвестира в близо 300 ВиК обекта"}
{"url": "http://epicenter.bg/article/Kevorkyan--Shampioni-po-neprilichie/156419/11/0", "text": "И дори не се усещат, колко смешни стават с тази Деси! Комюникетата за нея са като за кралска снаха – пък тя, всъщност, е булка на Пастирка.   Обаче не мирясват – чудя се, как още не са открили специална рубрика, в която възторжената Петя Д. да следи всяко вдишване на синоптичката.   Подозрително е – освен, че е нелепо – старанието, с което уж сериозни медии обглеждат всяка крачка на клетата Деси.   А трябва да внимават, защото може да й развият чивията, както се случи навремето и с Пастирката.   Медиите имат сериозна вина роля за неговото вдетиняване в ролята на световен политик. В случая с Деси, всяко приличие е подминавано от медиите като нещо ненужно.   Ровят се във всевъзможни подробности – а и Пастирката и неговата/нейната фея сами ги подтикват към едно разпасано любопитство.   Народът има една поговорка за късните любови: „Стар боклук, като се запали, зле гори“ – грубичък намек, но точен.   Но и тогава трябва да има, все пак, някаква въздържаност – пали си боклука скришом, не се натискай пред хората на лондонското летище, примерно.   Късният мачо/бивша Пастирка не спазва обаче никакви правила – довчера се напъваше, че е президент, днес иска да го схващат като Любовник.   Двойката няма нищо против да обсъжда всякакви интимности с всеки, който има желание да ги научи – само дето още не ни е представила сочни подробности за свещеното зачеване.   Нелепо, обаче напълно по вкуса дори на някои медии, които иначе примират да ги вземат за сериозни.   А, всъщност, ако се вгледаме в Деси, без усилия ще схванем, че си имаме работа с едно най-обикновено момиче – симпатично, но напълно незабележително, което досега е правило впечатление единствено с рокличките си – пък и какво друго да ти е интересно в една синоптичка, по дяволите.   Обаче сега вече я представят и като журналистка, така е тук – ставаш Дулсинея на някоя Пастирка, и веднага те произвеждат в журналист, дават ти рубрика в национална телевизия.   Ясно е, че приличието отдавна липсва в хаврата, която у нас минава за политика – и, следователно, и в „официалните“ медии – те са вече само шлейфа на политиката, един придатък към нея.   Отминаха времената, в които телевизиите – у нас – не огласяваха покорно политиката, ами направо я правеха.   Сега са нейни послушници, нищо повече. И като такива покорно приемат стандартите на неприличие, които властват в нея.   Ако не беше така, нямаше да се занимават като видиотени със сапунката „Пепеляшка и нейната Пастирка“.   Вместо това, щяха да разчоплят приноса на Пастирката в унижението, на което подложиха Бойко в Москва.   То в немалка степен се дължи и на налудните русофобски изхвърляния на Пастирката.   Брутално е да забравяш това – и да си заровиш носа в сватбената рокля на Десито.   Мистерия е пълното амнистиране на Пастирката от някои медии. Ако имаха някаква представа от приличие, те щяха да се сетят поне за най-сочните издевателства, на които подложи обществения слух тази особа.   Забравихте ли, че той, примерно, щеше да направи пълна ревизия на приватизацията – обеща го пред Би Би Си?   Да не говорим за останалите му изхвърляния. Какво се метнахте сега в обятията му? Каква е цената на тази забрава – поне я кажете, за да видим, колко струвате.   Не е възможно вестник, който има претенции, да ни занимава с идиотщината, че Пастирката щяла да присъства на раждането на детето си, да е живо и здраво.   Би било интересно, ако самият той щеше да ражда.   Неприличието извира отвсякъде.   Вече стана дума за екзалтациите около Пенка – и накрая нейният проблем стигна до Европейския Парламент – ех, Гордост Българска.   А публиката си въобразяваше, че сме спечелили овациите на Чорбаджиите от Брюксел заради нашето Председателство и специално заради усилията на Председателя.   А то, какво излезе –разменяме цяло Председателство срещу една крава…   И докато ви пращах тази дописка, видях по телевизията две неща. Някакъв велосипедист нарязал гумите на линейка /?!/, понеже била спряла на вело-алея, докато лекарят помагал на пациент в криза.    А Някакво Нещо от гей-парада се изцепи, че Те /!?/ са България. Предизвикателната диващина извира отвсякъде – и се храни и от неприличието на такива като Пастирката.  ***   След като от години чакаме някой властник да каже нещо за Циганското Надигане, най-после се обади съпругата на един от тях – Светлана Дончева. Пак е нещо.   Как да не се сетим за думите на Йосиф Хербст, който пише, че в първите дни на сръбско-българската война, когато сърбите напредват, единственият мъж в София е Екатерина Каравелова, която обикаля с файтон първите ни мъже, за да ги побутва.   Войната на циганите отдавна е в ход – само дето не е официално обявена. Също толкова отдавна е съпроводена с позорни – и нарочни! – ритуали: поругаване на портрети на Български Светци, на гробища и пр. Това са разветите знамена на Циганското Надигане.   Но Властниците мълчат и мълчат – окончателно оварвариха циганите и сега подло ги използват по време на избори.   И така ги поощряват да смятат, че Българският Властнически Морал е окончателно загнил. Прави са.   Но кални пръски от това убеждение полепват по всички нас…   Поздравления за Светлана Дончева – за искреността и за куража й да преодолее задръжките си като съпруга на вицепремиера Дончев. Поздравления и за него, че защити позицията й.   Сега обаче трябва да предизвика, поне в кабинета, един дебат за Циганското Надигане.   Никога няма да се справим с тази язва – докато „сериозни“ вестници пишат, че Светлана Дончева е „забъркала расистки скандал“. А Българският Хелзинкски продължава да провокира търпението на Народа с отвратителната си наглост.   От този антибългарски змиярник поискали от Дончев да се разграничи от съпругата си. Вторият фотос /с поругателите/ по-горе е тяхното знаме, тяхната библия… А телевизиите продължават да си губят времето с инфантилни „разследвания“ за кравата Пенка.   Крайно време е да обърнат внимание на другите Пенки. Ще бъде любопитно да чуем, какво мислят министрите на Бойко за фразата на Светлана Дончева – „Морковите за циганите са на свършване, време е за тоягата“.   Поне този отговор да ни дадат. Напразни надежди.   Ще се получи репортаж от Нямата Обител – няма за Съдбовните въпроси. Един от вицепремиерите на Бойко влезе във властта с антициганската си риторика.   Сега предпочита друго: да се прави на Батман/Шумозаглушителя в Слънчев бряг.   Другият вицепремиер– уж войвода – направо нахлупи феса: той пък преговаря турски изтребители да извършват операции над българското въздушно пространство.   Пред тия и гей парадът започва да изглежда прилично. ***", "date": "2018.06.10", "title": "Кеворк Кеворкян: Шампиони по неприличие"}
{"url": "http://epicenter.bg/article/Ognyan-Michev--Blagodarim-ti-za-evropeyskoto-razvitie--Boyko-/156425/11/0", "text": "Този обществен дебат е воден години наред след 2005 г. и нито един аргумент срещу строителството на АЕЦ Белене не е загубил и грам от стойността си.    Тези, които са на власт от 10 години, и които пропуснаха нарочно възможността да се обжалва арбитража, спечелен от Росатом поради практическото отсъствие на България като страна в делото, сега измислят нови \"аргументи\". Като например - държавата няма да инвестира нищо повече, няма да дава гаранции, проектът Белене ще бъде изцяло частен. Браво, граждани за европейско развитие на собствения си джоб!    Преди години на няколко пъти продавахме Химко - Враца. Най-накрая хитроватият вицепремиер се похвали - \"Продадохме го на солиден американски инвеститор...\" Така и се оказа - малко по-късно във Враца пристигнаха високопоставени представители на американския инвеститор - г-н Ковальов и г-н Петров... Днес Химко ръждясва на края на Враца вече десетилетия...    Такава съдба очаква и мегапроекта на управляващите Белене. Властта знае това, работи за това и - извинете - едва ли работи за това безкористно. Белене е силен удар срещу България, но ... дето рекъл Стамболов - \"...Майка й на тая България...\" Важното е Путин да спре да ни се сърди - поне на някои от нас. И да ни вземе в схемата... А схемата е ясна от 15 години.    Под каквато и да е форма да вземе Москва проекта Белене, целта няма да бъде само и предимно икономическа - целта е дългосрочното и необратимо поробване на България, поставянето й отново в позиция на руска провинция - сателит. Белене може да фалира НЕК, може да изкара от строя Козлодуй и Мариците, може да затвори окончателно кръга на руския енергиен - а оттам и стопански и политически контрол на Москва върху България. Говорихме и писахме за това многократно през годините. Да оставим настрана поробването на българския народ със заеми - косвени, ако не преки. Да оставим настрана стратегическата стойност на един подобен гигантски файтон като руската Белене в епохата след двигателя с вътрешно горене - образно казано.    Светът е на прага на революция в енергийните технологии, защото за все по-голямо мнозинство от глобалните елити диктатурата на петрола, газа и \"мирния атом\", и притежаващите ги примитивни диктатори вече не е допустима. Но това са бели кахъри - България все по-трудно ще върви със света, защото нейните \"граждани за европейско развитие + патриоти\" все по-тясно я свързват отново с родината на примитивния евразийски империализъм, който е готов да вкара собствения си народ в нова епоха на мизерия, невежество и брутална диктатура, стига да може да завладее обратно изгубеното през \"най-голямата геополитическа катастрофа на 20 век\" - рухването на Съветския съюз.    Благодарим ти за европейското развитие, Бойко! Ти го обеща на хората и доста от тях гласуваха за теб - затова си и досега на власт. Виж се накъде водиш тези, които ти се довериха. Ще искаш ли отново доверието им? Или ще си го получиш по путински начин? Всъщност това не е въпрос към властта - това е въпрос към българското общество. Ще позволим ли да ни поробят отново тези, които унищожиха българската държава и превърнаха значителна част българския народ в стадо от безпаметно блеещи \"русофили\"? Докога ще трябва да правим живи вериги срещу продажни проекти като АЕЦ Белене?", "date": "2018.06.10", "title": "Огнян Минчев: Благодарим ти за европейското развитие, Бойко!"}
{"url": "http://epicenter.bg/article/Liderite-na-G-7-prizovaha-Rusiya-da-spre-da-destabilizira-demokratsiite/156414/7/0", "text": "Лидерите на Г-7 призоваха Русия да спре да дестабилизира демокрациите и предупредиха, че са готови да засилят санкциите срещу Москва, ако е необходимо, предаде Ройтерс. \"Призоваваме Русия да прекрати дестабилизиращото си поведение, подкопаването на демократичните системи и подкрепата си за сирийския режим\", се казва в заключителното комюнике на срещата на върха в Канада, посочва \"Дарик\". Седемте осъждат атаката в Солзбъри и споделят преценката на Обединеното кралство, че има висока степен на вероятност, че Руската федерация е отговорна за нападението и че няма достоверно алтернативно обяснение.   Те призовават Русия да изпълнява международните си задължения и отговорността си като постоянен член на Съвета за сигурност на ООН за укрепването на международния мир и сигурността, като добавят, че въпреки всичко, ще продължат да работят с нея за решаването на регионални кризи и глобални предизвикателства, когато това отговаря на интересите им.   Лидерите от Г-7 потвърждават осъждането на незаконното анексиране на Крим и трайната си подкрепа за суверенитета, независимостта и териториалната цялост на Украйна в международно признатите й граници.   Те потвърждават ангажимента си да помагат на Украйна в прилагането на нейната амбициозна и необходима програма за реформи и напомнят, че санкциите ще продължат, ако Русия не демонстрира пълно спазване на задълженията си според Минските споразумения и зачитане на украинския суверенитет. Ако действията на Русия го наложат, те са готови да предприемат допълнителни рестриктивни мерки срещу нея, като същевременно остават ангажирани с подкрепата за руското гражданско общество и обещават да съдействат и инвестират в контакти между хората.   Седемте страни декларират готовността си за координирани действия в отговор на чуждестранни играчи, които се стремят да подкопаят техните демократични общества и институции, избориня им процес, суверенитет и сигурност, като подчертават, че тези заплахи, особено когато произтичат от държави, застрашават не само тях, но и международния мир и сигурност и международния правов ред. Лидерите на Г-7 отново призоваха Северна Корея да осъществи пълен, проверим и необратим демонтаж на цялото си ядрено и ракетно въоръжение и се договориха да вземат мерки да не допуснат Иран да се сдобие с ядрено оръжие.", "date": "2018.06.10", "title": "Лидерите на Г-7 призоваха Русия да спре да дестабилизира демокрациите"}
{"url": "http://epicenter.bg/article/Leo-Mesi--Ot--quot-Real-Madrid-quot--me-atakuvaha--kogato-byah-nay-slab/156446/8/0", "text": "Звездата на \"Барселона\" и аржентинския национален отбор Лионел Меси заподозря намеса на \"вечния съперник\" на каталунците при проблемите му с данъчните власти преди години. Тогава той бе осъден на 21 месеца затвор, но замени присъдата с глоба и пробация.   \"Имаше заповед от Мадрид да ме атакуват и преследват. Да се възползват от моя момент на слабост, знам че беше така. Беше тежко и ме болеше, защото говореха всякакви неща за мен, а това стана преди световното в Бразилия. Беше неприятно, защото се казаха много неща, не на място\", разказа Меси пред Sport.es.   Аржентинецът заяви, че не е гледал финала на Шампионската лига между \"Реал\" Мадрид и \"Ливърпул\". Напускането на треньора на мадридчани - Зинедин Зидан, обаче го е изненадало.   \"Едва ли някой го е очаквал, но не можем да го съдим. Той има своите причини, а и винаги е хубаво да знаеш кога да спреш. Не гледах финала в Шампионската лига, защото бях в Аржентина, а там часовата разлика е голяма, след това се запознах от репортажи\", каза той.   \"Барселона\" не успя да постигне големи успехи в тазгодишното издание на турнира и достигна до четвъртфиналите. За следващата година обаче Меси увери, че селекцията ще е сериозна. Сред едно от спряганите имена за нов съотборник на аржентинеца е асът на \"Атлетико\" Мадрид - Антоан Гризман.   \"Не знам дали той е приоритет на клуба, но знам само, че ако искаме да печелим отново Шампионската лига ни трябват най-добрите играчи, а Гризман е от тях. Всичко зависи от шефовете, но ако \"Барселона\" го привлече, ще е чудесно\", коментира темата Меси.  ", "date": "2018.06.10", "title": "Лео Меси: От \"Реал Мадрид\" ме атакуваха, когато бях най-слаб"}
{"url": "http://epicenter.bg/article/Za-80-dolara-okolo-sveta-s-izraelski-ekshan-zhurnalist/156379/10/0", "text": "Знаете ли коя европейска забележителност има съдба, подобна на тази на Айфеловата кула? Не? О, качвали сте се на нея поне веднъж в живота си. Ако не на оригинала, то със сигурност на някой от клонингите, които проскърцват във всеки себеуважаващ се лунапарк.   Става дума за виенското колело, разбира се. Riesenrad, както е официалното му име на немски,  е построено за Световното изложение през 1897 г. и също като Айфеловата кула се е предполагало, че ще бъде разглобено след като отшуми събитието. А то продължава да се върти и вече 212 години да хвърля коси погледи към Виена отвисоко. Милена Хлебарова е експерт по етикет и протокол, но в следващите минути няма да критикува обноските ви, ами ще събуди детето у вас. Със своя разказ за Пратера във Виена.   С 80 долара около света. Не, това не е лукав прочит на Жул Верн, а един от проектите на следващия ни гост - израелският журналист Игал Цур. Той е авантюрист, писател и водач на туристически групи.   Кореспондентът на БНР в Тел Авив Искра Декало го срещна в… Тайван и не устоя на изкушението да го разпита за превръщането на екшъна в професия.   Светослав Марков, който заедно с Теодор Борисов е не само водещ на рубриката „50 места от българската история отвъд България”, ами е и автор на едноименната книга, имаше щастието да я представи пред нашенската общност в Украйна. Което го изпълни с патриотични чувства и обгати познанията му за българските светини в Киев и Одеса.   За повечето от нас Нова Зеландия е онова място в долната част на глобуса, където подскачат безкрили пилета с име на плод – киви, правят нелошо вино и снимат „Властелинът на пръстените”.  Всъщност, когато далечната държава е открита от европейците на 13 декември 1642 година от холандеца Абел Тасман, полинецийзите отдавна се били нанесли там. Все пак Тасман кръщава земята Зееланд на една от големите холандски провинции. Един век по-късно капитан Кук забива британското знаме в страната, където няма отровни змии и хищници и решава да не й сменя името.   Днес за мнозина Нова Зеландия звучи като филиал на социалния рай – щом навършиш 65, работи-неработил получаваш пенсия от 1500 долара. Точно колкото ще взима и министър-председателят. Тези неща не съм ги прочела в гугъл. Разказа ми ги Румен Воденичаров – учен-химик, но и планински спасител и участник в 10 високопланински експедиции в  ,   и Новозеландските Алпи.   Изложбата си със снимки от съседната на Австралия страна Румен Воденичаров е нарекъл  „Нова Зеландия – непозната и недостижима”. Фотосите му са подредени в Библиотечно-информационния център на Химикотехнологичния и металургичен университет.     В Нова Зеландия жените могат да гласуват от 1893 година. Там след като приключили снимките на „Властелинът на пръстените” приходите от чуждестранни гости скочили с 200 милиона долара и се наложило да си направят министерство на туризма, каквото доскоро нямали.   Пътуваме не за да избягаме от живота, а за да не избяга животът от нас. Покана за пътуване ви подсеща да прескачате до страницата във Фейсбук, където пътешествията продължават със страшна сила и Голямата лятна игра продължава   ", "date": "2018.06.10", "title": "За 80 долара около света с израелски екшън журналист"}
{"url": "http://epicenter.bg/article/Zonta-klub--Sofiya--sabra-36-000-leva-za-muzikalni-talanti/156458/10/0", "text": "Вицепрезидентът Илияна Йотова бе патрон на 23-ия Бал на жълтата роза, на който десетки членове на Зонта клуб „София”, техните семейства и приятели събраха 36 000 лева за млади таланти от музикалните училища в Котел и Широка лъка.   Щедрите и сърцати дами подобриха рекорда си от миналата година, когато предоставиха 24 000 лева за стипендии на даровити младежи в областта на танцовото изкуство.   Певиците от двете училища за фолклор развълнуваха присъстващите с акапелните изпълнения на народни песни.    Зонта клуб \"София\" е част от международната организация Зонта интернешънъл, която догодина ще чества своята 100-годишнина. В нея членуват изявени дами с лидерски от различни професии. Дейността на над 1200 клуба в 67 страни обхваща повече от 33 хил. членки и е насочена към подобряване на живота на жените по света.   Президентът на Зонта клуб „София” Бистра Илиева подчерта, че продължават да работят по проекти в подкрепа на представителките на слабия пол и за защитата на техните права, както и за подпомагане на хора в неравностойно положение.   Потвърждение на това бе и традиционният базар с ръчно правени бижута, картички, тефтери, шалове от рисувана коприна и картини, на който почетната гостенка Илияна Йотова обърна специално внимание и не пожали средства в благотворителното си пазаруване. Мнозина последваха нейния пример и продаващите на базара реализираха свои произведения за 2000 лева.   Вицепрезидентът много се заинтригува от инициативата на Зонта клуб за предоставяне на възможност на дамите, които работят у дома, за да се грижат за болните си деца, да представят продукцията си. Предстоят срещи между вицепрезидента и представители на организацията за съвместна работа.     Всички присъстващи подкрепиха достойно и томболата, тайния и явния търг за предмети и произведения на изкуството, предоставени от дарители. Контрабасът на доц. д-р Цветомир Лазаров от „Софийски солисти” бе закупен за 2000 лева от адвокат Биляна Тончева, за свирят на него музикалните таланти в училищата за народна музика от Котел и Широка лъка.   Акордеонистът Белчо Христов се раздели с любимия си инструмент от прочутата марка „Велтмайстер” в името на младите музиканти. Яна Янева-Генчева, директор на Ериа нула пет в Зонта клуб спечели търга за акордеона като наддаде до 5000 лева. Той също ще помогне за усъвършенстването на даровитите деца.   Богдан Томов се раздаде докрай като водещ на вечерта и на търговете.   Астроложката Светлана Тилкова-Алена и съпругът й Андрей бяха сред най-дейните на дансинга на песните на Кристина Димитрова. Христо Куртев и придружителката му Мария Конакчиева показаха вещина в класическите бални танци, Великият приор на тамплиерите Румен Ралчев и съпругата му, режисьорката и директор на фестивала „Златната липа” Магдалена Ралчева, преподавателката в музикалната академия проф.Емилия Коларова и половинката й Митко Гидишки също бяха сред многобройните лични гости.", "date": "2018.06.10", "title": "Зонта клуб „София” събра 36 000 лева за музикални таланти"}
{"url": "http://epicenter.bg/article/Stabilen-i-materialen-vtornik--chetvartak-e-kritichen/156461/10/101", "text": "Предстои да преживеем седмица, подобна на предходната, защото по този начин всеки един, ще има възможност да преосмисли и осъзнае това, което е пропуснал.  Мото за седмицата: Превръщам всичко в златна възможност! Понеделник 11.06. Новата седмица започва с  аспект, който ще допринесе за съмнения и интриги свързани с чувства. През този ден предстои да преживеем астрална геометрия, в която добрите възможности ще са  малко. Дневната номерологична карта е с път на живота 1 и ще активира желание да се скриете от проблеми при започване на нещо, при запознанство, щастие, интриги и чувства. Сутринта започва с игра пред друг, преминава в разговори и изненади, когато в следобедните часове ще се наложи да вземете решение за да избегнете клюки. Вечерта завършва със срещи и щастливо начало. Мото: Аз приемам и правя само най-доброто за мен! Вторник 12.06 Вторият ден от  седмицата ще ви донесе стабилност в дома, семейството и работата. Денят е ориентиран към материалното, социалното и красивото. Ще се наложи да съобразите плановете си с друг човек за да сте добре. Сутринта започва тихо и ще се чувствате във форма. В обедните часове предстои вземане на красиво решение, а вечерта се очакват интриги, неточности, разминаване с точния момент и правилните действия. Мото: Помагайки на другите, помагам и на себе си! Сряда 13.06 Денят е подходящ да подредите нещата си на място от офиса  или дома. Прекалената активност и взискателност могат да ви попречат. Сутринта започва мудно, с нежелание за работа и трудно събуждане. Към обед бъдете внимателни и се старайте да не вземате рискови решения. В следобедните часове ще се наложи да давате обяснения и да се съобразите с нечие мнение, а вечерта ще ви даде усещане за хармония и спокойствие. Бъдете наблюдателни през целия ден, следете информацията, която получавате, защото тя ще бъде свързана с уроци и опитност, която трябва да научите. Препоръчва се днес и утре да не започвате нищо ново и важно, освен ако не е крайно наложително и спешно.  Мото: Щастието е избор. Аз избирам да съм Щастлив/а! Четвъртък 14.06 Този ден е единственият критичен за тази седмица.  Дневната нумерологична карта е кармичен кръст при път на живота 4, който ще ни постави на психически изпитания, кризи, болест и интриги. Щадете силите си и се грижете за себе си. Хронично болните да извършват превенция, защото са възможни здравословни кризи. Бъдете внимателни на път и не предприемайте дейности, свързани с риск. Препоръчително днес е да проявявате съчувствие и да помогнете на страдащ човек. Най-подходящо меню за деня е гладуването и облекчен хранителен режим. Дневният код започва с предприемчивост, преминаваща в реализация, радост, показност и мотивация, а следобед ще трябва да се организирате, за да преодолеете трудност. Пазете се от интриги и не правете такива. Вечерта приключва с правене на планове за друг човек, умора и нужда от релакс. Мото: Доброто е магия, с която човек превръща отрицателните сили в положителни! Петък 15.06. Очаква ни активен и динамичен ден с противоречив характер, предназначен за постигане на баланс в семейството, наложителни грижи за близки или болен човек, пътувания и социални срещи. Дневната нумерологична карта е с път на живота 5, което ще активира желание за налагане на морал и справедливост. Денят е подходящ за почивка на море, трапези и семейни събирания. В сутрешните часове ще се активират любовни емоции, жизнерадост и смях, а към края на деня -  активността и социалните контакти. Предпазвайте се от ревност и запазете спокойствие дори и да разберете, че някой се опитва да ви подведе.  Мото: Мога да постигна нещо невероятно днес! Събота 16.06 Днешният ден започва с благословия за красиви и дългосрочни очаквания, отношения на любов, радост и цели. През целия ден ще бъдат активни онлайн дейности, успех в училище и на конкурси. Дневната нумерологична карта е с път на живота 6, активира желание за забавления, купони и развлечения, които всъщност са и препоръчителни, защото нищо друго освен това няма да бъде достатъчно продуктивно. Бъдете осъзнати, защото има възможност да се заблудите под влияние на чувства и емоции.  Мото: Оценявам всички хора в живота си, които обичам! Неделя 17.06  Днес престои да преживеем дневна нумерологична карта при път на живота 7. Със започването на деня вниманието ще се фокусира върху парите, задачите, грижите и детайлите, с които трябва да се справите. Денят ще е разнообразен и променлив. Започва активно, с желание за помощ, срещи и контакти и завършва с оптимизъм, усамотяване и учене. Активизират се срещите на маса, глезотии, правене на планове, желание и създаване на удобства, релакс или почивка на море. Съсредоточете се върху хубавите и красиви неща и следете за знаци от съдбата, които ще са много верни напътствия за бъдещето.  Мото: Чувствам се благодарен за нещата, които имам! ", "date": "2018.06.10", "title": "Стабилен и материален вторник, четвъртък е критичен"}
{"url": "http://epicenter.bg/article/Nadal-e-za-11-i-pat-shampion-na--quot-Rolan-Garos-quot-/156460/8/0", "text": "Световният №1 в тениса Рафаел Надал направи това, което всички очакваха от него и спечели 11-ата си титла на \"Ролан Гарос\" след безапелационен успех на финала над Доминик Тийм (Ав) - 6:4, 6:3, 6:2. Краля на клея не остави никакви шансове на последния, който го бе победил този сезон на тази настилка (в Мадрид), и постигна своя 7-и успех от 10 мача с 8-ия в света. Освен това повдигна още по-високо летвата с рекорди. Той се изравни с Маргарет Корт - австралийката държеше самостоятелно постижението от 11 трофея в един турнир от Големия шлем (Australian Open), макар и не в т.нар Открита ера в тениса. Стана и първият тенисист в тази ера с 11 титли на три различни турнира - в Монако, Барселона, вече и в Париж.  Това бе неговият 116-и финал, а титлата е 79-а, което му отрежда 4-о място във вечната класация - водач е Джими Конърс (САЩ, 109), следван от Роджър Федерер (Швейц, 97) и Иван Лендъл (Чех/САЩ, 94). Що се отнася до трофеи в Шлема, Рафа увеличи актива си на 17 и е твърдо втори след Федерер (20). Следват го Пийт Сампрас (САЩ, 14), Рой Емерсън (Авл) и Новак Джокович (Сър) - по 12. Испанският левичар запази и 100-процентовата си успеваемост във финали на \"Ролан Гарос\", турнир, на който всъщност той има само две загуби от 88 двубоя. А само на настилка клей той остава безспорният №1 с 409 победи и едва 36 загуби (91.2%).", "date": "2018.06.10", "title": "Надал е за 11-и път шампион на \"Ролан Гарос\""}
{"url": "http://epicenter.bg/article/Sled-Tramp-i-Makron-poiska-Rusiya-otnovo-da-vleze-v-G-7/156417/7/0", "text": "  Русия бе отстранена от елитната група през 2014 г. като наказание заради анексирането на Крим и подкрепата й за про-руските сепаратисти в Украйна.   \"Ето вече 4 години от \"седморката“ заявяват, че нейният формат не може да бъде разширен до \"осморка“ в случай, че Минските споразумения не се спазват. Наистина, това разширяване е възможно да стане, но само, ако това условие бъде спазено“, каза Макрон в Канада.     Той се обяви за нов подход в двустранните отношения с Русия и за нови разговори с нея на европейско ниво. \"Вярвам в отношенията с Русия. Преди няколко седмици бях в Санкт Петербург, искам още повече да работя с руския президент Владимир Путин. Но ще правя това без капка наивност или опит за приспособяване“, увери Макрон.   Той подчерта, че Западът се нуждае от нова стратегия за следващото десетилетия в отношенията с Русия. „Вярвам в тези отношения и възнамерявам да ги развивам“, категоричен е френският президент.   В петък Доналд Тръмп призова Русия да бъде върната обратно в Г-7, предизвиквайки яростни реакции от страна на Обединеното кралство и други световни лидери. \"Русия трябва да бъде на срещата, защо да имаме среща без тях?\", каза американецът. \"Знаете ли, независимо дали ви харесва или не, и може би не е политически коректно, но имаме свят, в който да управляваме. Няма значение как ще го наричате. Това беше Г-8 , но Русия беше изхвърлена, а трябваше да се позволи на Русия да се върне обратно. Русия трябва да е на масата за преговорите\", категоричен бе Доналд Тръмп, който обвини  администрацията на предшественика си Обама за отстраняването на Русия.     Тя бе допълнително изнервена  след като източници разкриха пред в. \"Telegraph\", че Тръмп бил разочарован от тона \"като на училищна директорка\" на Тереза Мей.  ", "date": "2018.06.10", "title": "След Тръмп и Макрон поиска Русия отново да влезе в Г-7"}
{"url": "http://epicenter.bg/article/Rusiya--Evropa-i-SASht-prokarvat-ideyata-za-silova-operatsiya-v-Donbas/156423/7/0", "text": "Европейските и американските партньори на Русия прокарват идеята за силова операция за „налагане на мир“ в Донбас чрез международна военногражданска администрация. Това се казва в разпространен коментар от Министерството на външните работи на Руската федерация в навечерието на срещата в Берлин на първите дипломати на страните от „нормандската четворка“ – Германия, Франция, Украйна и Русия, предава EA Dail y . Основна тема на дискусиите в германската столица ще стане „комплекс от мерки по изпълнението на Минските споразумения“ от 12 февруари 2015 г., а също договореностите, достигнати в хода на срещите на ниво „нормандски формат“ – от 2 октомври 2015 г. в Париж и от 19 октомври 2016 г. в Берлин. Участниците ще обсъдят ситуацията в зоната на конфликта и изпълнението на поетите военни, икономически, социални и хуманитарни задължения.  „Събитията от последно време показват, че киевските власти нямат намерение да изпълняват Минските задължения, грубо извъртат логиката и последователността им, изкуствено свързвайки готовността си да напреднат по политически път с пълната военна капитулация на Донбас, контрола на границата с Русия“, констатират във външнополитическото ведомство в Москва, същевременно подчертавайки, че ситуацията в Източна Украйна се изостря.  „Що се отнася до присъствието на ООН в Донбас, както е известно, през септември 2017 г. Русия внесе в Съвета за сигурност на ООН съответната резолюция. Въпреки това до този момент не сме получили писмен отговор на този документ. Вместо това нашите европейски и американски партньори прокарват идеята за силова операция за „налагане на мир“, установен в региона до провеждане на местни избори, чрез международна военногражданска администрация. Подобни предложения, в разрез с Минските споразумения, са отхвърлени от Донецк и Луганск.  Всички форми на международна помощ за решаване на вътрешната украинска криза, включително от ООН, трябва да се основават на съгласието на самите страни в конфликта - Киев и Донбас\", подчертават от руското министерството на външните работи. На 11 юни първият дипломат на Москва Сергей Лавров ще участва в среща на външните министри от „нормандския формат“, която ще се състои в Берлин по инициатива на ръководителя на германската дипломация Хайко Маас. ", "date": "2018.06.10", "title": "Русия: Европа и САЩ прокарват идеята за силова операция в Донбас"}
{"url": "http://epicenter.bg/article/Rusiya-i-Kitay-gotvyat-proekt-za-golyamo-Evraziysko-partnyorstvo/156424/7/0", "text": "Русия и Китай работят върху проект за Евразийско икономическо партньорство, който ще бъде отворен за всички страни от Шанхайската организация за сътрудничество (ШОС). Това заяви в речта си на срещата на върха на ШОС руският президент Владимир Путин, съобщи ТАСС.   Проектът ще бъде отворен за всички страни от регионалната организация, каза Путин. \"Възползвайки се от случай, каня представителите на вашите страни да участват в първата среща на ръководители на регионите от държавите членки на ШОС и във форума на малкия бизнес на ШОС и БРИКС, които ще се състоят в Русия\", заяви руският президент.    В организацията БРИКС влизат Бразилия, Русия, Индия, Китай и Република Южна Африка.   В речта си на форума в китайския град Циндао Путин каза, че развитието на икономическите връзки е важно направление в дейността на ШОС. Набират обороти търговията и инвестициите, опростяваме достъпа до стоки и услуги, усъвършенстваме митническите регулации, премахваме излишните административни бариери, предприемаме общи проекти в енергетиката, транспорта и селското стопанство, посочи той.   Руският лидер говори и за необходимостта от подобряване на координацията при изпълнението на проекти по линия на Евразийския икономически съюз и китайската програма \"Един пояс, един път\".  ", "date": "2018.06.10", "title": "Русия и Китай готвят проект за голямо Евразийско партньорство"}
{"url": "http://epicenter.bg/article/Turtsiya--Ruskite-S-400-ne-sa-zaplaha-za-NATO/156426/7/0", "text": "Зенитните ракетни системи С-400, които Турция купува от Русия, не представляват никаква заплаха за НАТО. Това заяви турският министър на отбраната Нуретин Джаникли в Брюксел след преговори със своя американски колега Джеймс Матис.    „ САЩ се безпокоят, че радарите на С-400 могат да предават данни за изтребителите от пето поколение Ф-35 и други оръжия на НАТО. В тази връзка много сенатори са против покупката на тези системи от Турция. Ние обяснихме, че няма никаква заплаха и няма да има. Гарантирахме, че С-400 няма да създават никакви заплахи за оръжията на НАТО. С-400 ще бъдат доставени и приети на въоръжение в Турция, затова по този въпрос не може да има никакви дискусии“, каза Джаникли.    Той също така съобщи, че Турция очаква от страна на САЩ честно да изпълнят своите ангажименти за доставката на Ф-35. „Отношението на САЩ ни принуди да се обърнем към други за покупката на системи за ПВО, така че споразумението за С-400 с Русия трябва да се разглежда именно под този ъгъл. Ако и по въпроса за Ф-35 бъде взето решение, противоречащо на нашето споразумение за доставка, тогава ние ще бъдем принудени да търсим изход от тази ситуация. Това е наше право“, подчерта турският министър на отбраната.    Камарата на представителите на американския Конгрес прие на 25 май законопроект за бюджета на Пентагона през 2019 финансова година. Той лишава министъра на отбраната от възможността за одобри доставката на американско оръжие за Турция без предоставянето на специален доклад, засягащ покупката на руски зенитни ракети С-400 от Анкара.    Турция изрази желание да купи над 100 изтребители Ф-35А. Предлаганата от американските законодатели мярка може сериозно да попречи на този договор. Говорителят на турското МВнР Хами Аксой заяви на 25 май, че Турция може да предприеме мерки срещу САЩ, ако Вашингтон откаже да достави Ф-35.", "date": "2018.06.10", "title": "Турция: Руските С-400 не са заплаха за НАТО"}
{"url": "http://epicenter.bg/article/Donald-Tramp--SASht-sa-kasichkata--koyato-ograbvat--Tova-svarshva/156431/7/96", "text": "Лидерите на 7-те най-развити държави от Г-7 не успяха да изгладят различията в търговския спор със САЩ, който ги доведе до ръба на търговска война, а американският президент си тръгна по-рано от срещата, за да замине за Сингапур, където предстои срещата му със севернокорейския лидер Ким Чен-ун, предаде „Франс прес“.   Американският президент предупреди останалите лидери, че \"измамата е разкрита“ по отношение на търговските практики на техните страни към САЩ. Доналд Тръмп обяви, че е постигнал значителен прогрес, успявайки да убеди лидерите на другите страни, че търговията между тях и САЩ трябва да бъде по-балансирана.   \"Предполагам, че те ще се върнат към белите дъски и ще проверят нещата отново“, каза Тръмп, визирайки плановете на другите страни да въведат реципрочни търговски мита срещу САЩ, които могат да ги лишат от достъпа до американския пазар. На срещата американският президент предложи страните от Г-7 да установят правила за свободна търговия по между си без мита и бариери.   Утопичната идея на Доналд Тръмп бе приета със скептицизъм от останалите участници в срещата, а високопоставен европейски представител каза, че това би било скок към един напълно нов свят.   Френският президент Макрон например посочи, че Франция има отворени граници с Великобритания и Германия съгласно европейското законодателство и има търговски дефицит и с двете страни – далеч от визията на Доналд Тръмп за балансирана реципрочна търговия.   На тръгване американският президент предупреди: \"Ние се обръщаме към всички страни“, говорейки за големите съществуващи търговски бариери и мита пред американския износ по света. \"Това ще спре. Или ние ще спрем да търгуваме с тях. И това ще е много печеливш отговор, ако го направим“. \"Ако те отговорят с реципрочни мерки, ще сгрешат“, предупреди той, като напомни, че САЩ имат много по-малко какво да губят от техните партньори, ако световната търговия се затрудни. „Ние ще спечелим тази война хиляда пъти“, закани се президентът.   Президентът на САЩ Доналд Тръмп напусна срещата на лидерите на държавите от Г7 в събота със силно предупреждение към някои от най-близките съюзници на Вашингтон: намалете търговските бариери или се изправете пред последствията.   Докато се подготвяше да отпътува по-рано от срещата на Г7 в Шарлевоа, Канада, за да замине за Сингапур за предстоящата среща със севернокорейския лидер Ким Чен-ун, Тръмп представи ултиматум към чуждестранните лидери, настоявайки техните страни да намалят търговските си бариери със САЩ или да се изправят пред риска да загубят достъп до пазара на най-голямата икономика в света.   \"Те нямат избор. Ще бъда честен с вас, те нямат избор“, заяви в типичния си стил Тръмп пред репортери по време на пресконференция, добавяйки че компании и работни места са напуснали САЩ, за да избягат от търговските бариери наложени отвън. \"Ще поправим тази ситуация. А ако не се поправи, тогава няма да се занимаваме с тези страни“.   \"Ние сме банковата касичка, която всички ограбват. Това приключва“, добави Тръмп. Той също предупреди страните опитващи се да отвърнат на митата за стомана и алуминий, добавяйки че ще продължи да преследва подобни търговски мерки, докато другите държави отстъпят и се съгласят на „справедливи“ търговски сделки със САЩ.   \"Европейският съюз е брутален към САЩ. И те разбират това. Те го знаят. Когато им го казвам, те ми се усмихват”, заяви Тръмп. \"Те не могат да повярват, че им се размина. Канада не може да повярва, че ѝ се размина. Мексико – имаме търговски дефицит от 100 милиарда с Мексико и това не включва всичките наркотици, които влизат от там“, продължи той.   Запитан за състоянието на отношенията на САЩ с останалите членки на Г7, Тръмп настоя че те не са били по-добри. \"Нивото на отношенията e 10 (по десетобалната система). Ангела, Еманюел, Джъстин. Бих казал, че отношенията ни са 10“, заяви той.   Лидерите на държавите от Г7 ще акцентират върху значението на очертана от правила търговия, но въпреки това ще продължи да има различия между Европа и САЩ по въпроса, заяви канцлерът на Германия Ангела Меркел в събота, предава Reuters. \"За нас беше важно, че имаме ангажимент към търговски ред базиран върху правила и че продължаваме да се борим срещу протекционизма, както и че желаем да реформираме Световната търговска организация“, заяви Меркел пред репортери, след разговорите между лидерите от Г7 в Квебек.   Тя добави, че има широко съгласие сред лидерите, че митата и други търговски бариери трябва да бъдат ограничени. \"Това са съвместно споделени принципи, въпреки че капаните се намират в детайлите“, заяви тя.   \"Доналд Тръмп на световната сцена, ден 1: Идва късно, напуска рано, обиди домакина, отчужди съюзниците\", така големият американски тв канал NBC обобщи критично изявата на президента в Канада, въпреки бомбастичните му изявления пред медиите.   Доналд Тръмп се оттегля от общото комюнике на Г-7, пише британският вестник The independent. Американският президент написа в социалната мрежа „Туитър“ следното гневно съобщение:   \"Въз основа на фалшивите изявления на Джъстин по време на неговата пресконференция и факта, че Канада налага огромни тарифи на американските ни фермери, работници и компании, съм инструктирал американските ни представители да не подкрепят комюникето\". Страните – участнички след срещата на върха на Г-7 в Канада издадоха съвместно изявление, обещавайки да се борят срещу протекционизма и да следват установените търговски правила, въпреки ясните различия между САЩ и техните колеги от останалите страни. Съвместното изявление на лидерите на САЩ, Франция, Германия, Великобритания, Япония, Италия и Канада идва, след като американският президент Доналд Тръмп отказа да оттегли решението си да наложи мита върху стоки, включително внос на стомана и алуминий като част от своята така наречената стратегия „Америка първо“.", "date": "2018.06.10", "title": "Доналд Тръмп: САЩ са касичката, която ограбват. Това свършва"}
{"url": "http://epicenter.bg/article/Erdogan--Avstriya-iska-voyna-mezhdu-krasta-i-polumesetsa/156443/7/0", "text": "Турският президент Реджеп Тайип Ердоган заяви, че ще предприеме действия в отговор на решението на Виена да закрие седем джамии и да прогони турски мюсюлмански духовници, които бяха обвинени, че са финансирани от чуждестранни държави, съобщи ДПА.   Страхувам се, че стъпките, предприети от австрийския премиер, водят света към война между кръста и полумесеца, заяви Ердоган в Истанбул, предаде Анадолската агенция.   Вие правите това, а ние ще седим със скръстени ръце? Това означава, че ние ще предприемем също някои стъпки, заяви Ердоган.   Австрийският канцлер Себастиан Курц обяви, че ще предприеме твърди мерки срещу политическия ислям, което ще включи закриването на седем джамии по подозрения, че са свързани с турски националисти.   Планът на Курц включва също предупреждение, че почти една четвърт от 260 мюсюлмански духовници в Австрия могат да бъдат подложени на процедура за експулсиране, тъй като са под наблюдение за възможно нелегално финансиране от Турция.   Отношенията между Австрия и Турция се влошиха значително през последните месеци, тъй като Курц разгневи Анкара, изразявайки опасения във връзка с имиграцията и превръщайки в част от своята предизборна кампания прекратяването на преговорите на Турция за членство в ЕС.", "date": "2018.06.10", "title": "Ердоган: Австрия иска война между кръста и полумесеца"}
{"url": "http://epicenter.bg/article/Promenlivo-vreme---slantse--dazhd-i-gradushki/156410/2/0", "text": "Атмосферното налягане е и ще се задържи малко по-ниско от средното за юни. Това прогнозира дежурният синоптик на НИМХ в БАН.   Днес в сутрешните часове явленията в Западна България временно ще затихнат, а облачността ще се разкъса и над по-голямата част от страната ще преобладава слънчево време.   Около и след обяд отново на места в Западна и Централна България ще има краткотрайни валежи и гръмотевици, интензивни ще са явленията главно в планинските райони. Остават условията за градушки.   Над Източна България ще преобладава слънчево време с временни увеличения на облачността, но без валежи. Ще духа слаб до умерен североизточен вятър.   Температурите слабо ще се понижат и преобладаващите максимални ще бъдат между 25° и 30°. Над планините в Западна и Централна България ще има значителна облачност, около и след обяд купесто-дъждовна.   На места ще превали краткотраен дъжд, временно интензивен, придружен с гръмотевици.   Много слънчеви часове ще има над масивите в Източна България. Ще духа умерен, по билата и временно силен вятър от изток-североизток. Максимална температура на височина 1200 метра около 20°, на 2000 метра – около 13°.   Над Черноморието ще преобладава слънчево време с временни увеличения на облачността, но без валежи. Ще духа до умерен североизточен вятър. Максимални температури на въздуха: 24-26°. Температурата на морската вода е 22-25°. Вълнението на морето ще бъде 3 бала. На 10.06.2018 слънцето ще изгрее в 05:49 часа и ще залезе в 21:04 часа.   Продължителност на деня 15:15 часа. На 10.06.2018 луната ще изгрее в 03:43 часа и ще залезе в 17:03 часа. Осветеност на диска в 0h UT 19 %. Фаза на луната: след последна четвърт преди новолуние.", "date": "2018.06.10", "title": "Променливо време - слънце, дъжд и градушки"}
{"url": "http://epicenter.bg/article/Plenum-na-BSP-dava-start-na-televiziyata/156411/2/0", "text": ", съобщиха от партията. Пленумът е закрит за медии.       за актуалната политическа обстановка в страната и задачите пред БСП.   Пред Пленума ще бъдат   и въоръжените сили на страната и за концепцията за телевизия на БСП.   Националният съвет на БСП  , както и с Правилника за избор на партийни органи и на участници в различни форми на работа в БСП и с други организационни въпроси.   Сумата, предвидена за партийната телевизия, е 2 млн. лева, а целта - да стартира през октомври, месеци преди евроизбори 2019 и година преди редовния местен вот. Концепцията за БСП-тв бе  възложена на партийните съвети по медии и култура, както и на Изпълнителното бюро.   Телевизията няма да бъде чисто партийна, а политематична обществена телевизия, за да се привлекат зрители и извън партийното ядро. Лидерът на БСП Корнелия Нинова обеща партийна тв в предизборната си програма.  Публицистика, репортажи и дискусии за проблеми и скандали по места, предавания за култура и история, предвижда концепцията за телевизията на БСП.  От партията още не са внесли документи в СЕМ, за да получат лиценз.     и позицията на ръководството на БСП по документа.   Ще има обратен ефект\", заяви вчера  Корнелия Нинова пред Дарик радио. Тя съобщи, че заради тази своя позиция   .   Нинова подчерта, че  няма да се съгласи за Конвенцията, какъвто и натиск да се оказва върху нея, защото \"спасяваме българското християнско семейство, традиции и българските деца\". Тя каза, че   ", "date": "2018.06.10", "title": "Пленум на БСП дава старт на RED. tv, Нинова се опълчва отново на ПЕС за Истанбулската конвенция"}
{"url": "http://epicenter.bg/article/Otbelyazvame-Denya-na-vsichki-balgarski-svetii/156412/2/0", "text": "В неделя църквата отбелязва един от най-новите празници в православния календар – Деня на всички български светии.   Отците на Църквата са установили този празник, за да напомня, че има герои на вярата, които въпреки праведния си живот и служба на Бога, са останали безименни и неизвестни за света. Затова днес православният свят празнува всички светии, които със силата на Светия Дух са вършили чудеса, разпространявали са Евангелието на Спасението и са наши застъпници на небето.   Денят на Всички български светии е уникален празник. На него Църквата отдава почит към всички исторически личности, живели по нашите земи, които са канонизирани за светци. Те са се отличавали с благочестив живот, изповядвали са в пълнота Христовата вяра и са били предани на светото православие. Били са хора на вярата и духа и всеки с делата си е заздравявал спойката между църква, народ и държава.   Българските светци олицетворяват националната ни съдба, защото всеки период от доосвобожденската ни история има своите мъченици.   Освен тези светии, които са отбелязани в църковния календар, на българската земя са просияли много светители, преподобни, пустинници и мъченици, като се почне от преди покръстването на българите и след това до ново време.   По време на османското робство башибозукът е разрушавал и изгарял манастирите и църквите ни, но вярата на народа ни е била съхранена. Затова на този ден възпоменаваме също безбройните безизвестни свети хора, които проляха кръвта си за запазването на вярата по нашите земи.   Този ден е за прослава и на онези неизвестни подвижници, монаси и свети хора, отишли си тихо и скромно от този свят, които светят със невидима светлина от небесния небосклон.   Неделя на всички български светии празнуваме след Неделя на Всички светии - първата след Петдесетница. С възпоменанието им в богослужебния ред се изпросва молитвеното им застъпничество и благословение над целия български народ.   Последните канонизации в Българската православна църква са извършени по времето на патриарх Кирил. На 26 юли 1962 г. Св. Синод провъзгласява за светец на нашата църква преп. Паисий Хилендарски по случай 200-годишнината от написване на История Славянобългарска. В този период е канонизиран и Св.Софроний Врачански.  Именици на този ден са: Асен, Асенка, Аспарух, Ася, Десислава, Десислав, Десина, Крум, Камен, Камена, Кремена, Панайот, Румен, Румяна, Чавдар.   В 9.30 ч. в Патриаршеската катедрала „Свети Александър Невски” ще бъде отслужена тържествена литургия.", "date": "2018.06.10", "title": "Отбелязваме Деня на всички български светии"}
{"url": "http://epicenter.bg/article/Eksdeputatka-i-dami-ot-BAN-razrabotvat-psihotest-za-shofyori-za-453-000-leva/156422/2/0", "text": "Социалната мрежа „ Фейсбук“ изригна срещу съветничката по проблемите на пътната безопасност в МВР Калина Крумова.   Стотици хора се възмутиха, че прелитащата от партия в партия дама е спечелила проект за половин милион лева, уж за да обнови психотестовете за професионални шофьори.   В края на май т. г. стана ясно, че Крумова и още няколко жени от БАН са спечелили европроект за 453 600 лв. „Целта е да се осъвременят използваните в момента психологически методики за оценка на психологическата годност на водачи, извършващи обществен превоз на пътници и товари и шофьорите, които временно са лишени или са загубили правоспособност за управление на моторно превозно средство, посочват в съобщение на Институт за изследване на населението и човека при БАН.   Тази новина буквално взриви социалните мрежи. Сред възмутените е и депутатката от ГЕРБ Нели Петрова, който загуби дъщеричката си Лора при трагичен инцидент на пътя.   Ето какво написа тя:   „ Когато преди Коледа писах и призовах всички майки да се разграничат от Калина Крумова, днес думите ми се потвърдиха! Тя ще твори пътна безопасност за 500 000 лв. Аз мисля, че има достатъчно добри експерти в тази област и Калина Крумова не е човека който е компетентен в тази сфера“.   От Института за изследване на населението и човека към Българска академия на науките (ИИНЧ-БАН) работят по дългосрочен проект за изработване на методики за оценка на психологическата годност на водачите, съобщиха от БАН.   Научният състав включва проф. д-р Антоанета Русинова-Христова - ръководител, гл.ас. д-р Зорница Тоткова, гл. ас. д-р Росица Рачева и докторант Калина Крумова .   За това изследване има Договор за обществена поръчка с предмет: \" Повишаване нивото на пътната безопасност чрез разработване на нови методики за изследване на психологическа годност на водачи на моторни превозни средства /МПС/\". Той е сключен между Министерство на транспорта, информационните технологии и съобщенията /МТИТС/ и Института за изследване на населението и човека към БАН на 26 юни 2017 г.   Договорът е финансиран по проект от  Приоритетна ос 5 - \"Техническа помощ\" на Оперативна програма \"Транспорт и транспортна инфраструктура\" 2014 - 2020 г. с бенефициент транспортното ведомство. ", "date": "2018.06.10", "title": "Ексдепутатка и дами от БАН разработват психотест за шофьори за 453 000 лева"}
{"url": "http://epicenter.bg/article/Aleksandar-Tomov--Parite-na-sveta-zaobikoliha-Balgariya/156427/2/0", "text": "„ Национален граждански форум“ не е партия, а по по-скоро съюз - обединение на политически партии, граждански сдружения, неправителствени организации, бизнес организации, бизнес сдружения, които се обединяват, запазвайки своите регистрации, в единна платформа и около една програма, която наричаме „Програма за ускорено развитие“.    Това каза за БНР професор Александър Томов от новата политическа формация. Макроикономистите, създали програмата, твърдят, че държавата може да постигне 6-7% растеж по примера на Румъния и други страни в Азия в Европа.   \"Смятаме, че има условия за това, което ще ни позволи да вдигнем доходите значително - почти по два пъти. Два пъти като увеличиш растежа, естествено получаваш милиарди като приходи. В крайна сметка това позволява да се качат и пенсиите 2 пъти за кратък период от време и, съответно, да скачат и заплатите\".   По последни проучвания 37%  от избирателите искат да гласуват за алтернативни, защото настоящите „по някакъв начин са част от това изоставане“, каза ученият, който коментира данните за устойчивия икономически ръст така:   „Ако  увеличете с 3% или дори с 4% при много ниска база, дори 0,5% да е растежът в Германия прирастът ще е много по-голям. През 2007 година България произвежда от около 2500 евро на човек от населението. Сега, след доста години при „висок растеж“, произвеждаме някъде 6500, а по програмите на кабинета ще привеждаме 8000 евро на човек от населението някъде около 2021 година. Европа в този период, с много по-нисък растеж е добавила не 4000 евро,  а 20 хиляди евро. Оттук се получава това, че всички доходи при нас потъват спрямо тези на Запад и ние се топим като нация. За да догонваме, ни трябва минимум 5%. Казвам го като професор по макроикономика, а за да постигнем изпреварващо развитие – 6- 7%“.   Хората се спасяват поединично на Запад, но това става като намират работа на ниско ниво и на цената на „загуба на национален потенциал в огромни мащаби“, каза ученият. „Само преди пет години сме имали 3 520 000 заети по трудови правоотношения. В момента са 3 170 000. Ако продължава така, само след пет години пенсионерите и работещите ще се изравнят. А това означава бедност , стратегическа. И тук, понеже територията е прекрасна, времето е хубаво, климатът е чудесен, ще се настанят други“.   От Симеон Сакскобургготски досега 15 души управляват властта в България, коментира ученият. Традиционните партии в Европа си отиват, убеден е той. Томов даде за пример ПЕС, която е загубила 24 последователни избора. Изключително навлизане на националистически, ксенофобски и полутоталитарни структури има в ЕНП допълни той и нарече това „криза на самото настроение в Европа“, заради което новото формирование търси общ европейски фронт срещу явлението.   „Европа се нуждае от политическото обновление. Вземете България! Могат да я управляват, които са, още 20 години и резултатите ще си бъдат същите, поради факта, че във властта навлязоха хора, които са, като правило, средно образовани хора. Елитът на българските университети  беше изтласкан от властта. Умните българи ги няма! Управляват хора, които ходят след събитията. Ние пропуснахме не само проектите, които ни заобикалят, без изключение, нас ни заобиколиха парите на света“   Формацията е разработила детайлно 37 проекта,  зад които са убедени, че стоят „поне 5 милиарда евро чужди инвестиции годишно“, което може да промени облика на страната. В програмата е записано и как да бъдат осигурени 2 млрд. лева за армията. Около 9 милиарда дотук лева са загубите от за България от пропуснатите проекти „Южен поток“ и „Белене“.   Възстановяването на проекта за АЕЦ, според учения е „правилно“, но „ужасно трудно“, тъй като ще е необходима поне една година за да бъдат направени нужните остойностявания. Томов прогнозира нови национални избори догодина. От началото на годината досега има 48 или 49 протеста и никой от тях не е организиран от партия, коментира той.   „Всеки от нас – ние двамата и още  40 - 50 човека, които бяха в новото ръководство, ще подпишат един Кодекс на честта. Ще ви го дадем другата седмица или по-другата. Там пише всичко - трябва да докажеш че не си ощетявал тази държава с нищо, че си плащаш данъците… Трябва да докажеш че си  порядъчен гражданин, за да искаш да оправиш държавата“.   Председателят на Европейскита асоциация за защита на правата на човека в България  Румяна Дечева допълни: „Това е една от нашите характеристики в Европейския съюз – бедността,  а тя директно влияе върху правата на човека. \"Има едни тенденции, които са общи европейски. В южния пояс на ЕС имаме обедняване, за което не се говори кой много. Уж навсякъде посоката е правилна, но  младежката безработица е много висока, а перспективата за младите - такава, че те всички се оглеждат за някъде и ЕС спира да бъде притегателен. В различни анализи за състоянието на демокрацията и за състоянието на свободата на медиите на информираността, ние виждаме, че от Югоизточна Европа ние попадаме в една и съща група, имаме доста общи характеристики и една от тях е, че имаме доста ниска политическа култура“.  ", "date": "2018.06.10", "title": "Александър Томов: Парите на света заобиколиха България"}
{"url": "http://epicenter.bg/article/Petkov--S-neadekvatnite-si-deystviya-ministar-Radev-mozhe-da-predizvika-bis-na-politseyskite-protesti/156428/2/0", "text": "АБВ поиска оставката на вътрешния министър, а като аргумент посочиха несправянето на с престъпността в Ботевград.  Има опасност, заради неадекватните си действия, министърът на вътрешните работи Валентин Радев да предизвика отново протести и ситуацията от миналата година да се повтори, каза пред БНР лидерът на АБВ Румен Петков.   „Малшанс е на МВР, че г-н Радев е министър на вътрешните работи. Аз се надявам, че той съвсем скоро ще бъде изживян. Ние от АБВ говорим за пет незабавни стъпки, които трябва да бъдат предприети – подготовка и преподготовка на състава и много солидни критерии при подбора; незабавни мерки за преодоляване на недокомплекта - в МВР има повече от 3500 свободни места… Разбира се и въпросът с мотивацията. Аз се боя, че министърът на вътрешните работи с неадекватните си действия е на път да предизвика бис на протестите от миналата година. Говори се да се отнемат картите за градския транспорт на служителите на трудово-правните отношения, да се намалят парите за дрехи… Много се надявам до там да не се стигне. Това е една система от действия на министъра за демотивация, която вече отива към деморализация на състава. Ботевград е един пример за лъжата. Не може да излизаш и за говориш „В всяко село – полицай“, в Ботевград Районното полицейско управление да го преполовиш“, коментира Румен Петков и подчерта, че за да се стабилизира МВР, премиерът Борисов трябва да предприеме незабавни кадрови мерки в системата.   Според Петков обаче има политически натиск срещу реформата. „Ние от АБВ настояваме да се направи анализ на криминогенната обстановка страната – район по район. На базата на тази оценка на криминогенната обстановка да се адаптира съставът. Това е една от мерките, които трябва да се предприемат. Това е нещото, за което ние настояваме. Бяга се по различни причини. Защото се бяга? Защото веднага ще скочат петима депутати и ще кажат: „Не, не, в моя район няма да пипаш полицията, няма да пипаш състава!“, а може да бъде направено много елегантно, без да се съкращават хора, без да се предислоцират хора, но да сме със съзнанието, че за пет години въпросът ще приключи“.   В интервюто Румен Петков коментира и една от темите на седмицата – решението на депутатите да подкрепят реализацията на енергийния проект АЕЦ „Белене“ - на пазарен принцип и без държавни гаранции, чрез отделяне на активите и пасивите за втората атомна централа в отделно проектно дружество.   „Това е голяма победа на АБВ, защото ние сме единствените, които сме били до край методични. Решението на НС е голяма крачка, но крачка, която не прави процеса необратим, защото не беше свален мораториумът и това може да предизвика въпросителни у част от инвеститорите. Но, в НС да се спре със замерянето кой е по-виновен, нека малко смирение да има у всички, да подкрепят усилията на министър Теменужка Петкова, да се покаже на инвеститора волята „Белене“ да бъде изградена. Това трябва да е част от бъдещето на България през следващите 40 – 50 години“.", "date": "2018.06.10", "title": "Петков: С неадекватните си действия министър Радев може да предизвика бис на полицейските протести"}
{"url": "http://epicenter.bg/article/Sreshtata-mezhdu-Tramp-i-Kim-v-Singapur-struva-15-mln--dolara/156445/7/0", "text": "Общо 15 милиона долара ще струва на Сингапур организацията на срещата между американския президент Доналд Тръмп и севернокорейския лидер Ким Чен Ун.   Двамата се събират на безпрецедентна среща във вторник на неутрална територия, за която бе избрана именно Сингапур. Оказва се обаче, че тя няма да излезе никак евтино на домакините.   \"Организацията ще струва 20 милиона сингапурски долара  (15 млн. щатски). Това е цена, която сме готови да платим\", обяви сингапурският премиер Ли Сян Лун в отговор на репортерски въпрос.   Около половината от тези разходи са за мерките за сигурност и те ще бъдат изцяло поети от сингапурските власти, каза Ли и подчерта, че това е приносът на страната към международното събитие, което е и в неин интерес.", "date": "2018.06.10", "title": "Срещата между Тръмп и Ким в Сингапур струва 15 млн. долара"}
{"url": "http://epicenter.bg/article/Donald-Tramp-katsna-v-Singapur/156447/7/0", "text": "Лидерът на КНДР Ким Чен-ун и американският президент Доналд Тръмп пристигнаха в Сингапур за историческата си среща. Ким е кацнал на летище \"Чанги\" в 6,38 часа по Гринуич с полет на авиокомпания \"Еър Чайна\", а Тръмп чест часа по-късно – в 12:20 ч. с \"Еър форс уан\".   Лидерът на Северна Корея е предпочел да се придвижва в Сингапур със собствения си брониран Мерцедес С600 Пулман. С този автомобил Ким пристигна в хотел \"Сейнт Реджис\", където е настанена севернокорейската делегация за срещата на върха САЩ-Северна Корея. През март Северна Корея докара същата кола в Пекин заради визитата на Ким. Той я използва и по време на междукорейската среща на високо равнище в края на април.   Американският президент Доналд Тръмп се придвижва с лимузината Звярът, разработка на Дженеръл Мотърс.   На път към Сингапур Тръмп коментира, че е налице \"уникална възможност\" със Северна Корея, която работи \"много добре\" със САЩ. Тръмп каза, че отива на \"мирна мисия\". Може би ще разбера \"още на първата минута\" от срещата с Ким дали ще може да бъде постигнато споразумение със Северна Корея, увери Тръмп. Той потвърди, че целта остава закриване на севернокорейската ядрена програма, и изрази задоволство от свършената до момента работа.   Ким пък се срещна със сингапурския премиер Ли Сян Лун, на когото благодари за организирането на събитието. Кортежът на Ким пристигна в хотела, съпроводен от повече от 20 мотоциклетисти и също толкова дипломатически и полицейски автомобили. След като пристигна пред официалния вход на хотела, кортежът се скри зад специален параван, поставен там от съображения за сигурност. Веднага след това движението по улицата бе възобновено.   По-малката сестра на севернокорейския лидер Ким Чен Ун, е в състава на делегацията му. Тя съпровожда Ким по време на срещата с Ли Сян Лун, която бе излъчена на живо на страницата във Фейсбук на ръководителя на правителството на Сингапур.   В състава на севернокорейската делегация влизат още министърът на външните работи И Йон Хо, новият директор на Главното политическо бюро на Корейската народна армия Ким Су Гил, както и вторият човек в режима в Пхенян, заместник-председателят на управляващата Корейска трудова партия Ким Йон Чхол, който посети наскоро САЩ и се срещна с Тръмп и държавния секретар Майк Помпейо.   Дългоочакваната среща на двамата лидери ще се състои във вторник, в 4 часа българско време в хотел \"Капела\". За първи път севернокорейски лидер ще се срещне с действащ американски президент. Разговорите ще са насочени към постигане на споразумение за премахване на ядрените оръжия на Северна Корея срещу облекчаване на икономическите и дипломатически санкции срещу Пхенян.   Мястото на срещата - остров Сентоса е само на 500 метра от континенталната част и до него се стига главно по един-единствен път. Това дава възможност за уединение и улеснява гарантирането на сигурността.", "date": "2018.06.10", "title": "Доналд Тръмп кацна в Сингапур"}
{"url": "http://epicenter.bg/article/Vladimir-Putin-zakleymi-kato--tvorchesko-brashtolevene--kritikite-naG-7/156448/7/97", "text": "Критиките на държавите от Г-7 към Русия и към политиката на Кремъл бяха определени от президента Владимир Путин като \"творческо бръщолевене\", предаде агенция „Франс прес“.   Държавният глава смята, че \"отново е настъпил моментът за сътрудничество\" и добави, че с вижда в лицето на Доналд Тръмп партньор за преговори.   „Смятам, че е необходимо да спрем това творческо бръщолевене и да преминем към конкретни въпроси, свързани с истинското сътрудничество, заяви Путин пред репортери в Китай, където участва в среща на върха на Шанхайската организация за сътрудничество. Изявлението му бе направено в отговор на журналистически въпрос с настояване за коментар на съвместното изявление на лидерите на Г-7.   Припомняме, че на срещата на \"голямата седморка\" Тръмп отправи призив Русия да бъде върната във формата, но останалите държави отказаха. Общата позиция бе, че докато украинската криза не намери решение, Москва няма да се върне в този формат.   В същото време говорителят на Кремъл Дмитрий Песков коментира, че за Москва Г-7 не интересен и тя се стреми към по-различни формати на сътрудничество като Г-20 например. От Китай пък самият Путин обяви курс към евразийски съюз заедно със страните от ШОС.", "date": "2018.06.10", "title": "Владимир Путин заклейми като „творческо бръщолевене“ критиките на Г-7"}
{"url": "http://epicenter.bg/article/Georgi-Kaschiev--Ima-seizmichen-risk-za-ploshtadkata-na-AETs--Belene---video-/156453/4/0", "text": "Има сериозен сеизмичен риск за площадката на АЕЦ „Белене” и това не бива да се пренебрегва. Това обяви пред БТВ  , експерт по ядрена енергетик. Тя може да бъде подложена на въздействие от няколко сеизмични огнища, от които най-опасното е Вранча в Румъния, уточни Касчиев.   През седмицата парламентът даде право на правителството отново да размрази АЕЦ „Белене”. Георги Касчиев е дългогодишен критик на проекта.   Според него няма инвеститор, който да не поиска държавни гаранции от България, за да се включи в изграждането на АЕЦ „Белене”. Управляващите заблуждават хората, че може да се намери такъв инвеститор, категоричен е професорът.   По думите му България няма да има нужда от такава мощност поне до 2040 г. и това било посочено и в доклада на БАН. Между професионалистите в енергетиката има ясен консенсус, че такава централа не е нужна – приоритетите са други, допълни Касчиев.   На въпрос защо тогава отново се размразява проектът той коментира, че става въпрос за финалния етап от създаването на съюз – ГЕРБ – БСП и завой от европейско към евразийско развитие.", "date": "2018.06.10", "title": "Георги Касчиев: Има сеизмичен риск за площадката на АЕЦ „Белене” (видео)"}
{"url": "http://epicenter.bg/article/Tarsyat-pod-darvo-i-kamak-na-izbyagaliya-ot-tsentralniya-sofiyski-zatvor-Radoslav-Kolev/156415/3/0", "text": "Продължава издирването на избягалия от централния софийски затвор Радослав Колев, съобщава Нова ТВ. В ход е поредна акция на полицията в Ботевград и района. Претърсват се вили, както и цялата околност заради сигнали, че рецидивистът се укрива именно там. Според бащата на Колев той най-вероятно вече е извън страната. Полицията обаче смята, че беглецът няма ресурс да напусне България и се крие у нас. Радослав Колев избяга от централния софийски затвор на 3 април заедно с друг лишен от свобода Владимир Пелов, след като двамата извършиха въоръжено нападение над надзиратели. Оттогава въпреки многото сигнали от граждани за местонахождението на двамата, Колев не е заловен. Пелов бе убит при престрелка с друг криминално проявен - Марио Панчев, в центъра на Ботевград по-рано тази седмица. Пелов е издъхнал на място, а Панчев бе тежко ранен и вчера бе съобщено, че е починал в болницата. Няколко часа отне на полицията в нощта срещу сряда да разпознае Пелов като жертва на престрелката и се наложи идентификацията да бъде направена чрез пръстови отпечатъци. Причината според властите била промененият външен вид на затворника беглец, когото дори брат му не могъл да разпознае с категоричност.   По случая още тече разследване, но според информацията до момента Пелов е нападнал Панчев, а като възможни мотиви се сочат неуредени финансови сметки, вероятността Панчев да издаде Пелов, както и личен мотив. \r\n \r\n \r\n \r\n", "date": "2018.06.10", "title": "Търсят под дърво и камък на избягалия от централния софийски затвор Радослав Колев"}
{"url": "http://epicenter.bg/article/Nameriha-udavenoto-v-Struma-dete/156416/3/0", "text": "    Три деца от с. Микрево - две момчета и едно момиче, били на плаж в началото на Кресна след моста на село Горна Брезница. Едното момче викнало за помощ, че го понася реката и е започнало да се дави, едно от децата му подало ръка, но то изчезнало във водата.   Към 8.50 ч. водолаз слезе и огледа мястото, където децата са се къпали. След 5 минути той го откри в средата, където се получава водовъртеж. Дълбочината там е 2 м, температурата на водата е 16 градуса. Реката е пълноводна и бърза Очакваше се тялото да бъде открито надолу по реката, но бе открито на мястото, където са се къпали децата.    Снощи, веднага след инцидента бе започнало издирването на детето от рафтъри, които имат база наблизо, екипи на БЧК, полиция, пожарникари, роднини и доброволци. До късно вечерта детето не бе намерено. То е от с. Микрево и било на гости при роднини в Кресна.   Издирвателните екипи бяха на място още от 7 сутринта. Имаха готовност да проверят реката чак до гръцка територия. В издирването се включиха сили на противопожарна безопасност, екипи от Национален екип за действия при наводнения, БЧК, полиция, доброволци от община Кресна, обобщи Валентин Стоичков, зам.- кмет на община Кресна, цитиран от bTV. Преди години на същото място се удавило друго момче, разказват местните. В акцията участваха около 50-60 души, както и водолази от Столичната пожарна безопасност. От полицията посочиха, че нямат данни за други места където деца да плажуват сами  ", "date": "2018.06.10", "title": "Спасителите откриха тялото на изчезналото в река Струма момче"}
{"url": "http://epicenter.bg/article/Koloezdach-naryaza-gumite-na-lineyka--parkirala-na-veloaleya/156418/3/0", "text": "Гневен велосипедист наряза гумите на линейка от Бърза помощ, защото е паркирала на велоалея в центъра на София, става ясно от клип във фейсбук, сниман от случайно преминаващ гражданин.   Колата с лекарите пристигнала на бул. “Дондуков” по сигнал за 19-годишно момче, болно от диабет, което изпаднало в криза. Шофьорът спрял на велоалеята, където по закон имат право да паркират както линейки, така и полицейски и пожарни автомобили. Лекарите се качили при пациента. В този момент колоездач минал по велоалеята и спрял до линейката, разказаха от Бърза помощ.   “Разкарай колата оттук или пукам гумите”, крещял младежът с колелото на шофьора. Човекът го попитал къде да я премести и отказал, защото на булеварда минават коли. Тогава велосипедистът извадил нож и спукал гумите на линейката пред възмутените погледи на 15-ина души. После бързо се качил на колелото и потеглил. Завил по бул. “Васил Левски”.   “Добре, че колегите са успели да овладеят състоянието на момчето и не се е наложило да се вика втора линейка”, казаха от Бърза помощ пред \"Монитор\".   Шофьорът на линейката се обадил в полицията, но никой не дошъл. Медиците тръгнали към районното, за да дадат показания. В района обаче има много магазини, кафенета и банки с охранителни камери.  ", "date": "2018.06.10", "title": "Колоездач наряза гумите на линейка, паркирала на велоалея"}
{"url": "http://epicenter.bg/article/Arestuvaha-balgarski-tsigani-vav-Frantsiya--brutalno-eksploatirali-prosyatsi/156429/3/0", "text": "Единадесет български граждани са задържани в югозападния френски град Тулуза, съобщи полицията.  Циганите са арестувани за експлоатиране на просяци по време на операция в лагер в северната част на града.   Те са на съд за трафик на хора от престъпна организация, пране на пари и експлоатиране на просяци. Разследването срещу осемте мъже и трите жени е започнало през май 2017 г. след оплакване на българин, който е поискал да се измъкне от ръцете на престъпниците.   Българинът обяснил, че е бил нает в района на Плевен от една от пет цигански мрежи, които експлоатирали просяци в Тулуза с обещание за справедливо възнаграждение. Но след пристигането си във френския град те отнели паспорта му и ги настанили при изключително лоши условия за живот. Имало и физически тормоз, ако не носили достатъчно средства.   Задържаните упражнявали постоянен тормоз над просяците, включително и изтезания като завързване за дърво цяла нощ, биене с ток и други.   Полицията също засякла финансови потоци от няколко десетки хиляди евро към България и установила самоличността на членове на мрежата от 5 семейни клана.   Те принуждавали различни хора – предимно такива с физически или психически проблеми, да просят по кръстовищата в Тулуза. Определяли им работно време – от 9 до 21 ч. И поставяли долна граница за сумите, които просяците трябвало да събират. За „работещите” на по-малките кръстовища тя била 30 евро, а тези на по-големите – 400 евро.   За онези, които не успявали да изпросят достатъчно пари, следвали жестоки наказания. Някои били връзвани за дървета, други – прегазвани с коли и зверски пребивани. Жертвите, сред които има и 7-годишно дете, били принуждавани и да пият големи количества алкохол с цел по-лесното им манипулиране.   В схемата, която френските власти определят като „модерно робство”, всеки просяк имал собствен „господар”. А „господарите” в групата често търгували с жертвите си и си ги препродавали срещу 500 евро. Всички жертви вече са настанени в социални домове във Франция. Всички те, с изключение на една обаче, са поискали да се върнат в родината при първа възможност.", "date": "2018.06.10", "title": "Арестуваха български цигани във Франция, брутално експлоатирали просяци"}
{"url": "http://epicenter.bg/article/Izdirvan-ot-Interpol--kilar--se-e-predal-na-balgarskite-vlasti/156434/3/0", "text": "На 7 юни 2018 г. издирваният с червена бюлетина на Интерпол Мартин Георгиев – Джито се е предал в ГДБОП в присъствието на адвокат, съобщиха чак днес от спецпрокуратурата.   Георгиев е обвинен е обвиняем по досъдебно производство за разпространение на наркотици от 2015 г., като е сочен за ръководител на групата. Той е бил задържан първоначално за 24 часа, а след това мярката е удължена до 72 часа.   Мартин Георгиев е син на Мила Георгиева, доведена дъщеря на бившия шеф на митниците Христо Кулишев и се смята за едно от основните лица в т.нар „Килърите 6”. Майка му е разследвана за източване на ДДС у нас и за кражба на близо 26 млн. евро от ЕС в Румъния.   Сайтът „Биволъ” съобщи още вчера за прибирането на Георгиев, като по данни на изданието той тихомълком се е върнал у нас и задържането му не е било официално оповестено с цел мярката му да бъде променена в по-лека с помощта на конкретни длъжностни лица.   Разследването срещу майката на Джито не е напреднало заради политически протекции.", "date": "2018.06.10", "title": "Издирван от Интерпол „килър” се е предал на българските власти"}
{"url": "http://epicenter.bg/article/Zadarzhaha-41-godishen-piyan-i-drogiran-shofyor-na-uchenicheski-avtobus/156440/3/0", "text": "41 - годишен водач на автобус, превозващ ученици, е задържан тази сутрин във Варна, съобщиха от пресцентъра на МВР.   Около 8,30 часа, при извършване на задължителна полицейска проверка на автобус, собственост на частна фирма, потеглящ за ученическа екскурзия, е установено, че водачът му - на 41г. от Варна, правоспособен, е употребил алкохол с концентрация 1,27 промила в издишания въздух.    По-късно, при направените допълнителни тестове, е констатирано, че освен алкохол мъжът е употребил и наркотични вещества.   41-годишният водач на автобуса е задържан за срок до 24 часа. По случая е образувано досъдебно производство.", "date": "2018.06.10", "title": "Задържаха 41-годишен пиян и дрогиран шофьор на ученически автобус"}
{"url": "http://epicenter.bg/article/Dete-zagina-pri-katastrofa-kray-Klisura/156442/3/0", "text": "Деветгодишно дете е загинало, а жена е пострадала при катастрофа на пътя Пирдоп – Клисура, съобщиха от МВР.   Инцидентът е подаден тази сутрин около 9,50 часа тази сутрин.   При катастрофата са се ударили челно два автомобила. Жената е откарана в болница за лечение.   Точните причини за инцидента се изясняват.  ", "date": "2018.06.10", "title": "Дете загина при катастрофа край Клисура"}
{"url": "http://epicenter.bg/article/Haskovliyka-alarmira-za-izmama-s-legnali-na-patya-tsigani/156444/3/0", "text": "Нова измама на пътя грози добросъвестни и отзивчиви участници в движението, бие тревога хасковлийката Мария К в писмо до haskovo.net. Момиче от ромски произход се е пробвало да инсценира пътен инцидент като се престори на блъснато от кола, но номерът му не минал, става ясно от описанието на случката.    Мария К и съпругът й станали очевидци на явен опит за измама снощи около 20.30 часа на ул. \"Ком“. Семейството пътувало с автомобила си в посока бензиностанция \"Шел\", когато на няколко метра от кръговото видели детето, лежащо неподвижно на пътното платно. Съпругът й спрял автомобила, в същия момент спряла и друга кола.   Жената обаче се усъмнила, защото преди години станала очевидец на подобна измама. Ето как я описва хасковлийката: \"Преди години бях неволна свидетелка от балкона на студентската ми квартира как една ромка легна нарочно на шосето, а детето й беше на спирка. Накара го да плаче. Спря кола, извикаха линейка. Като дойде линейката, детето каза, че човекът, който се е обадил на Спешна помощ, е блъснал майка му. Стана голям цирк“.   Вчерашната история продължила по горния сценарий. \"Мъжът ми виждайки това дете, се върна до колата и ми каза да звъня веднага на 112\", разказва по-нататък Мария К. \"Аз му казах да отиде пак до детето и да му каже да става, защото идва полицията и знае за номерата им.   Той отиде и като каза това, детето скочи читаво и взе да бяга. Отиде до банкомата на бензиностанцията, където я е чакало по-голямо момче, и двамата хукнаха към сградата на ВиК. Там видяхме да ги чака майката, явно, и тръгнаха надолу. Съпругът ми беше бесен. Другият шофьор беше изненадан и афектиран от случващия се театър в рамките на 5 мин.“   Мария пише това писмо до редакцията, за да предупреди хората да внимават при подобни случаи. \"Хипотетично, ако бяхме се обадили на 112, щеше да дойде линейка и полиция. Братът, виждайки че номерът ще мине и ще дойде линейка, излиза от храстите и започва да се вайка, съответно ще дойде и притеснената майка с куп роднини. Докато дойдат екипите, става цирк. Идва линейка и казват, че детето е блъснато и братчето казва - \"този я блъсна\".   Всички поддържат тази версия и пред полицаите. Та питам се: как ще се измъкне от тази ситуация съвестният гражданин? Тази схема не е нова за изнудване на пари. Как болните им мозъци раждат подобни сценарии? В нашия случай за късмет спряхме две коли едновременно. Но те обикновено го правят пред един човек, а и аз, за щастие или не, този театър го бях гледала, та ни се размина.   По-късно споделяйки със съседи за случката разбрах, че тази седмица и на бул. \"Васил Левски\" същото момиче пак е изнасяло театри. Споделих, защото се надявам да информирате гражданите за тези схеми и да внимават за легнали деца или по-възрастни роми по шосето“.", "date": "2018.06.10", "title": "Хасковлийка алармира за измама с легнали на пътя цигани"}
{"url": "http://epicenter.bg/article/Botyo-Botev--Osnovna-greshka-e-nepravilnata-otsenka-na-lichnostta-na-Pelov/156457/3/0", "text": "„Това, че не е осъществен контрол в района на Ботевград по отношение на най-близките хора на Владимир Пелов е един съществен пропуск”, смята бившият шеф на отдел „Убийства” Ботьо Ботев. По думите му е нормално човек, който се крие от правосъдието, да смени външния си вид, но няма да може да повлияе на съществени белези от своята физиология. Според Ботев действията на Пелов и другият беглец от Софийския затвор Радослав Колев да се укрият в апартамент на хора, на които нямат доверие, е нелогично и ненормално.   „Как са се насочили да отидат точно на този адрес? Могат ли да отидат във всеки един друг дом под заплаха? И друго, което е факт – това е домът на негов стар приятел и човек, с който има съвместна престъпна дейност. Извършител е на убийство, поне информацията е такава”, поясни Ботев. Относно отношението и действията на МВР към случая „Пелов”, Ботев определи като основна грешка неправилната оценка на личността на Пелов. Той добави, че друго, което прави много лошо впечатление е, че по време на огледа на мястото на убийството на Пелов са присъствали хора, които не са имали работа на това място.   На въпрос дали е възможно разследващите да хванат Радослав Колев жив, Ботев смята, че е напълно постижимо, но зависи от действията на МВР. „От бягството до момента има само една засечка на Радослав Колев, че последните дни е бил с Пелов. Кое е наложило да се разделят? Не се ли е оказал в тежест на Пелов? Без да съм в час с детайлите – възможно ли е да има и трети човек?”, каза Ботев.", "date": "2018.06.10", "title": "Ботьо Ботев: Основна грешка е неправилната оценка на личността на Пелов"}
{"url": "http://epicenter.bg/article/Rumen-Petkov--Ubietsat-na-Pelov-be-agent-na-MVR--vatreshniyat-ministar-Radev-da-si-hodi/156421/2/0", "text": "Марио Панчев – мъжът, който ликвидира избягалия затворник Владимир Пелов, но после сам почина от раните си, е бил агент на МВР. Това обяви в студиото на „Тази неделя” лидерът на АБВ и бивш вътрешен министър Румен Петков. Според него в момента ведомството е в катастрофално положение и ръководителят му Валентин Радев трябва да бъде сменен.   „Анализът (на случилото се с Пелов-б.р.) трябва да го прави друг министър. Да кажеш „Малшанс, ние тамън да го хванем и нашият агент го гръмна – защото починалият в „Пирогов” е агент на МВР (…) Той е в основата на свидетелските показания срещу застреляния престъпник Пелов, той е човекът, информирал МВР за редица неща”, възмути се Петков.   Според него мрежата на информаторите и помагачите на МВР е съсипана и затова ботевградските полицаи не са научили, че в един конкретен апартамент на свързан с избягалия затворник се купува 3 пъти повече храна и сметките скачат драстично без видим повод.   „Деморализирана е системата и обществото не желае да работи със системата в този й вид. Изводът от тази саморазправа е, че няма държава, престъпниците решават своите проблеми помежду си”, подчерта Румен Петков.   Според него ударите по МВР са започнали още от 1992 г. с „безпринципната кадрова политика”: „Хора бяха изхвърлени на улицата и някои от тях бяха длъжни да оцелеят по не най-добрия за държавата начин”. Другите удари дошли от непрекъснатите преструктурирания и ваденето на досиета извън кръга на „политическите доносници”, което прекършило агентурния апарат.   Самият Петков като вътрешен министър предизвика сериозна полемика, след като взе участие в оперативната работа на МВР и се срещна с душнишките Братя Галеви. С днешна дата не смята, че това е укоримо поведение, защото двамата са били неосъждани към съответния момент и освен това са заявили, че ще дадат важна информация по линия на наркотиците само на ресорния министър . „В момента на срещата те бяха на пълно обслужване – външно наблюдение, подслушване, проследяване, всички екстри са били стоварени върху Братя Галеви. Друг въпрос е кой ги пусна да напуснат тържествено държавата”, подчерта Румен Петков.   „Далеч не съм първият вътрешен министър, който се среща с такива лица, не съм и последният”, отбеляза той, като не влезе в по-голяма конкретика. Все пак, обаче, лидерът на АБВ направи коментар, насочен към Цветан Цветанов и показно разстреляния бизнесмен Петър Христов: „Когато един министър си позволява да излезе и да обяснява кой как е помагал на министерството и после тоя го застрелят насред София – това също буди едни разсъждения”.   Петков посочи, че е работа на премиера Бойко Борисов и на парламентарното мнозинство да изберат наследник на Валентин Радев, но на шега предложи прима балерината Маша Илиева.", "date": "2018.06.10", "title": "Румен Петков: Убиецът на Пелов бе агент на МВР,  министър Радев да бъде сменен с Маша Илиева!"}
{"url": "http://epicenter.bg/article/Gergov-skochi--che-BSP-iska-novi-samoleti--Kak-taka-stana-bez-reshenie-na-partiyata-/156430/2/0", "text": "Бизнесменът и лидер на пловдивските социалисти Георги Гергов традиционно скочи срещу соцлидерката на влизане на поредния червен пленум, на който втора точка от дневния ред е позиция на БСП в подкрепа на модернизацията на армията, предаде Канал 3.   Той обвърза срещата на Нинова с американския посланик с гласуването на двата проекта за модернизация и се обяви срещу тях. \"Ще попитам защо се правят еднолични срещи. Много неща ме притесняват, когато са еднолични срещите. Разбира се, че ще го обвържа, че то е очевидно\", коментира бизнесменът. По думите му на пленума въпросът ще бъде повдигнат, както и другият: \"Как така стана, че групата гласува без партийно политическо решение?\"   \"На мен не може  да ми се обяснява, че 100 млн. на година нищо не е, все пак ние имаме социална програма, в която трябва да се говори за здравеопазване, а за въоръжаване да си се оправят управляващите\", критикува Гергов.   Очаква се подобни критики да изкажат и останалите представители на вътрешната опозиция в БСП, които са недоволни, че социалистите са подкрепили решението за покупка на нови самолети и бойни машини за пехотата, след като те били социална партия и не искали да се харчат толкова пари за отбрана.   На това от ръководството отговарят, че БСП винаги е била за модернизацията на въоръжените сили, но под условие, по думите на Атанас Зафиров, член на ИБ на партията и автор на позицията по темата, която се очаква пленумът да приеме. Според нея столетницата подкрепя модернизацията, но ще следи внимателно процеса и при най-малкото съмнение за корупция, няма да подкрепи ратификацията на договорите в пленарната зала.", "date": "2018.06.10", "title": "Гергов скочи срещу подкрепата на БСП за нови самолети: Как така стана без решение на партията?"}
{"url": "http://epicenter.bg/article/Filip-Popov--Korneliya-Ninova-vodi-BSP-v-pravilnata-posoka/156432/2/48", "text": "БСП се движи в правилната посока начело с Корнелия Нинова. Това каза секретарят на ПГ на „БСП за България“ Филип Попов преди днешния пленум на партията.   Той отчете, че откакто Корнелия Нинова е начело на БСП, партията е реанимирана, станала е опозиция и алтернатива. „Факт е, че удвоихме народните представители в Народното събрание. С наша подкрепа беше издигнат и избран президент на Република България. Мисля, че се движим в правилната посока начело с Корнелия Нинова и се надявам тя да продължава в същия дух да води партията“, каза той и й пожела успех. По думите му Пленумът подкрепя всички нейни действия, защото до този момент те са правилни.    Той коментира и недоволството на вътрешната опозиция от решението на да подкрепи купуването на бойна техника на армията. „Ще следим много изкъсо проектите за модернизация на армията, защото България е една от държавите с много високи нива на корупция. По думите на Попов това са проекти, които предразполагат корупционни схеми. „Това го приемаме като на първо гласуване\", каза Попов и уточни, че предстои още едно гласуване в Народното събрание.   Попов разкритикува управляващите, че въпреки всичко не се достигат 2 % от БВП за армията. Той поясни, че в БСП решението за проектите е било взето единодушно. „Разбира се, следва да се обсъди на Пленума, тъй като то беше предвидено“, коментира Попов. Той поясни, че управляващите са изненадали БСП, че са предложили проектите в седмичната програма. „Очаквахме, че ще е другата седмица“, заяви секретарят на ПГ на „БСП за България“.  По темата за партийна телевизия Попов заяви, че социалистите желаят обективна медия, която в същото време да е обществена. „Разбира се, сега ще се обсъди кога ще стартира. Във всичките ни приемни се поставя този въпрос не само от партийни членове, а от хората, с които се срещаме. Кога ще има, как ще се казва дори. Днес ще бъде обсъждано“, допълни Попов. На въпрос какъв бюджет се обсъжда за телевизията, Филип Попов поясни, че става въпрос за 2 млн. лв.    БСП винаги е била „за“ модернизацията на армията, но имаме своите забележки, каза от своя страна Атанас Зафиров, член на Изпълнителното бюро и председател на Съвета външна политика, международна дейност, отбрана и сигурност към Националния съвет на партията.    По думите на Зафиров това е една тема, която е била особено актуална във връзка с двата инвестиционни проекта, които бяха гласувани в Народното събрание. Той поясни, че БСП има забележки в проектите за модернизацията, които могат да бъдат отстранени и именно затова опозицията дава своята подкрепа с условия. \"Видим ли най-малките съмнения и колебания за корупционни механизми, си запазваме правото по време на ратификацията на тези проекти, да гласуваме друга позиция\", каза Зафиров.  На въпрос дали парите за модернизация на армията трябва да отиват в други сектор, Атанас Зафиров заяви, че има подобен тип разсъждения. „Виден техен изразител в обществото е г-н Марешки, но аз по никакъв начин не бих искал да коментирам подобни разсъждения. Най-малкото защото е изключено да се правят компромиси от нещо за сметка за нещо. Обвързването на националната сигурност, образование и здравеопазване, е неправилна теза“, каза той. По думите му задължение на правителството е да прави така, че гражданите да са здрави, образовани, но и да има сигурност. ", "date": "2018.06.10", "title": "Филип Попов: Корнелия Нинова води БСП в правилната посока"}
{"url": "http://epicenter.bg/article/Ninova--Borisov-se-provali-vav-vsichkite-si-misii---na-otmastitel--stroitel-i-obedinitel/156433/2/0", "text": "\"През първия си мандат Борисов бе отмъстителят, който обещаваше да вкара в затвора всички престъпници и виновници за кражбите на прехода. Нищо такова не се случи.  През втория си мандат бе строителят на магистрали и пътища. От доклада на Световния икономически форум за качеството на инфраструктурата става ясно, че пътищата в България са по-лоши, отколкото в Танзания, Алжир и Мали. В проучването страната ни е поставена на 93-то място по качество на пътищата. И тази мисия на Борисов не е  изпълнена.    Днес той е в ролята на обединител  - обединява Западните Балкани, обединява Европа с Русия, а не може да си обедини министрите в собствения си кабинет - Валери Симеонов обвинява Ангелкова в корупция и сезира главния прокурор, а българският народ е по-разединен отвсякога\".    Това заяви председателят на БСП Корнелия Нинова на днешното заседание на Националния съвет на партията. По думите й БСП е готова с алтернатива - \"Визия за България\", която да представи 21 юли на национално съвещание.    Тя уточни, че по проекта работят съветите към националния съвет на партията, както и експерти, които не са част от тези органи. Също така във визията ще бъдат включени и предложения на учените от БАН, които вече са представили на левицата свови предложения за политики и решения.    Нинова коментира и друга актуална тема - измамите в българските митници. \"Времето показва истината. На вота на недоверие към управляващите проблемите със системата БАЦИС бяха един от акцентите ни. Тогава ни критикуваха, че не сме били достатъчно аргументирани. Сега, няколко месеца по-късно, доклад на ОЛАФ установява точно това - подправени данни и фиктивно преминаване на товари\", обясни Нинова.    Тя се позова на европейската служба за борба с измамите, че \"в системата са били подавани данни за товари, които фиктивно преминават транзитно от Полша, Унгария, Германия, Франция, Литва и Словакия, за да достигнат Сърбия и Турция. Сръбската и турската страна са съобщили, че такива товари не са пристигнали на място. Разследването е обхванало 110 случая\". Нинова припомни, че тогава именно от БСП са сезирали институциите.  ", "date": "2018.06.10", "title": "Нинова: Борисов се провали във всичките си мисии - на отмъстител, строител и обединител"}
{"url": "http://epicenter.bg/article/Ofitsialno--BSP-podkrepya-modernizatsiyata-na-balgarskata-armiya/156450/2/0", "text": "Със 72 гласа за, 2 против и 1 въздържал се Националният съвет на БСП прие на днешното си заседание по принцип позицията за подкрепа на модернизацията на българската армия и възложи на Съвета по външна политика и отбрана да я допълни с направите от членовете на Пленума предложения. Те ще бъдат включени в окончателния вариант, уточниха от пресцентъра на партията.   Предложената позиция подкрепя проектите за модернизация на българската армия при условие, че разходите за отбрана не надвишават 2 % от БВП, и реализирането й се осъществява посредством офсетни програми и индустриално сътрудничество.   В приетата позиция се казва, че БСП ще настоява инвестираните средства за закупуване на ново въоръжение и техника да се върнат в България по примера на страни като Полша и Румъния.    От БСП считат, че българската отбранителна промишленост трябва да заеме мястото си в процеса на изграждането, развитието и поддържането на отбранителните способности.  В документа се подчертава, че български фирми трябва да се включат в процеса на придобиване на въоръжение и техника и в поддържането на платформите през пълния им жизнен цикъл. Изтъква се и все по-голямата необходимост да се търси трансфер на технологии, което ще осигури развитие на националната индустрия.   Документът още гласи, че процесът на придобиване на нови способности и модернизиране на българските въоръжени сили трябва да бъде осъществяван прозрачно, при пълен контрол и отчетност.    В същото време, увеличените разходи за отбрана не трябва да отнемат от парите за здравеопазване, образование, социални дейности и всички други, системно недофинансирани сектори на българското общество. Според позицията това може да стане само с икономически растеж, борба с паралелната държава, независимо правосъдие и силни правоохранителни органи.   \"Ако преценим, че в хода на процедурите възникнат основания за съмнения по отношение на корупционни практики и отстъпление от заложени параметри, и всички останали неща, на които бяхме свидетели през предходните години, то ние сме готови да оттеглим тази наша подкрепа и на самата ратификация на тези проекти да гласуваме по различен начин\", предупреди на пресконференция в централата на БСП Атанас Зафиров, член на ИБ на партията.   \" \", подчерта той.   Зафиров каза още, че левицата не трябва да бъде винена за това, че слага прът в колелото на модернизацията на българската армия и въоръжените сили, защото партията подкрепя тази идея.  Социалистът отбеляза още, че няма песимистични настроения в партията, а това, което се цели по думите му е БСП да бъде очернена и да се разиграе един сценарии, който да постави партията в неблагоприятна позиция.    \"Няма вътрешна опозиция, а има различни мнения и тук е мястото, където тези мнения ще бъдат чути\", подчерта Зафиров. Зафиров изрази съжаление, че другите области в държавата, които са недофинансирани, са в областта на здравеопазването, образованието и социалните дейности. Той нападна правителството на ГЕРБ и посочи, че те са хората, които трябва да осигурят пари за всичко. Ако те не могат да се справят с тези задачи, трябва да си подадат оставката и да дойдат други на тяхно място.   В петък парламентът одобри проектите за инвестиционен разход за модернизация на Сухопътни войски и Военновъздушните сили. За гласуваха 151 народни представители, 7 бяха против. Тогава председателят на БСП Корнелия Нинова заяви от от парламентарната трибуна, че „БСП за България“ ще подкрепи проектите за модернизация на българската армия, защото изпълняват поставените от тях условия. Тя обясни, че левицата е поставила условие да не се надхвърлят 2% от БВП. „Проектите, които ни представи Каракачанов, не надхвърлят 2% от БВП. Първото ни условие е изпълнено“, допълни тя в петък. Като второ условие Нинова посочи тогава - да бъдат ангажирани фирмите от българската отбранителна индустрия и българската икономика по линия на офсет и индустриалното сътрудничество, подобно на това, което прави Румъния. „В проектите, които ни представи Каракачанов, имат ангажименти. Следователно и второто ни условие вече е изпълнено“, каза Корнелия Нинова.", "date": "2018.06.10", "title": "Официално! БСП застана зад модернизацията на българската армия"}
{"url": "http://epicenter.bg/article/Novakov-se-obidi-na-podigravkite-na-Kurumbashev-za-kapitulatsiyata-na-paketa--Makron-/156451/2/0", "text": "Евродепутът Андрей Новаков е обиден на колегата си от БСП Петър Курумбашев заради подигравките му покрай трагикомичния скандал с фалшивата новина за „капитулацията на пакета „Макрон“ пред българите.   „Г-н Курумбашев трябва финално да вземе решение – това успех ли е или провал. Никъде не съм казал, че това е само мой успех. Няколко пъти изтъкнах общите усилия. Няколко пъти Курумбашев обаче отправи подигравки, включително и с лични нападки и грозни думи в парламента”. Така коментира Андрей Новаков критиките на колегата му евродепутат Петър Курумбашев за обявения успех по пакета „Макрон”, каза Новаков пред Канал 3.   Курумбашев първо обяви, че всъщност не е постигнат пълен успех, а днес пък заяви, че Новаков си е приписал изцяло заслугите. „Ако някой ме е припознал с този успех това е защото от година и половина живея с него и съм готов да прекося света. Когато ти пука за един проблем, така се радваш, когато постигнеш успех. При положение, че първоначалните идеи бяха съвсем други. Аз намирам това за успех. Колкото и усилено да твърди г-н Курумбашев, че това не е така – това няма да ме отклони от този път”, допълни евродепутатът от ГЕРБ.   „Два дни не можех да разбера какво става и откъде идват тези твърдения. Наложи се да обяснявам – успех ли е успехът и т.н. Имаше еуфория и вероятно след 10 години няма да се радвам така. Истината обаче е, че ако бяхме загубили, което и да е било от трите гласувания, щеше да дойде адът за шофьорите”, категоричен бе евродепутатът.   Той коментира и още едно изказване на Петър Курумбашев, че се „изживявал като генерал”. „Не съм генерал, но не съм и дезертьор. Защото аз бях там и се борих. А него го нямаше. Не приемам критики от някой, който няма никаква роля в това, което съм свършил. Означава ли това, че трябва да се върнем към първоначалния вариант на пакета „Мобилност”. Той ли ще плаща, ако това стане.   За радост обаче тези неща останаха в миналото. Няма да се уморя да повтарям, че това е български успех”, категоричен бе Андрей Новаков „Вие, спомняте ли си къде беше България преди Борисов да се захване с управлението. Метрото имаше 3 станции, а боклукът беше по улиците. Минималната пенсия беше 75-80 лева, а заплатата – 200 лева. Пътувахме до морето за 7 часа и се избивахме. Това вече е зад нас. Ще кажете, че приписвам всички заслуги на  него. Може и да не  е така, но със сигурност заслугата не е на Корнелия Нинова. Не и на Петър Курумбашев. България беше аутсайдер на международната сцена, а сега редовно идват световни лидери”, коментира по отношение на БСП, Новаков.   По темата АЕЦ „Белене” той изрази позиция, че ако не се прави нищо, България ще загуби много.", "date": "2018.06.10", "title": "Новаков се обиди на подигравките на Курумбашев за капитулацията на пакета „Макрон“"}
{"url": "http://epicenter.bg/article/Mikov-pak-napadna-Ninova--Ne-e-dostatachno-samo-da-se-karash-s-GERB-i-da-vikash-na-visok-glas/156452/2/0", "text": "„За съжаление резултатите от местните избори показват, че тенденциите продължават. Не мога да кажа, че само тя е причината, но това, за което тя бе избрана, не се случва”. Това обяви бившият председател на БСП Михаил Миков пред Канал 3 по повод случващото се в партията и успехите на Корнелия Нинова, които бяха обявени по-рано днес от колегите ѝ след днешния пленум.   „Успехът в Макреш го направиха местните хора. Всеки може да си припише успех за президента. Но факт е, че Корнелия Нинова направи това предложение за него”, допълни Миков. И се върна към критиките към соцлидерката, като се съгласи с думите на Георги Гергов, че има апатия в редиците на партията.   „Има апатия. На много места хората не намират причината, заради която да тръгнат. Не е достатъчно само да се караш с ГЕРБ, да викаш на висок глас. Това няма да накара младите и старите хора да тръгнат. Високият тон и караниците няма да помогнат на БСП”, категоричен бе бившият председател на левицата.   „БСП отстъпи от още една лява позиция – парите за въоръжение. Тя гласеше, че БСП не подкрепя 2-процентното увеличение от БВП преди да се намерят ресурси за другите важни теми.   Тук не става въпрос за Нинова, а за политиката”, допълни Миков. „С тези 3,3 милиарда за въоръжение какво казваме на избирателите. Не, че няма нужда от модернизация, но защо не правим нищо за демографската катастрофа. Кой ще кара тези танкове. Няма кой да отиде войник. И най-модерната техника да докараш, за какво ти е като няма кой да ги кара.   „Разбирам, че покрай дрънкането около Русия, някой иска да продаде една модерна техника. Австрия, Словения, Словакия имат разходи за отбрана по-малко от 2 процента. При положение, че ръстът ни е 3,5-4 процента, къде си тръгнал да купуваш модерни машини. Това не е лява политика”, каза още Михаил Миков.", "date": "2018.06.10", "title": "Миков пак нападна Нинова: Не е достатъчно само да се караш с ГЕРБ и да викаш на висок глас"}
{"url": "http://epicenter.bg/article/Plenumat-na-BSP-podkrepi-sreshtata-na-levitsata-na-/156454/2/0", "text": "Пленумът на БСП приветствал срещата на лидерите на левицата на Вишеградската четворка в Братислава, на която бе поканена и Корнелия Нинова. Срещата на четиримата лидери на партии от Вишеградската четворка и председателя на БСП Корнелия Нинова завърши с приемането на обща декларация за бъдещо сътрудничество, в рамкщите на което партиите да  развиват общи позиции по различни проблеми в Европа.   Нинова раздала на колегите си декларацията, която получила пълно одобрение от членовете на ВС на БСП.   \"Тази първа среща е добро начало. Този формат ще стане постоянен. Ще се срещаме на всеки шест месеца за обсъждане на важни теми за нашите държави и Европа. Ще търсим съгласие в защита на общите ни интереси. Поканих колегите, следващата ни среща да бъде в България, след шест месеца\", каза Корнелия Нинова след срещата в Братислава. ", "date": "2018.06.10", "title": "Пленумът на БСП подкрепи позицията на Нинова на срещата на Вишеградската четворка"}
{"url": "http://epicenter.bg/article/Borisov-se-sreshta-s-turskiya-premier-Binali-Yaldaram-v-Izmir/156455/2/0", "text": "Българският премиер Бойко Борисов ще посети Турция на 12 юни, съобщиха от турската правителствена пресслужба. Посещението на Борисов е по покана на турския му колега Бинали Йълдъръм. Срещата между двамата премиери ще се проведе в град Измир.   Миналата седмица Йълдъръм в телефонен разговор с Борисов специално го бе поканил да присъства на официалната церемония по откриването на Трансанадолския газопровод /ТАНАП/, която ще се състои на 12 юни в град Ескишехир.   Двамата премиери тогава се договориха и да проведат среща, на която да обсъдят въпроси от двустранен характер. По Трансанадолския газопровод /ТАНАП/ ще се доставя газ на Турция от Азербайджан.   За церемонията по откриването, която ще се състои в присъствието на Ердоган и на азербайджанския президент Илхам Алиев, са поканени държавни глави, премиери, политици от различни страни.    (на  :  ) е азербайджанско-  проект за изграждане на   от турската граница с   до границите с   и  , който да бъде централната част от т.нар.  .   Основната му цел е изграждане на тръбопровод за превоз на   от втория етап на разработката на азербайджанското находище   през Турция до границите на  .   Проектът е обявен през ноември 2011 година, а през декември с.г. е подписан меморандум за създаване на консорциум за изграждането и експлоатацията на тръбопровода, в който трябва да участват Държавната нефтена компания на Република Азербайджан (СОКАР) с 80% и турските държавни предприятия БОТАШ и „Турция Петрол“ с по 10%.   Строежът започна през 2015 г. Газопроводът бе завършен по проект - през 2018 година и е с капацитет 16 милиарда кубични метра годишно с възможност за разширение до 24 милиарда кубични метра годишно.", "date": "2018.06.10", "title": "Борисов прие поканата на Йълдъръм, заедно откриват Трансанадолския газопровод /ТАНАП/"}
{"url": "http://epicenter.bg/article/Ramadan-Atalay--Darzhavata-e-na-samotek--Nyama-energiya-v-pravitelstvoto/156456/2/0", "text": "„Не си спомням г-н Доган да е подкрепил Борисов в Кочан. Сигурно е имало такива срещи и подкрепа, докато е бил главен секретар на МВР. При съставянето на правителствата винаги сме казвали, че няма как България да остане без правителство. И винаги подкрепяме правителствата, докато се грижат за интересите на държавата. И докато не се отклонят от правия път, което често се случва заради лични амбиции”, допълни Аталай припомняйки миналото.   „Скандалите не се създават от опозицията. Скандалите се създават от управляващите и техните партньори. Всички скандали са техен продукт. Да отстъпваш пред своите партньори, когато те не са в интерес на държавата, това вече е скандал”, каза още депутатът от ДПС, като визираше Обединените патриоти.   Той коментира и срещата на върха между европейските лидери в София. „Не нужно да се принизяват сериозните неща и да се опростачват. Аз имам определено мнение за разходките по Моста на влюбените, сочните целувки... Срещата на върха все пак е факт и ще остане в историята. Тези европейски лидери идват по принуда заради европредседателството. Г-н Борисов дано има възможността да осъзнае какъв късмет има. Разбира се, той има усет и сериозно натрупан опит. Но този опит не му помогна при визитата при Путин. И той трябваше да анализира защо така се случи. Той в последните 10 години е участвал в процеса на захлаждане на отношенията с Русия. Самият той имаше периоди, в които връщаше назад”, допълни Рамадан Аталай.   „Сигурно БСП имат аргументи да искат предсрочни избори. В последно време тази тема не е обсъждана в ДПС. Но липсата на държавност се усеща и най-ниските нива на обществото”, обяви депутатът, като така коментира изказванията от страна на социалистите, че до края на годината ще има предсрочни избори.   „Обикалям държавата и виждам това. Не може да печелиш избори само с натиск. Къде е средната класа на България. Тя е притискана. В ГЕРБ има един натиск на регионално ниво, където те нямат усет как ще реагира обществото при определена ситуация. Например, ако дойдат избори”, обясни своето виждане народният представител и отправи критика към управлението.     Той обясни защо ДПС е против АЕЦ „Белене”. „Искаме да строим базова мощност, без да имаме база. Принципното решение на ДПС винаги е била да сме против ядренета енергетика. Въпреки това сме подкрепяли да се направи атомен блок в Белене, заради националната сигурност.   Няма как да се строи „Белене”. Тази година хиляди работници от „Козлодуй” се пенсионират. Да не би да се обучили нови кадри. В АЕЦ „Козлодуй” вече има недостиг на кадри. Закъсняхме”, категоричен бе Аталай.   „Даваме ли на обществото инфрмирано решение трябват ли ни нови мощности. Трябва да обясним. Ако докажат, че има нужда от нова мощност, тогава да говорим тази енергия от какъв вид ще бъде. Решенията в енергетиката не са от днес за утре. Там нещата са дългосрочни”, каза Рамадан Аталай.  ", "date": "2018.06.10", "title": "Рамадан Аталай: Държавата е на самотек! Няма енергия в правителството"}
