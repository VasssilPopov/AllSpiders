{"url": "http://epicenter.bg/article/Protestite-prodalzhavat--Nedovolnite-blokiraha-Prohoda-na-Republikata-/168578/2/0", "text": "Стотици граждани се вдигнаха на протест и в понеделник вечер, като блокираха движението в ред български градове. Проходът на Републиката също беше блокиран от над 200 души. Те спряха движението на десетки тежкотоварни камиони. Колите минават, като демонстрантите непрекъснато минават по една от пешеходните пътеки. Няма ексцесии, като исканията са за оставка на правителството и за по-добри условия на живот. \r\n \r\n \r\n \r\n \r\n В Благоевград голямо шествие обикаля партийните офиси, за да покаже, че народното недоволство няма общо с нито една политическа сила. Протестът ще мине и покрай полицията, която е обвинявана в произвол.   За десета поредна вечер варненци се събраха на протест с искане за оставка на правителството и смяна на системата. \r\n \r\n \r\n \r\n \r\n В Хасково протестът започна от центъра на града с митинг.   За поредна вечер в центъра на Добрич се събраха недоволни, основно млади хора с искане за промяна.   „Ножът е опрял до кокала. Не може да се живее в такава бедност“, коментираха недоволни хора от състоянието на страната. Над 200 души преминават спонтанно по пешеходна пътека на Прохода на Републиката. Искането е за оставка и по-добър живот.   . Образувала се е километрична колона от превозни средства. Хората се събраха на изхода на Монтана в посока Враца и застанаха на пътя. Те се заричат, че ще останат там до утре сутринта. Настояват за оставка на правителството и по-ниски цени на горивата.   В  хората започнаха да се събират на централния площад около 18.00 ч. Те се насочиха към един от главните булеварди в града. Протестиращите се зарекоха, че недоволството няма да бъде последното. Протестът е под надслов „Срещу безобразията в България”. Хората искат да живеят по-добре. Настояват и за по-ниски цени на горивата. Около 300-400 души се събраха в  за шествие по централните улици на града. Блокиран е централният булевард. Хората ще спират пред офисите на партиите, за да палят свещи и да покажат ритуалното им погребение. Протестиращите смятат да стигнат и до общината. В   тази вечер също излязоха на протест. Жителите на града организират автошествие по централните улици и възлови кръстовища. Те се събират пред най-голямата спортна зала в града, откъдето ще тръгне и обиколката им с надути клаксони, развети знамена и искания за оставка на правителството и достоен живот. Протестиращи се събраха на кръговото кръстовище на изхода от  в посока София. Те искат смяна на системата. Полицаи не допускат да се блокира движението. Няма напрежение между протестиращи и униформени.   Стотици млади хора стачкуват и в Благоевград. Шествието блокира основен булевард. То се насочва към сградата на МВР. Много протестиращи се оплакаха от полицейски произвол и насилие.  Майките на деца с увреждания също са под прозорците на властта. Те обясниха, че ще бъдат на улицата докато оставката на Валери Симеонов не бъде гласувана. Те напомниха, че ще продължат борбата до приемането на законите, гарантиращи нормален начин на живот на хората със здравословни проблеми.   Пред сградата на Народното събрание се провежда Национален протест срещу безобразията в страната. Протестиращите успяха да блокират движението пред парламента. ", "date": "2018.11.19", "title": "Протестите продължават. Недоволните блокираха Прохода на Рeпубликата "}
{"url": "http://epicenter.bg/article/Yavor-Notev--Siderov-nyama-pretentsii-kam-posta-na-Valeri-Simeonov/168527/2/0", "text": " Това е несериозно и недалновидно. Това заяви в ефира на БНР Явор Нотев от „Атака“. Той е зам.-председател на парламента.  „  то в крайна сметка всички тези призиви намират отговор в отдавна поставени основни разбирания на лидера на „Атака“ за промяна на стандарта на живот в страната, включително с негови искания, които бяха категорично и от мнозинството отхвърлени за увеличаване доходите на хората, увеличаване на заплащането на почасовата ставка и за увеличаване на заплатата до поне средната минимална заплата за Европа. “, коментира Нотев. ,,Волен Сидеров не претендира за вицепремиерския пост на Валери Симеонов'', категоричен беше Нотев.  Зам.-председателят на ВМРО Искрен Веселинов смята, че Волен Сидеров трябва да потърси своята лична отговорност за спада на доверието към Патриотите. Веселинов също бе гост на предаването \"Преди всички\" по програма \"Хоризонт\" на БНР. „Ние през цялото време сме се опитвали да работим, предлагали сме идеи в парламента, защитавали сме ги.  . Наистина имаме фундаментален разговор – как продължаваме и изобщо продължаваме ли заедно, можем ли да се обединим около тези приоритети, които са ни събрали, и най-важното – можем ли да ги реализираме.    Представителят на ВМРО изрази надежда трите партии да бъдат заедно на европейските избори.", "date": "2018.11.19", "title": "Явор Нотев: Сидеров няма претенции към поста на Валери Симеонов"}
{"url": "http://epicenter.bg/article/Ananiev--Dogovorat-za-dostavka-na-280-lineyki-e-parvata-krachka-kam-obnovyavaneto-na-speshnata-pomosht/168530/2/0", "text": "Подписването на договора за доставка на 280 линейки е първата крачка към изпълнението на проекта за обновяването на спешната помощ. Това каза министърът на здравеопазването Кирил Ананиев на подписването на договори за доставка на линейки за модернизация на спешната помощ, предаде агенция „Фокус“.   „Стартирането и изпълнението на този проект е водещ приоритет за мен и за моя екип, тъй като с неговото изпълнение всъщност ще дадем по-голям достъп на българските пациенти до спешната помощ и ще извършим една сериозна модернизация на парка ѝ. За този проект много се говори вече няколко години. Вие знаете, че той беше спиран и преработван. Припомням ви, че в процедурата за доставка на 400 линейки бяха подадени 7 оферти, които се отнасяха до обособена позиция 1 и 4. След като беше проведена новата процедура по обществените поръчки за победител на този проект беше определен „София Франс Ауто“ АД\", обясни министърът.   \"В момента в системата на спешната помощ имаме 651 линейки. При направения преглед на тяхното техническо състояние се установи, че по-голямата част от линейките са доста амортизирани. Това, което ще направим с изпълнението на тези два договора, е да подновим и модернизираме 2/3 от парка на спешната помощ. За останалите две обособени позиции – 2 и 3, които са свързани с високопроходимите линейки и тези 4х4 не постъпиха предложения на първоначалния етап на провеждане на обществената поръчка. В момента тя е възобновена и е в процедура на изпълнение. Първият договор включва 185 линейки, които са свързани с превоза, наблюдението и първоначалното лечение на пациентите, а вторият договор е свързан с интензивните грижи. Общата стойност на проекта надхвърля 38 милиона и 300 хиляди лева с ДДС. Това, което е важно, е гаранционният срок, който ще бъде предоставен от изпълнителя на проекта в размер на 5 години. Първите линейки трябва да бъдат доставени до 60 дни от подписването на договора, а за останалите 120 дни заявката на възложителя по график, който е определен, е за 3 години. И по двата договора Министерството на здравеопазването ще заплати авансово 35% от цялата сума\", каза още Ананиев.", "date": "2018.11.19", "title": "Ананиев: Договорът за доставка на 280 линейки е първата крачка към обновяването на спешната помощ"}
{"url": "http://epicenter.bg/article/VMRO-kani-NFSB-i--Ataka--na-sreshta-na-malkiya-koalitsionen-savet/168549/2/0", "text": "ВМРО официално са отправили покана към лидерите на НФСБ и „Атака” за среща на малкия коалиционен съвет. Красимир Каракачанов е изразил надежда, че и Валери Симеонов, и Волен Сидеров ще уважат поканата, съобщи БТВ.  Според ВМРО, които са част от Обединените патриоти, парламентарното мнозинство е стабилно и към днешна дата няма изгледи за оставка на правителството. Депутатът Александър Сиди обаче обяви, че не е нормално лидерите в малката коалиция да си говорят през медиите. Поводът – вчера пред БTV Волен Сидеров поиска и изтеглянето на Красимир Каракачанов като вицепремиер.  \"Волен Сидеров сега се сети, че рейтингът пада, а той пада, защото ние сe нападаме, обвиняваме и убиваме през медиите”, коментира Александър Сиди.  Според БСП обаче конструкцията на това управление е счупена, а всяко управленско решение, което трябва да се вземе, ще минава през криза. По думите на депутата от левицата Александър Симов в „Обединените патриоти” в момента текат буреносни процеси. „Мога да си представя как Сидеров и Симеонов ще съжителстват заедно на парламентарните банки”, коментира Симов.  БСП днес ще вземе решение дали да започне да се регистрира в пленарната зала след оставката на Валери Симеонов.  ", "date": "2018.11.19", "title": "ВМРО кани НФСБ и „Атака” на среща на малкия коалиционен съвет"}
{"url": "http://epicenter.bg/article/Dimitar-Manolov--Protestite-v-stranata-ne-sa-s-avtentichna-energiya/168552/2/0", "text": "Протестите в страната са повече привидност, а не носят автентична гражданска енергия. Така президентът на КТ „Подкрепа“ Димитър Манолов коментира протестите в страната в студиото на БНТ. Той допълни, че недоволството на протестиращите е формулирано с твърде широки искания.  Протестите срещу Валери Симеонов обаче са автентични, заяви Манолов. Той изрази съмнението, че Симеонов е подал оставка като вицепремиер заради протестите и предположи, че въпросът е бил вътрешнопартиен. Продължаваме да бъдем страната с най-ниските доходи и най-ниското качество на живот в ЕС - с най-ниски доходи и най-голямо неравенство, но за това не се говори, заяви президентът на КТ „Подкрепа“.   По думите му, паралел с протести във Франция не може да се прави.  Протестите във Франция не са срещу високите цени на горивата, а срещу покачването на акциза на горивата, посочи синдикалистът.  \"Тези неща се борят по този начин. Този протест няма адресат. Кой ще ви повиши заплатата, ако не конкретният работодател? Много по-лесно и автентично е да му затвориш фабриката\", изтъкна Димитър Манолов по повод на призивите за по-високи заплати и по-висок стандарт на живот.  Ако синдикатите свалят правителство, ще угодят на неговите опоненти, но не и на тези, гласували за него, заяви той. Манолов изтъкна, че ролята на синдикатите не е да сваля правителства, а да се бори за социални политики. Като пример той даде борбата на КТ „Подкрепа“ нощният труд да се заплаща повече.  За протестите има всякакви хипотези - дори участие на външни сили или да са организирани от самите управляващи, за да имат повод да подадат оставка. „Автентичност не се вижда“, завърши той.  През следващата седмица КТ „Подкрепа“ организира протест срещу идеята на ЕС „да се закрие българската въглищна енергетика“. Това по думите му са 150 хил. работни места и 47 на сто от произведената енергия в страната.  \"Утре имаме среща с Министерството на енергетиката и на околната среда, за да видим каква ще е позицията на България на предстоящата среща в Катовице, където ще се разискват тези неща. Това е нещо автентично. Казваш, че има проблем, и насочваш протестна енергия\", каза още Димитър Манолов.  ", "date": "2018.11.19", "title": "Димитър Манолов: Протестите в страната не са с автентична енергия"}
{"url": "http://epicenter.bg/article/34-godishen-rabotnik-zagina-v-rudnik-v-Madan/168553/2/0", "text": "34-годишен работник загина в рудник „Крушев дол“ в Мадан заради срутване на скална маса. Обстоятелствата по случая се изясняват.   Сигналът е получен в Районното полицейско управление след 22 часа в неделя. Инцидентът е станал в рудник „Крушев дол“ към мини „Горубсо“ в спомагателна шахта по време на нощна смяна, съобщи БНР.   При окопаване на работно място внезапно се свлича скална маса и затрупва 34-годишен работник.   Мястото на инцидента е посетено и е извършен оглед. Причините се изясняват.   Тялото на починалия е транспортирано в Областната болница в Смолян за аутопсия. Образувано е следствено дело.   В началото на месеца от Националния осигурителен институт обявиха, че общо 66 души са загинали при трудови злополуки в България за първите 9 месеца на 2018. Общо злополуките са над 2200, а над 135 000 са установените нарушения на трудовото законодателство. Миналата година общият брой на починалите при инциденти на работното място беше 94.", "date": "2018.11.19", "title": "34-годишен работник загина в рудник в Мадан"}
{"url": "http://epicenter.bg/article/Georgi-Bliznashki--Upravlyavashtata-koalitsiya-shte-prezhivee-tazi-drama/168554/2/0", "text": " Степента на социално неравенство е висока, така че винаги съществуват взривоопасни елементи в обществото. Това каза пред БНР професор Георги Близнашки - юрист и служебен министър-председател (6 август - 7 ноември 2014 г.) по повод насрочените в различни градове на страната протести срещу ниския стандарт на живот, повишените цени на горивата и тези за смяна на системата.   Големият въпрос е дали протестите ще бъдат фокусирани в правилна посока, коментира той и предупреди, че трябва да се разбере какво се има предвид под призивите за смяна на системата: „Ако става дума за президентски режим и прочее, това - неведнъж съм казал досега, е глуха улица за България. България е европейска страна, а такива режими нямат място в обединена Европа\".   Бившият служебен премиер не се ангажира с позиция дали протестите имат енергията да съборят правителството, или от тях да се роди нов политически проект: „Прави впечатление, че това е един странен протест срещу всички политически партии. Навсякъде по света, когато хората протестират, обикновено се качва рейтингът на опозицията, която се готви да замени управляващите, а у нас това не се получава и това е много интересно явление. Очевидно, че нещо в българската левица не е наред“.   Протестите са начин на съществуване на едно демократично общество, коментира Близнашки, но предупреди, че „нещата избиват в една анархистична посока, която не може да не притеснява всички по-сериозни наблюдатели“.    „ , убеден е Близнашки, според когото „не може да има проблеми в малката коалиция – съставна част от голямата – и цялото да не понася последици“. Управляващите много по-отрано са можели да предвидят сътресенията, смята той и направи аналогия между трусовете в „Обединени патриоти“ и трусовете в Реформаторския блок при предишното управление на Бойко Борисов:   „Ние държим здраво положението, ама те се провалят. Спомнете си, че възложиха образованието и здравеопазването на Реформаторския блок в предходния мандат и там хаосът беше пълен. Нещо подобно се наблюдава и понастоящем“.    смята Георги Близнашки. Трябва да се търсят други решения по много въпроси, ако искаме да имаме догонващо развитие. ГЕРБ имат навик да реагират на ситуацията каквато е, но проблемът е, че трябва да се търсят дългосрочни решения, каза той.   Според Близнашки БСП е направила голяма грешка с издигането за лидер на Корнелия Нинова: \"Тя винаги е била на десния фланг в редиците на социалистическата партия. Трудно е хора с такива биография - участници в приватизация и прочие, да се превърнат в знаменосци на една морална кауза, която да доведе до дълбоки промени в нашето общество\"  ", "date": "2018.11.19", "title": "Гeорги Близнашки: Управляващата коалиция ще преживее тази драма"}
{"url": "http://epicenter.bg/article/Korneliya-Ninova--Tova-pravitelstvo-e-vredno--nishto-ne-varvi--Zatova---ostavka-/168555/2/0", "text": "  Това заяви лидерът на БСП Корнелия Нинова на брифинг в централата на партията. \" , изложи аргументите на червените лидерът на БСП. „Мнозинството на ГЕРБ, „Обединени патриоти“ и „Воля“, които ги подкрепят е вредно, защото приема лобистки закони, в интерес на олигарси, приема закони, които удрят бедните и средната класа с нови и нови данъци.    Изпълнителното бюро на социалистите се събра извънредно, за да реши как да постъпи парламентарната група, след като бе подадена оставката на вицепремиера Валери Симеонов. На 31 октомври червените заявиха, че няма да се регистрират в пленарната зала, докато вицепремиерът Валери Симеонов не подаде оставка.   Кабинетът удря бедните и средната класа с нови данъци, посочи лидерът на БСП. , категорична е Корнелия Нинова.    Социалистите ще се върнат в пленарната зала при регистрацията на кворума в следните случаи:  отмяна на дънъка за старите коли, намаляване на ДДС на храни и лекарства, преизчисляване на пенсиите, семейно подоходно облагане, намаляване заплатите на политиците.   „  Ще се върнем всички, ще се регистрираме за кворум, само при условията, които ви казах“, тегли чертата Корнелия Нинова.   Според нея тогава ще има регистрация от страна на червените и участие в залата. „Дотогава оставаме на сегашния режим“, добави лидерът на БСП.   Ще разберете президента Радев, ако се върнете две години назад и си припомните предизборните му обръщения и речи.   бе категорична Нинова. Той просто е верен на себе си, на убежденията си, добави тя.   „Смятам, че истинската оценка трябва да се дава на тази плоскост за всеки политик, не само за президента. Обещал - изпълнил или обещал – отметнал се. , допълни още тя.   Нинова изтъкна, че хаосът и нестабилността са в момента, няма предсрочните избори да ги създадат.   „ “, повтори Нинова.   Попитана дали БСП е готова за предсрочни избори, Нинова отговори: \"Не се притесняваме от предсрочни избори. Колко сме готови, ще кажат хората, когато гласуват\". Тя подчерта, че това е изходът от нестабилността на ГЕРБ и \"Обединени патриоти\".   Хората, които протестират имат своето право да харесват или не една или друга партия. Част от нещата, които те искат, ние правим в последните две години неотклонно - справедливи доходи, махане на плоския данък, преизчисляване на пенсиите. Вярвам, че рано или късно те ще видят, че представляваме техните искания, продължи Нинова.   Да, вярно е, аз предложих на ръководството на парламентарната група да й предложим кола и шофьор. Тя пътува много, често с детето до себе си, бях притеснена да не попадне в провокации, каза Нинова по повод на информацията, че Елена Йончева има служебна кола от партията.    ", "date": "2018.11.19", "title": "Нинова: Правителството е вредно, нищо не върви! Затова - оставка! Няма да крепим кворума (ВИДЕО)"}
{"url": "http://epicenter.bg/article/Avtobus-propadna-v-kanavka-kray-Sevlievo/168520/3/0", "text": "Обилният снеговалеж предизвика задръствания и катастрофи. Пътнически автобус, движещ се по направлението София – Варна, пропадна в канавка.   Инцидентът стана малко след Севлиево, в близост до разклона за село Буря, съобщи  bTV .   Рейсът се наклонил рязко надясно, но инерцията му била отнета от ниските дървета край пътя, които не позволили да се преобърне.   Натрошени са стъклата на прозорците от дясната страна. Пътуващите към Велико Търново и Варна се разминали само с уплаха и леки натъртвания. Скоро след инцидента са били извозени. Автобусът остана в канавката през цялата нощ.  ", "date": "2018.11.19", "title": "Автобус пропадна в канавка край Севлиево"}
{"url": "http://epicenter.bg/article/Barekov--Prokopiev-razkri-lichno-pred-nezavisimiya-balgarski-sad--che-e-psihichno-bolen--DOKUMENT-/168542/3/0", "text": "  Олигархът Иво Пропокопиев е психично болен. Това безспорно се доказва от приложеното заключение по съдебно-псохологическата експертиза към гражданско дело, което лицето води срещу мен за обида. Държа да подчертая, че експертизата е поискана в хода на съдебното производство лично от защитниците на г-н Прокопиев.   В представения документ се твърди, че за установява на психичното му състояние са използвани методите наблюдение и интервю и въз основа на тях специалистът заключва, че г-н Прокопиев страда от „постравматично стресово разстройство” и има наличие на необходимост от „сериозна психологическа работа”.   Д-р Елена Кърпачева, психолог и вещо лице по горепосоченото дело, е констатирала „засилена тревожност и намаляване на интереса му към делата, които ръководи”. По думите й г-н Прокопиев твърди, че е станал „апатичен и без желание за работа”, че „често изпада в депресия”, „няма желание за нищо”, „губи всякаква активност” и е „обладан от негативни мисли”.   В експертизата също така се твърди, че сънят на г-н Прокопиев е „трайно нарушен”, „накъсан” и на моменти „изобщо не може да спи”, макар да не става ясно по какъв точно начин психоложката установява това.   Изложени са и здравословни проблеми като повишено кръвно налягане и болки в гърба, което по думите й крие риск за живота и здравето му. Става ясно още, че има загуба на концентрация и живее в постоянен стрес. Установеното силно главоболие и световъртеж пък пречили да изпълнява ежедневните си задачи.   Г-н Прокопиев е изгубил желание за нови инициативи и се чувства уморен и отпаднал, твърди още психолог Елена Кърпачева. От експертизата разбираме също така, че „конструкцията на АЗ-а” на г-н Пропокиев е „разрушена” и поради тази причина е необходима „сериозна психологическа работа” с него.   Посочените по-горе факти и обстоятелства водят до основателно съмнение, че е налице невъзможност лицето да изпълнява адекватно задълженията си, както и да ръководи и пази повереното му от акционерите имущество. Това води до извод за обоснована опасност от фалит на публичните дружествата, основно участие, в които има г-н Прокопиев, следствие на което ще бъдат ощетени редица малки акционери.   Като български гражданин съм особено притеснен и от факта, че въпросното лице е собственик на редица медии и в качеството си на такъв дава наставления и нареждания по отношения на политиката на публицистиката в тях, а както добре знаем именно медиите определят дневния ред на общественото мнение.   Още по-притеснително е, че лицето е овладяло „мейнстрийма“ на националните телевизии, видно от изтеклите стенограми „АРГО”. Не е за подценява и фактът, че г-н Прокопиев има огромно влияние сред една интелигентна част от българското общество. В тази връзка се поставя въпросът дали техните политически тези и задаваният в тези медии дневен ред не се формира по един налудничав начин, имайки предвид психическото състоянието на г-н Прокопиев.   Поради тази причина днес ще сезирам прокуратурата да предприеме необходимите действия по извършване разследване на случая. При констатиране на това, че г-н Пропокиев не е в състояние да се грижи за себе си, за личните си и имуществени интереси и да изразява правно валидна воля , следва да бъдат отнети както надзорните правомощия, така и оперативното ръководство на управление на дружествата, в които лицето е собственик или има съответното участие.   За да се убедят както медиите, така и обществеността в изложените твърдения, предоставям публично депозираното в съда заключение от съдебно-психологическата експертиза на г-н Прокопиев.    ", "date": "2018.11.19", "title": "Бареков: Прокопиев разкри лично пред независимия български съд, че е психично болен (ДОКУМЕНТ)"}
{"url": "http://epicenter.bg/article/D-r-Kaloyan-Metodiev-/168515/11/0", "text": "- - В политологията има един термин ЦСБ – центробежни сили и буксуване, който не е много преводим на български. Това е време, когато вече се усеща, че едно управление не може още дълго да се задържи, но все още не е ясно как и накъде ще тръгне политическата ситуация. Нещо като транзитен период на сметки, настройки, възникващи или възникнали центрове, турбулентни сили, летлива власт, очакване за промяна. Мисля, че сме в такъв период, а не в ситуация на стабилност при която чакаме края на мандата, всеки си гони неговите задачи и в общи линии не се интересува много от политика. Не е такова положението. Улицата, патриотите, Борисов, резултатите – ето ви места с проблемен заряд, които ще нагнетяват този процес в следващите месеци.   - Тя не е спирала да го клати. От самото начало там не са спирали нито скандалите, нито невъзможността да се управлява, нито странните действия. Не мисля, че нещата ще се подобрят и ще се оправят с един или друг компромис. Дори да дадат на Волен Сидеров да води листата за евроизборите, което е голямата му мечта, и това няма да помогне. Защото виждате, че вече изгониха Валери Симеонов от правителството, не без помощта и на коалиционните му партньори. Тоест, там, горе долу, всичко е ясно. Тази коалиция е приключила, но се крепи и ГЕРБ със сетни сили се опитва да ги държи в някакъв ансамбъл, някаква рамка с обещания, уговорки, съвети, които се свикват, на които се казва, че всичко е изгладено, няма различия, заедно сме и т.н. А след седмица отново всичко се срутва с изказване на някой от тримата. - Не. Не виждам по-дълга ръка. Виждам сметки, идеи за оцеляване. Очевидно за едно нещо е прав Сидеров. Не бяха подготвени за властта. Бяха силни по отношение на т.нар. митингова демокрация като партии на улицата, но вътре в институциите очевидно някъде им се загуби и посока, и идея, и въобще не могат да се ориентират какво е да си управляващ, да носиш отговорност, да си сериозен, да решаваш проблеми. Патриотите вече не са и толкова интересни.   -Не, нищо не е случайно. Няма как да е случайно. Трупаше се много напрежение. Много недоволни има от всички възможни посоки в държавата. Имаме два прочита, които се разминават. Те говорят за стабилност, за успехи, за изкарване на цял мандат. Само техните депутати останаха да го говорят. Не мисля, че това е реално. И подобно говорене дори дразни, защото не може управляващите да се отнасят по такъв начин с хората, с народа, да излизат с такъв прочит пред обществото. Нямаше да ги има тия протести, това недоволство, тези резултати, тези оценки за състоянието на България и като икономически показатели, социални, свобода на словото… , ако в държавата всичко беше наред и имахме стабилност и възход. Те се въртят три-четири думи, за да се тушира напрежението, но не става по този начин. - Първо не знам доколко може да се има доверие на тези числа. Властта ще се опитва да задържа на всяка цена положението. Да, на фона на заявките и на фона предишните протести, не бяха толкова мащабни. Но както виждате, едни майки, 20-на жени бяха останали, успяха да поддържат едно пламъче, което пак избухна и постигна целта си. Так че не бих наблегнал само на мащаба на протестите. Те може да и да изтлеят. Но тази енергия, това недоволство не се губи само се трансформира. Дали ще избухне след 1 месец или след 3, няма значение. Успокояване на ситуацията може да мине само и единствено през нещо голямо, да даде резултат, да покаже промяна в държавата. При тази политическа конфигурация и при това правителство, не виждам как това ще се случи. Така че не виждам как то ще се бори със себе си и с обществото за оцеляване.   -Трудно, поради няколко прости причини. На първо място, тези протести страдат от липсата на интелектуално канализиране и субектност. Няма формулирани искания, няма лидерство, няма една цел. Това е проблем за всеки протест. Да, може да има някаква организация, може да изкараш хора на улицата, да има недоволство, но в един момент да е като група мухи без глави, които не знаят накъде вървят и обикалят, докато се разпаднат. Тоест, трябва да има интелектуални и идейни условия, цел, за да може един протест да прерасне в нещо друго. -    - Всичко се чу. Има и стойностни искания от страна на протестиращите, но те се губят в морето от възгласи, емоции, крайни изказвания. Липсва идеен център около който да се събере всичко и да се каже – да, работим за това.   Интервюто е дадено пред БНР Пловдив", "date": "2018.11.19", "title": "Д-р Калоян Методиев: В протестите няма идеен център и политическо лидерство"}
{"url": "http://epicenter.bg/article/-quot-Zlatniyat-globus-quot--na-Merilin-Monro-beshe-prodaden-za--250-000/168541/6/0", "text": "\"Златният глобус\", присъден на холивудската актриса Мерилин Монро (1926-1962) през 1961 година в категорията за \"Най-любима актриса на зрителите\", беше продаден на търг за 250 хиляди долара.     Наддаванията бяха организирани от тръжната къща \"Джулиънс окшънс\". Това е най-голямата сума, за която се е продал някога екземпляр от тази награда.   Търгове с лични вещи на Мерилин Монро се проведоха в Лос Анджелис в петък и събота. Най-напред на аукциона беше продаден черният Форд Тъндърбърд кабрио на актрисата от 1956 година. Возилото намери купувач за 490 000 долара, въпреки че бе оценен на минимум 500 хиляди долара. Колата е била подарък за рождения ден на холивудската дива, който й бил направен от нейния делови партньор и фотограф Милтън Грийн. Секс символът на Америка се сдобила с форда половин година преди да се омъжи за драматурга Артър Милър (1915-2005). Монро ползвала колата в продължение на 6 години и изминала с нея 50 хиляди километра, а след това на свой ред я подарила на сина на учителя си по актьорско майсторство, на 18-годишния Джон.   На търговете беше продадена също шофьорската книжка на Мерилин от 1957 година, която замина под чукчето за 10 хиляди долара, съобщават от БТА. Купувачи се намериха и за екземпляр от първия брой на \"Плейбой\" с подписа на Хю Хефнър, на който Мерилин е изобразена на корицата (32 хиляди долара), нейната черна блуза от сатен, с която тя покори публиката на прресконференция на летището в Ел Ей през 1956 г. (43 750 долара) и други нейни вещи.   Източник: Дир.бг", "date": "2018.11.19", "title": "\"Златният глобус\" на Мерилин Монро беше продаден за $250 000"}
{"url": "http://epicenter.bg/article/Podgotvyat-izvanrednata-sreshta-na-varha-za-Brekzit/168505/7/0", "text": "Съвет „Общи въпроси“ във формат 27, който ще заседава днес, ще подготви срещата на върха на ЕС в неделя за оттеглянето на Великобритания от Общността. Европейските лидери ще се съберат на 25-ти ноември, за да дадат подкрепата си по постигнатото споразумение за Брекзит, ако дотогава не се случи нищо извънредно.   Министрите, които ще заседават днес, ще обменят мнения за документа, какъвто бе представен и публикуван на 14-ти ноември и приет на ниво преговарящи от ЕС и Обединеното кралство. Те ще обсъдят и проекта на политическата декларация за бъдещите отношения, която бе представена на същата дата, отбелязва БНР. Вероятно Европейската комисия ще се споразумее за окончателния вариант на проектодекларацията с Великобритания до утре, след което тя ще бъде подложена на анализ от страна на 27-те страни-членки, преди да бъде предоставена за одобрение на европейските лидери в неделя.    ", "date": "2018.11.19", "title": "Подготвят извънредната среща на върха за Брекзит"}
{"url": "http://epicenter.bg/article/Novi-uspehi-za-balgarskiya-poker/168546/8/0", "text": "През последните години играта на покер става все по-интересна и широко практикувана както в световен, така и в роден мащаб. Преди няколко месеца, покрай тазгодишното издание на Зимните олимпийски игри, стана ясно че покерът   спортове от Генералната асоциация на международните спортни федерации (ГАМСФ), следователно става и потенциален кандидат за признаването му като олимпийски спорт. Мненията по въпроса са разнородни, а и самата процедура по включването е нелека, така че все още не е ясно дали и кога би се случило подобно събитие.   Факт е обаче, че покерът се радва на огромен брой играчи, било то професионалисти или аматьори. Развитието на технологиите значително спомага за този процес, тъй като направи играта мобилна и широко достъпна онлайн в цял свят. Истинските покер ентусиасти обаче рано или късно заемат мястото си на масите на живо, където играта е изпълнена с доста повече адреналин и тръпка.   Така прави и сънародникът ни Красимир Янков, който тази година се изкачи по успехи редом до най-силните ни играчи в покера. Роденият в Благоевград Красимир вече е познат и на световната покер сцена благодарение на уменията си в играта.   Едно от първите му големи участия на живо е едва преди 2 години и то на един от най-известните международни турнири, който се провежда ежегодно на Бахамите. Още тогава Красимир не си тръгва от масата с празни ръце, а спечелената сума от почти 15 хиляди долара вече изглежда незначима на фона на последните му успехи.   В началото на тази година той отново се включи в „Карибското приключение“ като постигна подобна печалба на тази от 2016-а. На същия турнир, няколко години по-рано, бе достигнато и   постижение на Димитър Данчев в размер на почти 2 милиона долара.   Макар Краси да не успя да подобри този рекорд, той продължава смело напред и трупа сериозен опит и печалби и във виртуалното пространство. По-рано тази година той взе участие в Пролетния онлайн шампионат ( ) на най-голямата зала PokerStars. Грандиозното събитие представлява серия от виртуални турнири, които се провеждат ежегодно и в които взимат участие хиляди играчи. Благоевградчанинът успя да достигне до две финални маси, едната от които напусна първи, а другата последен, с обща печалба от над 85 хиляди долара.   През лятото пък Красимир направи дебюта си на Световните серии по покер (World Series of Poker) в Лас Вегас. Това са едни от най-престижните турнири в играта на карти, с богата история, датираща от десетилетия. Макар входът за тях да е отворен за всички желаещи (които могат да си го позволят), в Сериите вземат участие едни от най-реномираните и успешни играчи, а конкуренцията за големите печалби е огромна.   Немалко са и родните ни покерджии, които записаха участие и успехи в тазгодишното издание, сред които се нарежда и Краси, който добави нова парична печалба в актива си и то този път 6-цифрена.   Преди броени дни Янков записа изключителен успех на Европейското издание на сериите (WSOPE) в Розвадов. Макар с по-малък брой участници и следователно с по-големи шансове за победа, турнирът е не по-малко реномиран и значим за покер кариерата на Краси. Там той се изкачи до челната тройка на основното събитие, а бронзът му донесе печалба в размер на над половин милион долара. Янков дори остави след себе си американеца Райън Рийс, който стана световен  .   Освен заради значимата сума Краси се прочу и поради факта, че е първият българин, достигнал до финална маса на основното събитие на WSOPE. Съвсем близо до подобен успех беше и колегата му Стоян Обрешков, който също се представи подобаващо, но малко не му достигна да седне на финалната маса заедно с Красимир.   Краси Янков направи един своеобразен хет трик, записвайки победа през всеки сезон от 2018-а. Благодарение на тазгодишните си постижения той успя да се изкачи до челната десятка на най-успешните български покер играчи в лайв турнири, с общ брой печалби, надхвърлящи милион долара. С интерес ще очакваме следващите участия и постижения на Краси на покер масата.  ", "date": "2018.11.19", "title": "Нови успехи за българския покер"}
{"url": "http://epicenter.bg/article/Prikazkite-ot-darvo-ozhivyavat-i-v-Balgariya/168498/10/0", "text": "  С нелекатазадача да прави домове изцяло от естествени материали се е заела фирма    – първата, която започва строителството на този клас къщи в България.   Превръщат дървените къщи в дом-мечта. Към такава къща никой не остава равнодушен. „Всеки, който е посетил наш обект, неизменно възкликва: „Искам и аз да живея в такъв дом!“, разказват строителите. Къщата мечта вече е реалност за десекти клиенти на Норива хаус.   Завършените архитектурни бижута могат да се видят  в Княжево, Панчарево, Горна Баня, Самоков, Юндола, Разлог и още десетки селища. В строеж са и няколко нови къщи.   В горите от сибирски бор съдържанието на микробни клетки в един кубичен метър пространство е 200-300 на брой. Според медицинските норми, дори в операционните зали е допустимо този брой да бъде от порядъка на 500-1000 микробни клетки. Затова се приема, че сибирските гори от кедров бор на практика са стерилни.   Много насекоми не понасят кедрови частици и бягат от тях (бълхи, комари, молци, кърлежи и други). Цялото растение има висока степен на фитонцидност и съдържат лечебни вещества с висока ефективност.   Масата органични вещества, която се отделя от кедрова гора за 24 часа е повече от 30 кг. Тя разполага с огромна бактерицидна сила. Това количество вещества, според учени, е достатъчно за пречистване въздуха на голям град.   Така че къщите, изградени от сибириски кедров бор, имат благотворно действие за здравето и жизните сили.  Те предразполагат към релакс, здравословен сън; жизнена мотивация и дълголетие. Когато се влезе в такава къща, се усеща свежият аромат на дърво, на горска свежест. Не случайно дървените къщи ни привличат толкова силно и всеки мечтае да живее в тях – инстиктивно усещаме позитивната им енергия, контактът и хармонията с природата.   което прави такава сграда уникална архитектурна структура, характеризираща се с богат и изключителен външен вид, уникален дизайн и форми, висока устойчивост и издръжливост на външни влияния“, поясняват от Норива хаус.   Правят се по уникалната строителна система за екокъщи от масивни оцилиндровани иглолистни трупи. Да, къщите се правят от цели трупи, не от панели! Дървото присъства изцяло и в екстериора, и в интериора. Трупите се обрабобват по специална технология с високо качествени импрегнати, осигуряващи защита на дървесината срещу поражения от насекоми, термити, влага и гниене, причинено от гъбички, както и срещу така нареченото \"синьо оцветяване\". Специална защита осигурява устойчивост и при пожар.   Къщите се предават на клиента готови, „до ключ“. Норива хаус отговаря за обекта още от самото начало – от идейния  и работен проект; изпълнение на фундамента до построяването на къщата с вссички комуникации- електро, Ви К; подови настилки, тавани; покрив с керемиди и улуци, дървена дограма със стъклопакет.  За клиента остава само да си избере и нанесе мебелите.   Строителната система е еднакво подходяща за изграждане на фамилни къщи, включително и на някоколо етажа; детски градини и кътове; къщички върху дърво; къщи в съчетание от дърво и камък; туристически селища и места за отдих, съобразени с природата; руски бани; ресторанти; крайпътни заведенения; беседки- барбекюта и др. За повече информация:   ,  телефон  0897 51 11 40 или 0888 311 870  ", "date": "2018.11.19", "title": "Приказките от дърво оживяват и в България"}
{"url": "http://epicenter.bg/article/Suzanita-pribra-obratno-bivsheto-gadzhe/168521/10/100", "text": "Скандалната щерка на Орхан Мурад - Сузанита, се събра с бившето си гадже, пише \"Телеграф\".  Блондинката и велинградският охранител Александър отново са заедно, след като няколко месеца се плюха в социалните мрежи, а после и двамата показаха нови гаджета. Че отново са заедно съобщи първо Саката, както е прякорът на бъдещия зет на Орхан Мурад.  От друга страна Сузанита намекна, че двамата никога не са се разделяли, а просто цялата история е измислена за повече шум в медийното пространство.", "date": "2018.11.19", "title": "Сузанита прибра обратно бившето гадже"}
{"url": "http://epicenter.bg/article/Enrike-Iglesias-opipa-zadnite-chasti-na-fenka-i-yadosa-polovinkata-si-Anna-Kurnikova-/168523/10/99", "text": "Енрике Иглесиас зарадва фенка и ядоса половинката си Анна Курникова, коментират жълти издания от Холандия, цитирани от Новини.бг  Испанският певец предизвика гнева на бившата руска тенисистка вчера на концерт в Амстердам. Докато изпълняваше той хита си \"Herо\" (в чийто клип участва и бившата му приятелка Дженифър Лав Хюит), една почитателка се качи на сцената. Тя се хвърли върху своя идол и двамата за кратко се оказаха в доста интимна близост. По едно време ръката на певеца се оказа върху задните части на ощастливената фенка. Младата жена отвърна на Иглесиас със същото.  Разпространеното видео предизвика гнева на Курникова. Спортистката изригна с яростни постове в социалните мрежи. \"Досега рускинята си затваряше очите за любовта на фенките към певеца, но вероятно тя ще напусне звездния си партньор\", написа \"Лаатсе нюз\", наливайки масло в огъня на спекулациите.  Курникова и Иглесиас са заедно от 2001 г. Двойката има близнаци.", "date": "2018.11.19", "title": "Енрике Иглесиас опипа задните части на фенка и ядоса половинката си Анна Курникова "}
{"url": "http://epicenter.bg/article/Maya-Manolova--/168508/2/0", "text": "\"Социалното напрежение никак не е малко, социалното страдание, което буквално затиска хората, става все по-нетърпимо, така че за мен тези протести имат и своето основание, и обяснение, и своите справедливи каузи.“ Така омбудсманът Мая Манолова коментира протестите, обхванали страната в последните дни. Тя бе гост в предаването \"Здравей, България\" по Нова телевизия.   „Протестите са гражданско право и винаги имат конкретни поводи\", добави Манолова. Тя обаче отказа да коментира оставката на вицепремиера Валери Симеонов. Манолова коментира и данъка върху старите коли. Тя обясни, че в изпратено от нея становище още при внасянето на предложението е посочила, че това е непосилна тежест за българските граждани и че хората не избират нарочно да си купят стар автомобил, а те просто нямат друга възможност. „От това, че непрекъснато се повишават екотаксите и сега опита да се повиши данъкът върху старите автомобили, това няма да направи хората по-богати и в състояние да си купят по-нови автомобили. Това няма да доведе до ефекта, който е заложен предварително“, каза Мая Манолова.   По отношение на цените на горивата, Манолова обяви, че държавата трябва чрез законодателството да създаде условия на конкуретна среда при пазара на горива у нас: „Вече всички български граждани са наясно какви са причините в България цените на горивата да не са постоянно най-ниските в Европа, при положение, че имаме най-ниския акциз и най-ниските производствени разходи в цяла Европа.   От различните информации и анализи стана ясно, че в 32 европейски страни има по-ниски цени на бензина, а по отношение на дизела става дума за 11 страни. Тази ситуация не е справедлива по отношение на българските граждани. Очевидно е, че държавата не определя цените на горивата, това, което може да направи тя е да създаде конкурентна среда за естествено регулиране на цените и падането им на по-ниски нива. Има проблем с конкуренцията”.   „Всички сме наясно, че живеейки в пазарна икономика, единственият начин е да се стимулира конкуренцията. Според мен държавата дължи отговор на въпроса дали е достатъчна конкуренцията в сектор горива по отношение на данъчните складове, търговията, осигурява ли законодателството достатъчно гаранции за разширяване на конкуренцията, за собствеността и управлението на данъчните складове, има ли достатъчно възможности за внос”, каза още омбудсманът Мая Манолова. Днес омбудсманът сподели, че в студиото на Нова телевизия, че е отишла с такси и заяви, че може спокойно да каже добри думи за градския транспорт в София.   Манолова каза още, че от студиото отива в НКД, където ще посрещне своите колеги - омбудсмани от останалите балкански страни.    ", "date": "2018.11.19", "title": "Мая Манолова: Социалното страдание буквално затиска хората"}
{"url": "http://epicenter.bg/article/Angel-Dzhambazki--/168509/2/0", "text": "\"Обединени патриоти\" да подредят листата си за европейските избори с вътрешен вот, в който да участват и симпатизанти на трите партии в малката управляваща коалиция - ВМРО, НФСБ и \"Атака\". Така няма да има апаратни игри. Тази идея разви  евродепутатът и зам.-председател на ВМРО Ангел Джамбазки, който бе гост в предаването „Здравей, България” на Нова телевизия. \"Правиш вътрешни избори, хората излизат, подреждат и какво по-честно от това\", каза евродепутатът. Според политическата мълва спорът вътре в ОП кой да води листата е между Джамбазки и лидера на \"Атака\" Волен Сидеров. Разговорът в студиото започна с коментар по искането на лидера на \"Атака\" Волен Сидеров и вторият вицепремиер от \"Обединени патриоти\" - Красимир Каракачанов, да подаде оставка.  \"Не виждам особена логика в искането на Волен Сидеров. Изваждането на представителите на „Обединени патриоти” от управлението ще отвори врата за влизане на други политически сили в това управление. Очевидно е, че това е искане на ДПС\", каза в ефира на Нова Джамбазки.   \"Искането на ДПС от месеци е да извади представители на „Обединени патриоти пот управлението и аз не виждам никаква логика в този момент да се правят подобни искания. Подобно политическо действие изпразва ниша. ДПС е партия, която се храни само от обръчи от фирми и от участие  в политическата власт. Забележете техният натиск последните месеци, той е целенасочен. И е насочен срещу Симеонов и сегашния вицепремиер Каракачанов. Това им е битката – да се върнат в управлението и да изнудват ГЕРБ”, обясни Джамбазки.   Парламентарната група на „Обединени патриоти” подкрепя участието на министрите в управлението, каза Джамбазки и добави: „Сидеров изразява своя лична собствена позиция в момент на размисъл в съботния ден. Но мисля, че е редно и нормално този разговор да се направи очи в очи с всички останали. /.../ Всяка една оставка може да бъде дадена във всеки един момент. Въпросът е защо? Някой трябва да се мотивира защо иска подобно нещо. Тези си програмни послания  е редно г-н Сидеров да формулира пред групата, когато се появи на заседание на групата.  /…/ Непрекъснатата игра на искане на оставки е глупава и безполезна. Тя вреди на нормалната политическа работа и на НС и в управлението”.   Според евродепутатът е редно вакантното място на подалия оставка вицепремиер Валери Симеонов да бъде заето от друг представител от НФСБ: „Редно е , защото в момента в правителството има представители и на ВМРО и на „Атака”. Редно е да има представител и на НФСБ”.      ", "date": "2018.11.19", "title": "Ангел Джамбазки: С вътрешен вот да определим \"патриотичната\" листа за евроизборите"}
{"url": "http://epicenter.bg/article/Parvan-Simeonov--BSP-vari-GERB-na-baven-ogan/168512/2/0", "text": " Предпочитат доверието към ГЕРБ да ерозира и в един момент да падне под това към БСП. Това каза в сутрешния блок на БНТ политологът Първан Симеонов.    Напоследък всичко, което се случва в страната, е в по-пряка полза за ДПС, отколкото за БСП. Видяхме удар по Патриотите и при едни евентуални следващи избори ДПС застава в идеалната ситуация – относително равни ГЕРБ и БСП, евентуално Обединените патриоти извън парламента и ДПС в ролята на балансьор, да държи всички в зависимост. Това е много неприятна политическа ситуация – менгеме за Борисов, заяви Симеонов. Патриотите правят всичко възможно да се самосвалят, цяло чудо е, че изкараха дотук, каза социалният антрополог Харалан Александров. Макар и късно, Валери Симеонов успя да спаси фасона си на достоен човек, който казва истината, макар и с остър език. Оставката му означава, че оттук насетне политиците ще си мерят приказките, поне в това отношение, посочи Александров.   Валери Симеонов успя да си извоюва мястото на човек, който казва това, което мисли, като някакъв вътрешен омбудсман. Той подразни едни, но много се хареса на други.   Оттук нататък той има шанса донякъде да поправи своя имидж, защото може да е по-свободен. Сега той може да казва и по-пиперливи неща, но е спорно доколко това е удачно, имайки предвид това, което се случи, коментира Първан Симеонов.    В първата нещата са относително спокойни. В публичното говорене нещата придобиват катастрофични измерения – има рязко популистко говорене, което показва, че нещо е възпалено в мисленето на обществеността. Улицата трябва да изпрати сигнал на политическия център, че нещо се случва. Имаме проблем и по хоризонтала, и по вертикала. Изглежда е много трудно да се състои нормалният и конструктивен разговор, заяви Харалан Александров.", "date": "2018.11.19", "title": "Първан Симеонов: БСП вари ГЕРБ на бавен огън"}
{"url": "http://epicenter.bg/article/Aleksandar-Simov--Nekrologat-na-kabineta-e-napisan--toy-tryabva-da-se-zalepi-na-stenata/168513/2/0", "text": "„Конструктът на правителството е счупен на ниво доверие. Всяко решение оттук нататък ще е криза. От лятото сме в такъв цикъл на обществена експлозия. Ако властта иска да обвини за всичко опозицията, нямам нищо против, това повдига моето самочувствие\".   Това заяви пред БТВ депутатът от БСП Александър Симов.    \"Брифингът за оставката на Валери Симеонов беше апотеоз на цинизма. Той е човек, изпълнен с реваншизъм. В Обединените патриоти текат буреносни процеси. Не мога да си представя как в парламента ще работят заедно Волен Сидеров и Валери Симеонов. Излиза въпросът за лидерстявото в парламентарната група. Доверието към патриотите драматично намалява и това беше един от аргументите на Волен Сидеров да поиска оставката на Красимир Каракачанов\", коментира социалистът.   \"Некрологът на кабинета е написан, той трябва да се залепи на стената. Не мога да прогнозирам кога ще се случи това, не съм пророк. Има обаче процеси, които са изтървани от контрол. БСП подкрепя, но не стои зад протестите. Днес имаме заседание на ръководството на партията, на което ще решим, дали да се регистрираме в пленарната зала\", каза още червеният депутат.   \"Опасявам се, че управляващите нямат лукса да могат да кажат, че тъмната, черна опозицията е организатор на всичко това\", коментира още Симов. Той каза, че има реален обществен процес, който събужда гражданско недоволство, а ако властта иска да обвини за всичко опозицията, това няма да реши проблема. Заплашена е прословутата \"стабилност\".  За подадената от Валери Симеонов оставка Александър Симов коментира, че когато някой се оттегля по собствено решение, трябва да осъзнава защо се оттегля. Депутатът се възмути, че Симеонов е обявил майките на деца с увреждания за инструмент на опозицията. \"Това решение на осъзнат човек ли ви се струва?\", попита Симов.  \"Колкото и да чуваме патетични уверения за добро управление, виждаме, че в ОП текат буреносни процеси. Мога да си представя как Сидеров и Симеонов ще съжителстват заедно на парламентарните банки!\"- отбеляза Симов. Той каза, че първият въпрос, който изниква е- кой поема лидерството на ОП. \"Всякакви уверения, че мнозинството е стабилно, че управлението знае какво прави звучат като красиво пожелание, изпразнено от реален смисъл\", категоричен бе Симов. Той е убеден, че доверието към управлението пада. \"Не вярвам, че нещо е в състояние да спре отлива на доверие\", каза още той. \"Дали ще се удължи животът на сегашния кабинет- това е като да се опитваш да вдъхнеш живот на мъртво тяло. Според мен политическите събития се движат със страшна сила. Има процеси, изтървани от контрол, и не вярвам властта, в този си вид, да изкара до европейските избори\", каза Симов. Той уточни, че БСП подкрепя, но не стои зад протестите. Симов каза, че случващото се е естествен процес на недоволство.   ", "date": "2018.11.19", "title": "Александър Симов: Некрологът на кабинета е написан, той трябва да се залепи на стената"}
{"url": "http://epicenter.bg/article/Aleksandar-Sidi--Patriotite-se-samoubivame-ritualno-s-razgovori-prez-mediite/168514/2/0", "text": "\"След оставката на Валери Симеонов нищо не се е променило в Обединените патриоти. Отново продължаваме да си говорим през медиите, което не е правилно. ВМРО спира всякакви опити да омиротворява Валери Симеонов и Волен Сидеров. Техните изяви внасят напрежение в обществото. Нека Волен Сидеров да даде мотиви защо най-рейтинговият военен министър през последните години - Красимир Каракачанов, трябва да подава оставка. Лидерът на \"Атака\" сега се сети, че рейтингът ни пада. Ние ритуално се самоубиваме през медиите\".   Това заяви пред БТВ депутатът от Обединените патриоти Александър Сиди.  „Не виждам какво би могло да свали правителството. Имаме стабилен парламент и бюджет с добра приходна част. Целта на властта не е била да измори с протести майките на деца с увреждания, а да реши проблема, който не тръгва от Валери Симеонов, а е от 15 години. Виждаме, че зад протестите стоят и политически лица. Нямам причина да мисля, че Симеонов не е подал по свое желание оставка\", каза още депутатът.   ", "date": "2018.11.19", "title": "Александър Сиди: Патриотите се самоубиваме ритуално с разговори през медиите"}
{"url": "http://epicenter.bg/article/Traycho-Traykov--Reshenieto-na-KPKONPI-razbrah-ot-mediite/168516/2/0", "text": "Разбрах от медиите за решението на Комисията за противодействие на корупцията и за отнемане на незаконно придобитото имущество да ми запорира имуществото. Щом е съобщено на определени медии, значи е вярно. Странно е, защото Комисията разполага с доказателства за произхода на парите ми. Те ми поставиха срокове за декларация, а аз подадох съответната информация.   Това коментира бившият министър на икономиката Трайчо Трайков в сутрешния блок на bTV във връзка с решението на КПКОНПИ.   ,,Не знам по каква методология са направени тези изводи. Просто няма ясна методология. Трябва да споделя, че предшественик на тази Комисия беше Комисията за конфликт на интереси, която беше на Филип Златанов – знаете го, онзи с тефтерчето. Според мен поводът е изфабрикуваното дело за продажбата на мажоритарните дялове на ЕВН, защото не съм я спрял'', сподели още Трайков.   ,,Част от цената на всеки литър бензин или дизел зависи от цената на международните пазари. В България винаги акцизите и данъците са в най-малки пропорции. Така че държавата няма накъде да намалява акцизите, няма и право'', коментира бившия министър високата цена на горивата и добави, че КЗК би могъл да санкционира случаите на непазарно поведение и по този начин да осигури прозрачност на пазара.   По думите му правителството също може да се намеси в цената с горивата. Единият вариант е подемането на законодателна инициатива и да либерализира режима с данъчните складове. Друга опция е правителството да се включи като пазарен играч.   ,,Не би било проблем правителството да остане. Малката коалиция остана идеологически чиста, може би Каракачанов е кривнал по някоя Кремълска линия, щом Марешки и Сидеров му искат оставката'', завърши Трайчо Трайков.   Няма математическа причина, поради която правителството да падне, смята още Трайчо Трайков.   „Теоретично и на инат може да си стои, има и кой да го подкрепя в парламента. Не би било проблем правителството да остане. Още повече, като виждаме, че малката коалиция остана идеологически чиста сякаш. Въпреки че явно и Каракачанов е кривнал някъде от правата прокремълска линия, щом и на него му искат оставката Сидеров и Марешки”, подчерта той.   „Аз твърдя, че комисията разполага с категорични доказателства за произхода на всяка стотинка от моето имущество, но обратна връзка от тях нямам и не съм имал”, изтъкна Трайков.   „Поводът да започне КПКОНПИ да прави тази проверка е изфабрикуваното дело за продажбата на миноритарните дялове от ЕВН, което е сметотворно. Там обвинението срещу мен е, че като министър, въпреки че не осъществявам аз продажбата, не съм я спрял, въпреки че тя е в изпълнение на Министерския съвет като мерки за подкрепа на фиска”, заяви Трайков.", "date": "2018.11.19", "title": "Трайчо Трайков: Решението на КПКОНПИ разбрах от медиите"}
{"url": "http://epicenter.bg/article/Kancho-Stoychev--Svideteli-sme-na-bunt--a-ne-na-protesti-kam-tezi--koito-ne-umeyat-da-upravlyavat--a-sam/168517/2/0", "text": "Свидетели сме на бунт, а не на протести към тези, които не умеят да управляват, а само да властват. Това каза за сутрешния блок „Добро утро, България“ на Радио „Фокус“ социологът Кънчо Стойчев. Той уточни, че протестите се характеризират със съвършено ясни и компактни искания, целящи не смяна на властта, а разрешаване на конкретен проблем.   Това, което виждаме след протеста на майките на деца с увреждания обаче са бунтове с присъщата за тях спонтанност, недостатъчна организираност, неизяснени конкретни искания, но пряка претенция за сваляне на властта, обясни социологът. Според Кънчо Стойчев сме в зародиша на нещо по-голямо, след 10 години с липсващи реформи.   „Причините са множество: на първо място арогантността на това управление вече десет години, драстичното разминаване между дневния ред на това управление и на хората, както и постоянно биене в гърдите за успехи, при положение, че виждаме пълен застой. Освен това виждаме задълбочен процес на сливане на една партия с държавата, което е срамен рецидив от миналото, но в по-грозна форма – става въпрос за ГЕРБ и няма нормален човек, който да смята нещо различно. След което виждаме проблеми и в начина на упражняване на властта – управление означава служба в интерес на хората, но в последните десет години на наблюдаваме нищо такова у нас. То е заместено от властване, а то е коренно различно от управлението – то се свежда до техники за взимане и удържане на властта, а тези, които я притежават, имат феноменално умение да властват, но не и да управляват – именно за това са бунтовете“, коментира Кънчо Стойчев.   Той сподели, че не вижда причина за успокояване на общественото напрежение, тъй като капакът на тенджерата с недоволството е удържан твърде дълго. Според него вероятността за предсрочни избори всеки ден расте, правопропорционално на растящата загуба на легитимност. Изборите не са нищо страшно, а тъкмо обратното – те са най-нормалната реакция в подобна ситуация по време на демокрация, обясни социологът.", "date": "2018.11.19", "title": "Кънчо Стойчев: Свидетели сме на бунт към тези, които не умеят да управляват, а само да властват"}
{"url": "http://epicenter.bg/article/API--Vsichki-republikanski-patishta-sa-prohodimi--prez-noshtta-blizo-700-mashini-obrabotvaha-nastilkite/168522/2/0", "text": "Близо 700 машини обработваха пътните настилки през нощта. Всички републикански пътища са проходими при зимни условия. Около 8.30 ч. отпаднаха ограниченията за движение на тежкотоварни автомобили над 12 тона с ремаркета и полуремаркета през прохода „Превала“. Това съобщиха от пресцентъра на Агенция \"Пътна инфраструктура\". Без ограничение за всички превозни средства е преминаването през проходите „Ришки”, „Котленски”, „Айтоски”, „Обзорски”, „Печинско”, „Предел”, „Рожен” и Прохода на Републиката. Ограничено е движението на МПС над 12 т през проходите „Троянски“, „Петрохан” и „Шипка“, над 10 т през „Вратник” и „Твърдишки”, а над 3,5 т през „Дюлински” и „Пампорово”. Целогодишно са затворени за движение „Златишки“ и „Върбишки“. Агенция „Пътна инфраструктура“ препоръчва на шофьорите на тежкотоварни моторни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за движение при зимни условия затруднява работата на снегопочистващата техника и възпрепятства пътуването на всички останали шофьори. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.  ", "date": "2018.11.19", "title": "АПИ: Всички републикански пътища са проходими"}
{"url": "http://epicenter.bg/article/Krava-spasi-baba-ot-napadenie-na-valk/168532/2/0", "text": "Нападение на вълк вдигна на крак жителите на първомайското село Буково. Вълкът нападнал 74-годишната баба Найле, която успяла да се спаси с помощта на подплашена крава.   Възрастната жена живее втори живот, след страшния инцидент, станал, докато водела на паша овцете си. За да се спаси от вълка, Найле успяла да се качи на дърво. След нападението е прекарала в болница 4 дни, предаде  bTV .   Тя беше стресирана, силно стресирана беше жената. Разказа ми, че е стояла до някакъв трън и била клекнала. И изневиделица вълкът дошъл и започнал да я хапе, да се борят. И просто по някое време тя се е качила на някакво дърво. Дошла някаква крава. Пазило се е животното и е изгонило вълкът по този начин”, разказа пред bTV кметът на селото Али Баджаклъ.   В последните седмици в село Буково и в околните Искра и Брягово вълчите нападения са зачестили. Вълците нападат крави и овце.   Според кмета на селото обаче случаят с нападнатата жена е прецедент.   Местните ловци са получили разрешение да отстрелят кръвожадния вълк, но засега усилията им не се увенчават с успех.", "date": "2018.11.19", "title": "Крава спаси баба Найле от нападение на вълк"}
{"url": "http://epicenter.bg/article/Zhurnalistat-Petar-Volgin-predstavya--Politicheski-Nekorektno-/168533/2/0", "text": "Журналистът Петър Волгин представя книгата си \"Политически НЕкоректно\" на 19 ноември в книжния център \"Гринуич\". Издателството е „Слънце“, а в анотацията на книгата се казва, че тя предизвиква статуквото, защото разказва за света по начин, който силно се различава от традиционния.   „Нещата, написани тук, не ги говорят по телевизиите. Традиционните коментатори не се изразяват така“, пишат издателите. В „Политически НЕкоректно“ Волгин говори безкомпромисно за вредата от либералните догми, за скрития дневен ред на политическите НПО-та, за реабилитиране ролята на държавата, за потъването на Европа, за възраждането на Русия.   „Нещата, за които пиша в книгата си, са насочени към това, да провокират статуквото. Казвайки статукво имам предвид не само това в политическата сфера или икономическата, а по-скоро статуквото в областта на мисълта“, коментира Волгин в предаването за политика на Радио Благоевград - „Събития и личности“. Според него въпреки демокрацията, която имаме у нас, свободата и плурализма, обществото ни е закостеняло в начина си на мислене.   „Намираме се в мисловно отношение някъде в края на 80-те години на XX век. Моята цел в книгата беше да разсъждавам именно срещу остарелите догми“, добавя той.   „Основната ми идея в тази книга е да опитаме да мислим не с някакви модели, задени отвън, а със собствените си глави. Да казваме истината за това, което усещаме, за това, което виждаме около себе си не само в България, а в целия свят. Много е важно да разсъждаваме не само за българското злободневие, а и за процесите в целия свят: в САЩ, Европейския съюз, Русия“, казва Волгин в интервю за „Дума“.   Запитан какви процеси протичат в България, Волгин отговаря: „Ще ми се у нас да има възраждане на истинското ляво. Това означава хората да осъзнаят, че проблемите им не се дължат просто на някакъв лош човек, който е дошъл на власт и е направил така, че да живеят зле, а са породени от сбърканата система, олицетворявана от статуквото през последните трийсет години. Статуквото си има име и то е либерален порядък. Либералният порядък, който беше наложен в България след 10 ноември 1989 г., направи така, че ние живеем при възможно най-дивия капитализъм, който почти не се различава от капитализма в началото на XIX век във Великобритания. Оттам идват експлоатацията, ниските заплати, несигурността на труда. Няма значение дали управлява ГЕРБ, СДС, БСП.    ", "date": "2018.11.19", "title": "Журналистът Петър Волгин представя „Политически НЕкоректно“"}
{"url": "http://epicenter.bg/article/Strahil-Deliyski--Argumentat--quot-po-dobre-kasno--otkolkoto-nikoga-quot--nyama-myasto-v-politikata/168535/2/0", "text": "\"В политиката аргументът \"по-добре късно, отколкото никога\" невинаги е валиден. Там е много важно кога нещо се случва и кога се взима някакво решение. Ако това стане извън адекватното време, то губи своята ефективност.\" Така политологът Страхил Делийски коментира ситуацията във властта след оставката на вицепремиера Валери Симеонов. Делийски бе гост в сутрешния блок на телевизия \"България Он ер\".  По думите му, ако оставката на вицепремиера Симеонов бе станала факт преди месец, когато бе поискана, нямало да се стигне до натрупване на допълнително напрежение сред гражданите.   Дори смислено политическо време извън адекватното време губи своята ефективност, категоричен е Делийски. Защото отказът от оставка е накарала ограмна част от гражданите да си мислят, че властта не иска да ги чуе. Оставката вероятно ще разтовари малко от напрежението, но няма да го тушира, смята той.   Според него политическите действия, които наблюдаваме са функция на приближаващите избори. В едно силно поляризирано общество като нашето няма как да очакваме стабилността на партиите в средата - те могат да функционират при наличието на силна средна класа, е неговият анализ. Затова Делийски прогнозира, че политическият елит трябва да свикне с това, че ще работи в коалиционни формати. Коалициите са неизбежни, елитът трябва да се научи на коалиционни взаимодействия, смята политологът.   Идеята, че Борисов персонализира \"даването\" до един момент действаше добре, но докато се разбра, че това не може да продължава вечно, каза Делийски. Съвкупната подкрепа на партиите от т.нар. истаблишмънт постепенно изтънява за сметка на усещането, че има криза в представителството, посочва Страхил Делийски. Политическите партии и институциите не се ползват със задължителната доза легитимност, смята той. И обяснява, че протестите са функция на известния в политологията популистки разлом между \"нас, долу\" и \"тях, горе\", подхранвано от задълбочаващото се неравенство и усещането, че за едно елитно малцинство, което е окупирало властовите върхове и използва държавата, политиката се е превърнала в игра, за да реализира своя интерес.        ", "date": "2018.11.19", "title": "Страхил Делийски: В политиката често аргументът \"по-добре късно, отколкото никога\" не върви"}
{"url": "http://epicenter.bg/article/Krasimir-Valchev--Visokite-zaplati-zanapred---za-matematitsi--tehnitsi-i-inzheneri/168537/2/0", "text": "Високите заплати и най-голям ръст на доходите се очертава за в бъдеще да получават най-вече математици, техници и инженери, стана ясно от прогнозата на МОН.   Затова е добре децата да се ориентират към такива професионални паралелки и за в бъдеще - такива специалности във ВУЗ. Това сочат данните на пазара на труда, стана ясно от думите на просветния министър Красимир Вълчев пред медиите на конференцията \"Ценности и образование\" във Военния клуб, предаде Канал 3.   Догодина преструктурираме приема в дуалното образование, каза той и обясни, че ще се преминава от несвързани с математиката и техниката специалности към технически такива. Нашата цел е да мотивираме повече деца да се включат в тези инженерно-технически специалности и след това във висшето образование, там ще бъде най-големият очакван недостиг на пазара на труда, каза Вълчев. Той гарантира, че дуалната форма ще се разширява с пари от държавния бюджет и по ОП \"Наука и образование за интелигентен растеж\". Ежегодно се увеличават ученици, паралелки и работодатели.   Милион и половина са отделените стипендии за дуално образование, като се предвижда сумата да се увеличава, но учениците към момента не са толкова много, призна просветният министър.  ", "date": "2018.11.19", "title": "Красимир Вълчев: Високите заплати занапред - за математици, техници и инженери"}
{"url": "http://epicenter.bg/article/Borisov-i-turskiyat-ministar-na-targoviyata-obsadiha-aktiviziraneto-na-dvustrannoto-satrudnichestvo/168538/2/0", "text": "Министър-председателят Бойко Борисов и министърът на търговията на Турция Рухсар Пекджан обсъдиха възможностите за разширяването на сътрудничеството в двустранните търговски отношения, съобщиха от Правителствената информационна служба.   Фокус по време на срещата беше развитието и активизирането на търговско-икономическото партньорство между България и Турция. В разговора беше подчертано задълбочаването на отношенията в различни сектори като двустранната търговия, инвестициите и строителството.   Министър-председателят Бойко Борисов и турският министър Рухсар Пекджан отчетоха добрата работа по време на съвместните бизнес форуми между България и Турция, както и успешната дейност на Българо-турската междуправителствена комисия за икономическо сътрудничество.   През 2017 г. износът за Турция е в размер на 2,077 млрд. евро, с което се отчита 7.8 % дял от общия износ и ръст от 10 %. Вносът от Турция е в размер на 1,906 млрд. евро, което е 6.3 % от общия внос и ръст от 17.3 %. Двустранният стокообмен за периода е в размер на 3,984 млрд. евро. Турция заема 4-то място в българския износ след Германия, Италия и Румъния и 5-то място във вноса след Германия, Русия, Италия и Румъния. През 2017 г. турските инвестиции в България са в размер на 81.1 млн. евро.   Интересът на турските фирми в България е насочен към проекти, свързани с изграждане на транспортната и енергийна инфраструктура на страната ни, а също и към строителството на жилищни, търговски и офис сгради, както и към банковия сектор.   Хранително-вкусовата, химическата и текстилната промишленост също предлагат широко поле за инвестиции. Съществува потенциал за навлизането на още производители на автомобилни части - сектор, в който Турция има сериозни традиции и дял в световното производство.   През 2017 г. България е посетена от 636 046 турски граждани, с което се отчита ръст от 12.5 % и Турция заема 4-то място след Гърция, Румъния и Германия по брой туристи.", "date": "2018.11.19", "title": "Борисов и турският министър на търговията обсъдиха активизирането на  двустранното сътрудничество"}
{"url": "http://epicenter.bg/article/Dragomir-Stoynev--Pravitelstvoto-na-Borisov-zhivee-v-paralelen-svyat--otkasnat-ot-problemite-na-h/168539/2/0", "text": "Правителството живее в паралелен свят, тотално откъснат от хората. Управляващите не знаят и не могат да решат проблемите на народа и заради това единственият изход от ситуацията е оставка и предсрочни парламентарни избори.  Това каза зам.-председателят на парламентарната група на БСП Драгомир Стойнев по време работно посещение в Бургаска област., съобщава Флагман.бг. Стойнев е част от групата народни избраници на социалистическата партия, които представят стратегическия документ „Визия за България” пред червения актив в региона. Вчера те напълниха залата на ДТ „Адриана Будевска”, а днес продължават към Айтос и Карнобат.  „От близо година предупреждавахме, че това правителство не е стабилно, въпреки изказванията на министър-председателя, че по-стабилна конфигурация не можело да има.  , каза Драгомир Стойнев.  Според него провалът на „Борисов 3” е във всички сфери и БСП неслучайно били толкова активни с няколкото вота на недоверие в парламента. Заради това народът излязъл на улицата и блокирал страната.  „  Тези хора не могат да подобрят живота на хората, а щом като не успяват, е по-добре да си тръгнат. БСП като единственият стабилен политически фактор има своята визия – нов модел на управление на страната, да тръгне в нова посока, която ще подобри живота в България. Виждате, че всичките предложения, които са във „Визия за България” отговарят на исканията на протестиращите”, допълни Стойнев.", "date": "2018.11.19", "title": "Драгомир Стойнев: Правителството на Борисов живее в паралелен свят, откъснат от хората"}
{"url": "http://epicenter.bg/article/Karayancheva-pred-imperator-Akihito--S-ikonomikata-si-Yaponiya-e-klyuchov-faktor-v-mezhdunarodnata-politika/168540/2/0", "text": "Япония е ключов фактор в регионалната и международната политика. Тя е третата икономика в света и на едно от челните места по технологични постижения и иновации. Стратегическото партньорство между ЕС и Япония и интересите на България за привличане на инвестиции и технологично развитие са причината за приоритетното място на българо-японските отношения във външната ни политика.   Това заяви председателят на Народното събрание Цвета Караянчева на аудиенцията си при Негово Величество император Акихито. Българска делегация, водена от председателя на парламента, е на официално посещение в Токио, съобщиха от пресцентъра на НС. Цвета Караянчева подчерта, че 2019 г. ще е важна за двустранните отношения между България и Япония, защото ще бъдат чествани две годишнини – 110 г. от началото на контактите между двете страни и 80 г. от установяване на дипломатическите отношения. „Те ще бъдат отбелязани с богата културна програма и размяна на визити на високо равнище, което ще допринесе за по-нататъшното опознаване и сближаване на двата народа и ще даде импулс на двустранния обмен във всички области от взаимен интерес“, допълни председателят на Народното събрание.   „ Българският народ традиционно храни дълбоки чувства на симпатия и уважение към японския народ за неговото трудолюбие, толерантност и богата духовна култура. Япония е изключително популярна в България със своята уникална култура, принос в световната цивилизация и икономически и технологични постижения“, подчерта Цвета Караянчева. Тя благодари за оказаното топло гостоприемство и внимание, което по думите й възприемаме като израз на уважение и на приятелски чувства към България.    Председателят на парламента оцени високо приноса за задълбочаването на разбирателството между двете страни на посещенията в България на Техни императорски Величества император Акихито и императрица Мичико в качеството им на престолонаследник и съпруга през 1979 г., и на членове на императорското семейство. „Бихме приветствали визити в България на членове на императорското семейство, особено в светлината на предстоящите значими годишнини през 2019 г.“, посочи Цвета Караянчева. По думите й ключов фактор за укрепване на приятелството и взаимното опознаване на местните култури, обичаи и традиции е богатият културен и академичен диалог. Караянчева изрази задоволство и от активизирането на сътрудничеството в областта на науката и технологиите и благодари за отпусканите японски държавни стипендии за обучение на наши студенти и специализанти.  По време на разговора бяха отбелязани активните връзки между български и японски общини, често обединени от символа на розата (Казанлък с Фукуяма, Пловдив с Окаяма и др.). „С интерес следим взаимодействието между двете ни страни по линия на японската инициатива за градове-домакини (host town initiative) за провеждане на подготвителни лагери за Летните олимпийски игри през 2020 г.“, посочи председателят на парламента.   В състава на българската делегация са заместник-председателят на Групата за приятелство България – Япония Ихсан Халил, членовете на групата Димитър Данчев, Николай Александров и Пламен Христов, както и заместник-министърът на външните работи Георг Георгиев.", "date": "2018.11.19", "title": "Караянчева пред император Акихито: С икономиката си Япония е ключов фактор в международната политика"}
{"url": "http://epicenter.bg/article/Avariya-ostavi-tsentara-na-Sofiya-bez-tok--a-chetiri-kvartala-sa-bez-parno/168544/2/0", "text": " за повече от час, предаде БГНЕС. Ток няма на ул. Позитано, бул. Христо Ботев, част от ул. Алабин, ул. Три уши,  а. Засегнати от аварията са и много адреси в община   в централната част на столица, както и ул. Отец Паисий, Цар Самуил, Братя Миладинови, бул. Ал. Стамболийски, ул. Стефан Стамболов, ул. Лавеле, Ломска, Княз Борис I, бул. Тодор Александров. Ток няма и в Зона Б-5-3, Зона Б-5, ул. Средна гора, ул. Опълченска, Възраждане, Марко Балабанов,  , както и в квартал  .   От ЧЕЗ съобщават, че е планирано аварията да бъде отстранена до 12 ч. днес. Аварийните екипи на ЧЕЗ работят за максимално бързо възстановяване на подаването на електричество.   Междувременно четири квартала на София са без топлоподаване. Това са   Причината за спирането е авария. Екипи на Топлофикация София работят по отстраняване на проблемите.    и на бул. “България”, бул. “Гоце Делчев”, ул. “Кестенова гора”, ул. “Руен” и ул. “Траянова врата” в  .   в района между улиците “Габрово”, “Варна”, “Хайдут Сидер”, “Цар Симеон”, “Зографски манастир”, бул. “Тодор Александров” и бул. “Константин Величков”, както и в   в блокове 101,102, 103, 104, 105, 106, 107, 108, 109, 110 и 111 и на ул. „Смилица“ №9 и №16.", "date": "2018.11.19", "title": "Аварии оставиха центъра на София без ток, а четири квартала без парно"}
{"url": "http://epicenter.bg/article/Zheni-Kalkandzhieva-zhivee-bez-dalak-sled-zverski-poboy/168525/10/100", "text": "Жени Калканджиева, която първа напусна къщата на \"Биг Брадър\", все още понасяла последствията от зверския побой, който неизвестни лица ѝ нанесоха преди повече от 20 години, пише \"Ретро\".  Заради спешната операция, която ѝ била направена тогава, вечната миска имала проблеми с черния си дроб, който тогава лекарите в \"Пирогов\" се наложило да кърпят като скъсана дреха.  При същата операция е бил премахнат и далакът ѝ, което не ѝ позволявало да се пренатоварва физически. Макар слезката да е орган, без който може да се живее, все пак липсата му предизвикала известни спънки, с които Калканджиева се принудила да свикне.  През 1996-а на фаталния за Жени 15 декември, тя е нападната, обрана и пребита на улицата пред офиса на модната агенция \"Визаж\" на столичната улица \"Неофит Рилски\". Престъпниците разкъсали с ритник в корема черния ѝ дроб. После задигнали дамската ѝ чанта, в която имало 10 000 лева и златен часовник \"Картие\". И я оставили д лежи на земята. За неин късмет служителка на фирмата се върнала в офиса и намерила изпадналата в безсъзнание Жени.  Лекарите ѝ направили животоспасяваща операция. Оттогава ѝ остава 30-сантиметров белег, допълва изданието.", "date": "2018.11.19", "title": "Жени Калканджиева живее без далак след зверски побой"}
{"url": "http://epicenter.bg/article/Barak-Obama--Znaeh--che-detsata-mi-ot-Mishel-shte-sa-izklyuchitelni/168529/10/99", "text": "Бившият президент на САЩ Барак Обама направо взриви залата с появата си по време на представянето на мемоарната книга на съпругата си Мишел във Вашингтон. \r\n \r\n Бившата първа дама започна обиколка из страната за представянето на автобиографичната си книга \"Becoming\". Снощи тя участва в среща, водеща на която беше дългогодишната й приятелка и бивша съветничка на Обама в Белия дом Валъри Джарет.   Когато разговорът се насочи към чувствата на Мишел Обама към съпруга й, Джарет покани \"един специален гост\" и Барак Обама влезе в залата с букет розови рози за жена си. Присъстващите в \"Кепитъл Уан Арина\" станаха на крака.   Джарет попита Барак Обама с какво Мишел е завладяла сърцето му, когато са се срещнали в чикагска юридическа компания, където тя била негов наставник.   Бившият президент каза, че като съпругата му няма друга, че тя е силна и пряма, и е човек, на когото той винаги може да разчита. Освен това знаел, че ако тя е майката на децата му, те ще изключителни.   Източник: Дир.бг", "date": "2018.11.19", "title": "Барак Обама: Знаех, че децата ми от Мишел ще са изключителни"}
{"url": "http://epicenter.bg/article/Mis-Balgariya-Tedi-Burgazlieva-pokaza-za-parvi-pat-bliznatsite/168534/10/100", "text": "Най-красивата българка за 2002 година - Теодора Бургазлиева, показа за първи път почти двумесечните си близнаци Ема и Раян. Красавицата се похвали и с нова къща.   написа Теди в Инстаграм.   На един от кадрите от новия дом тя за първи път показва близнаците, които се появиха на бял свят през септември. На снимката малката Ема блажено спи, а Раян довършва млякото си.   Преди време в интервю за Dir.bg Теди сподели, че почти няма промяна в ежедневието на семейството, въпреки появата на децата:     Теди и Симеон се ожениха миналата година през юни в САЩ, където и двамата живеят от години. Теди разказва, че се запознали по не особено романтичен начин, а именно през Инстаграм. Симеон планувал пътешествие в Америка с приятели и ѝ писал. Срещнали се в Лос Анджелис и се влюбили. По-късно той се мести при нея.", "date": "2018.11.19", "title": "Мис България 2002 Теди Бургазлиева показа за първи път близнаците"}
{"url": "http://epicenter.bg/article/Melaniya-razgnevi-danakoplattsite-v-SASht--natrupa-hotelska-smetka-ot-300-000-za-ednodnevno-patuvane/168550/10/99", "text": "Първата дама на САЩ Мелания Тръмп за пореден път демонстрира разточителство, навличайки си гнева на американците.   След като миналата година бе разкритикувана заради решението си да се появи с палто на Dolce&Gabbana за 90 000 лева, сега се оказа, че пръстите на Мелания могат да бъдат още по-широки, пишат от woman.bg.   Преди броени дни стана ясно, че хотелските разходи на половинката на Доналд Тръмп само за един ден са били цели 300 000 лева. Огромна сума, която ще бъде платена от данъкоплатците, тъй като престоят на Мелания в хотела е свързан с официална нейна 12-часова визита в Канада. Пътуването на госпожа Тръмп се е състояло на 23 септември 2017-а година и по време на него тя се е срещнала с канадския министър-председател Джъстин Трюдо и с британския принц Хари.   За нуждите на първата дама по време на пътуването са били наети стаи в два хотела, а именно в Ritz Carlton и Sheraton Centre Toronto. Интересно е, че престоят на Мелания в Канада е толкова кратък, че на нея дори не ѝ се налага да нощува в хотелските стаи, наети за нея. Тогава как се стига до тази баснословна сума от 300 000 лева, питат се данъкоплатци.   \"Сметката от хотелите е нормална и включва услугите, ползвани от целия екип, придружавал първата дама\", заяви нейната говорителка Стефани Гришам. \"Това, което мога да ви кажа, е, че когато президентът или първата дама пътуват с тях има хора, които отговарят за сигурността, за комуникацията, за логистиката. Има и медицински екип. Госпожа Тръмп пътува с много по-малък екип от предшественичките си, но закона изисква изброените по-горе екипи да придружават президента и първата дама\", разкри Стефани.   Оказа се, обаче, че част от информацията разпространена от Гришам не отговаря на истината. Според официални документи сумата от 300 000 лева включва само разходите на самата Мелания Тръмп. Разходите на екипът ѝ възлизат на 31 000 долара, като те се получават чрез прибавянето на различни разходи, свързани с логистиката.   А как Мелания е успяла да натрупа сметка от 300 000 лева, като дори не е спала в стаите, наети за нея, засега остава мистерия!", "date": "2018.11.19", "title": "Мелания разгневи данъкоплатците в САЩ, натрупа хотелска сметка от 300 000 за еднодневно пътуване"}
{"url": "http://epicenter.bg/article/Prezidentat-i-Desi-Radeva-vidyaha-kak-Astor-si-maha-glavata/168572/10/0", "text": "Илюзионистът Астор отпразнува 75-ия си рожден ден на сцената на Народния театър \"Иван Вазов\".  В специалния спектакъл се включиха най-талантливите му ученици. До юбиляра на сцената бяха Андрей Михов, Веселин Долмос и Тодор Савов, известни в магическите среди като Андреас, Арсен и Теос.   През 1981 година Антраник Арабаджиян, както е истинското име на прочутия шеменец, е отличен със „Златен Оскар“ за илюзионно изкуство от Международното братство на маговете, носител е на наградата „Икар“ на Съюза на артистите в България в категорията „Вариететно изкуство“, има орден „Кирил и Методий” – I степен и златен медал „Златен век” на Министерството на културата, както и своя звезда в българската Алея на славата.   Астор е кавалер и на още десетки отличия в наши и международни фестивали. Той е световноизвестният български илюзионист от арменски произход.  Днес илюзионистът е доктор хонорис кауза по магичните изкуства на Балканската академия по изкуства, президент на българската и балканската магична асоциация и съюз. Има свой вълшебнически театър в столицата.   Великият маг Астор, показвал своето изкуство на най-големите сцени по цял свят и след десетки хиляди представления, е и в Народния театър за 75 си рожден ден за да представи спектакъла пред своята публика и да демонстрира своите магични номера пред малки и големи   На юбилея на мага присъства президента Румен Радев и съпругата му Десислава, които разговаяха с директора на театъра Мариус Донкин.   Рожденикът поднесе много изненади на публиката, най-малките зрители в залата се надпреварваха кой да излезе на сцената за следващия номер.   Астор получи призове от президента и от колеги артисти.  ", "date": "2018.11.19", "title": "Президентът Радев и съпругата му Десислава lвидяха как Астор си маха главата"}
{"url": "http://epicenter.bg/article/Putin-i-Erdogan-pravyat-parva-kopka-na-suhopatnata-chast-na--quot-Turski-potok-quot-/168510/7/0", "text": "Руският президент Владимир Путин и турският му колега ще присъстват днес на церемония по полагане на основите на газопровода \"Турски поток\".     От днес започва изграждането на сухопътното трасе на съоръжението, след като морският участък вече беше завършен. Двамата ще се срещнат в Истанбул, след което с хеликоптер ще отпътуват до нефтена платформа, на която ще се проведе церемонията.   \"Турски поток\", който Владимир Путин предложи преди няколко години на Турция след отказа на България да участва в строителството, включва две отделни линии. Едната линия е предназначена за потреблението на турския пазар, а другата – за европейските клиенти.   Гърция активно лобира втората линия да минава през нейна територия и да стига до Италия. Има и вариант тръбата да минава през България и да стига до Сърбия.", "date": "2018.11.19", "title": "Путин и Ердоган правят първа копка на сухопътната част на \"Турски поток\""}
{"url": "http://epicenter.bg/article/Premierat-na-Polsha--Rusiya-shte-nahlue-v-Ukrayna-sled--quot-Severen-potok-2-quot-/168536/7/0", "text": "Премиерът на Полша Матеуш Моравиецки заяви, че Русия може да започне настъпление в Украйна след пускането в експлоатация на газопровода \"Северен поток 2\", предаде РИА Новости.   По думите на полския министър-председател, \"ескалацията на агресията\" по отношение на Киев може да последва, когато украинската газопреносна система престане да играе за Москва \"толкова важна роля\".   \"Знам позицията на немското правителство, че това е бизнес проект. Но на изток от Одер никой не вярва в това\", цитира думите на Моравиецки агенция РАР.   Според мнението на полския премиер, \"нищо няма да спре Русия да тръгне срещу Киев\". Той обърна внимание, че руската страна влага получените от продажбата на природен газ в Европа средства в модернизация на армията си.   \"Вие ще бъдете удивени от това, кого ще цитирам сега, но Ленин веднъж казал, че капиталистите са толкова алчни, че \"ни продават дори въжето, на което ще ги обесим\"\", добави премиерът.   По-рано, отбелязва РИА Новости, бе съобщено, че САЩ и Украйна са се договорили да работят съвместно срещу \"Северен поток 2\".", "date": "2018.11.19", "title": "Премиерът на Полша: Русия ще нахлуе в Украйна след \"Северен поток 2\""}
{"url": "http://epicenter.bg/article/Zalozhnicheska-drama-v-Germaniya/168545/7/0", "text": "Мъж взе за заложник жена, работеща в бензиностанция край западния град Бохум, предаде АП.  Районът бе отцепен.  Причините за престъплението все още не са ясни.", "date": "2018.11.19", "title": "Заложническа драма в Германия"}
{"url": "http://epicenter.bg/article/Biznes-skandal-v-Yaponiya--Arestuvaha-izpalnitelniya-direktor-na-Nisan/168547/7/0", "text": "Главният изпълнителен директор на Нисан мотър (Nissan Motor) Карлос Гон бе арестуван от прокуратурата в Токио за предполагаемо нарушение на законодателството за финансовите инструменти и валутите, съобщава на сайта си японският в.\"Асахи\", цитиран от Ройтерс, БТА и Дир.бг. Гон, който е също така и председател на обединението Рено-Нисан-Мицубиши (Renault - Nissan - Mitsubishi), е заподозрян, че е занижил размера на доходите си във финансовите декларации.  По данни на агенция Киодо той вече доброволно е дал показания през токийската прокуратура, допълва ТАСС. Търговете на Токийската фондова борса, която е най-големият фондов пазар в Азия, вече бяха закрити, когато бе разпространена новината, така че акциите на Нисан не пострадаха. Същевременно в Париж акциите на Рено се сринаха с 3,10 на сто.  Говорител на Нисан заяви, че компанията проверява информацията.  По данни на японската телевизия Ен Ейч Кей прокуратурата е започнала днес обиск в централата на Нисан.  Фирмата заяви, че провежда от няколко месеца вътрешно разследване, което показва, че Гон не е обявил надлежно заплатите си.  \"Съществуват и множество други значителни актове на неправомерно поведение, включително и лично използване на активи на дружеството. Нисан дълбоко се извинява, че причинява това на нашите акционери и заинтересовани страни\", добавят от компанията.  ", "date": "2018.11.19", "title": "Бизнес скандал в Япония! Арестуваха изпълнителния директор на Нисан"}
{"url": "http://epicenter.bg/article/Mishel-Barnie--Savetat-na-ES-podkrepi-predvaritelnoto-sporazumenie-s-Velikobritaniya/168551/7/0", "text": "Съветът на ЕС подкрепи постигнатото предварително споразумение по оттеглянето на Великобритания. Това съобщи след заседанието главният преговарящ от страна на ЕС Мишел Барние, предаде Dariknews.   Никой не трябва да отстъпва от постигнатия напредък, трябва да запазим спокойствие и да се съсредоточим върху необходимостта оттеглянето да бъде в условията на ред, посочи той. Барние съобщи, че остава да се определят възможностите за удължаването на преходния срок, след който Великобритания ще прекрати изцяло досегашната си обвързаност с ЕС.   По думите на Барние в преходния срок, чието начало е на 30 март догодина, Великобритания запазва участието си в единния пазар и митническия съюз. Според предварителното споразумение този срок изтича 21 месеца по-късно - на 31 декември 2020 година.   Барние поясни, че този преход може да бъде удължен еднократно по искане на Лондон, подкрепено единодушно от държавите в ЕС. Той добави, че удължаването на преходния срок ще доведе до нови задължения на Лондон към бюджета на ЕС, които не би могъл да изчисли.", "date": "2018.11.19", "title": "Мишел Барние: Съветът на ЕС подкрепи предварителното споразумение с Великобритания"}
{"url": "http://epicenter.bg/article/Germaniya-zabrani-dostapa-na-18-saudittsi-zaradi-ubiystvoto-na-Hashogi/168562/7/0", "text": "Германия налага забрана за влизане на 18 саудитски граждани, за които се смята, че са свързани с убийството на журналиста Джамал Хашоги. Това съобщи днес външният министър Хайко Маас в кулоарите на среща на ЕС в Брюксел, предаде ДПА и БТА.   Хашоги, който имаше колонка във в. \"Вашингтон пост\" и бе остър критик на саудитския престолонаследник Мохамед бин Салман, бе убит на 2 октомври в консулството на Саудитска Арабия в Истанбул.   Наложената от Германия забрана означава, че тя важи за всичките 26 държави от Шенгенското пространство, предаде Асошиейтед прес. Решението е било съгласувано с Франция и с Обединеното кралство, което е извън Шенген.   Имената на санкционираните лица не бяха оповестени заради германските закони за защита на личните данни. Германия обаче ще вкара имената на санкционираните в информационната система на Шенген.   Международната общност оказва натиск върху Рияд да предостави повече информация за убийството. Министерството на външните работи на Германия призова миналата седмица Саудитска Арабия за прозрачно разследване, след като Рияд обяви, че е повдигнал обвинения на 11 души във връзка с убийството.", "date": "2018.11.19", "title": "Германия забрани достъпа на 18 саудитци заради убийството на Хашоги"}
{"url": "http://epicenter.bg/article/-Velt--Balkanite-se-erdoganizirat/168564/7/0", "text": "Вестник “Велт“ публикува статия със заглавие „Ердоганизацията на Балканите“, в която обръща специално внимание на опитите на Турция за увеличаване на влиянието й в Босна и Херцеговина. В материала се твърди, че Турция налива пари в региона с цел насърчаване на исляма. Това предаде турската редакция на „Дойче веле“, като се позовава на в. „Велт“.   Турция осъществява редица прояви за увеличаване влиянието и ролята на исляма в Босна и Херцеговина, се твърди още в новината.   В статията се посочва, че поначало в страната се практикува „либерален“ ислям, но Турция иска да промени това. „Турция налива огромни средства за насърчаване на исляма в Босна и Херцеговина и поощряване на османското наследство“, се твърди още в материала.   Обръща се внимание на това, че посредством турския департамент за координация и сътрудничество ТИКА в Босна и Херцеговина са инвестирани 70 милиона евро, с които са били финансирани не само джамии, но същевременно са отишли и за енергийни проекти, инфраструктура, банковия сектор и телекомуникации.   В публикацията се посочва, че целта на турското правителство е да се сдобие с „влияние и сила“ в региона, предава още „Дойче веле“. Акцентира се и на факта, че Председателят на президентството на Босна и Херцеговина Бакир Иззетбегович и турският президент Реджеп Ердоган се обръщат един към друг с „брат ми“, както и на това, че и двамата са повлияни от Мюсюлмански братя.   Преди изборите за парламент и президент в Турция на 24 юни т.г. президентът Реджеп Тайип Ердоган посети Сараево на 20 май, откъдето отправи посланията си към турските граждани в Европа. В речта си Ердоган изтъкна: “Ако днес някои европейски държави се отнасят невъзпитано към моя милост и към нашата страна, причината за това е разпокъсаността на турците, които се намират там.“   Източник", "date": "2018.11.19", "title": "„Велт“: Балканите се ердоганизират"}
{"url": "http://epicenter.bg/article/Rusiya-vavezhda-aktsiz-varhu-chervenoto-meso/168565/7/0", "text": "Властите в Русия обмислят законопроект за по-висок акциз върху продуктите от червено месо: над 160 рубли за килограм. Саламите, кренвиршите и беконът може силно да поскъпнат, пише \"Известия\", пред който инициаторите са разказали за облагане на тази продукция от правителствения Експертен съвет.   В крайна сметка цената на колбасите може да нарасне почти с 30 на сто. Според Експертния съвет със средствата от новия акциз трябва да бъдат субсидирани производителите на най-полезните хранителни изделия. Например да се премахне или свали ДДС върху ядките, бобовите храни, пресните зеленчуци и плодове, зехтина и др. Защото според официалната статистика потреблението на плодове и зеленчуци в Русия намалява.   Новата мярка се очаква да съдейства за оздравяване на руската нация, за увеличаване на продължителността на живота, посочват експертите. Здравното министерство в Москва подкрепя вдигането на акциза и напомня, че СЗО препоръчва тези мерки като ефикасно средство за борба с неинфекциозните заболявания.   Месопроизводителите обаче са против използването на данъчни инструменти за тази цел. А според шефа на руското им национално сдружение Сергей Юшин \"трябва да се отчете и това, че не всички граждани имат готовност да минат на салата\".", "date": "2018.11.19", "title": "Русия въвежда акциз върху червеното месо"}
{"url": "http://epicenter.bg/article/Petima-ot-ohranitelite-na-Elizabet-Vtora-sa-arestuvani-piyani-sled-poboy/168571/7/0", "text": "Петима от гвардейците на кралица Елизабет II са арестувани недалеч от замъка Уиндзор след побой, предаде БГНЕС.   Напрежението възникнало пред заведение за дюнери, след като гвардейците прекарали една нощ в кръчма.     За момента причините за боя не са известни. Знае се само, че младите войници, на възраст между 21 и 27 години, се връщали от пиянска вечер в кръчма, когато спрели за дюнер кебап на връщане в казармата Victoria Barracks. Между тях и други осем души избухнал скандал, прераснал в побой.   Според източник, пазачите се сбили с няколко \"момчета\" само на няколко крачки от замъка Уиндзор. Забелязани от камерите за наблюдение, трима от петимата войници бяха задържани на място. Другите двама бяха арестувани по-късно, след завръщането им в казармите.   Пуснати от полицията, кралската охрана е обект на разследване. Информацията, официално е потвърдена от военните, които говорят за \"инцидент\" близо до замъка Уиндзор.", "date": "2018.11.19", "title": "Петима от охранителите на Елизабет Втора са арестувани пияни след побой"}
{"url": "http://epicenter.bg/article/Pokazvat-mecha-i-prastena-na-han-Kubrat-u-nas-prez-2019-godina/168560/6/0", "text": "По предложение на премиера Бойко Борисов мечът и пръстенът на хан Кубрат ще бъдат показани в България през следващата година. Това потвърди министърът на културата Боил Банов, който се срещна с директора на Ермитажа Михаил Пиотровски, съобщиха от Министерството на културата.   „Радвам се, че ще успеем да покажем меча на Хан Кубрат и неговия пръстен в България. Това ще стане по време на „Дните на Ермитажа“ в нашата страна, които подготвяме съвместно с най-големия руски музей през 2019 година. Уникалните предмети са част от Перешчепинското съкровище“, заяви министърът на културата Боил Банов след завръщането си от Санкт Петербург, където участва в VII Международен културен форум. „С Михаил Пиотровски обсъдихме и възобновяване на отношенията с Ермитажа, да работим активно за обмен на изложби, специалисти, да правим съвместно мастъркласове“, допълни той.   Съкровището от Малая Перешчепина е най-значимото българско съкровище и едно от двете извън съвременните български земи. Значението му се определя от факта, че то е доказано на Кубрат.    Мечът  на хана е дешифриран с дължина 94 см и датира от 30-те години на 7 век. Изработен е в Източната Римска империя и е подарък на Кубрат от император Ираклий. Съкровището съдържа и няколко пръстена печати и други лични вещи. То е от погребението на Кубрат и е открито на 29 май 1912 г. в степта, напомнят от Министерството на културата. България за втори път участва официално в Международния културен форум в Санкт Петербург. Тази година българската делегация беше водена от министъра на културата Боил Банов. Събитието на тема „Културата като стратегически потенциал на всяка страна“ беше открито от президента на Руската Федерация Владимир Путин. Форумът си поставя амбициозната цел да съхранява и подкрепя културните инициативи на регионално, федерално и международно ниво и да стимулира културното сътрудничество.   Международният културен форум в Санкт Петербург е уникално културно събитие от световен характер. От 2012 година до момента дискусионните платформи привличат над 20 хиляди участници от цял свят – министри на културата, експерти, световноизвестни звезди на театъра, операта и балета, изтъкнати режисьори и музиканти, публични фигури, представители на бизнеса и академичните среди.", "date": "2018.11.19", "title": "По предложение на премиера Борисов показват меча и пръстена на хан Кубрат у нас през 2019 година "}
{"url": "http://epicenter.bg/article/Elena-Yoncheva--Shte-gi-smenyame--dokato-ne-namerim-pochtenite-hora--video-/168531/11/34", "text": "\r\n \r\n   \r\n \r\n \r\n   \r\n - От гражданската квота. \r\n   \r\n \r\n   \r\n - Да, откакто съм в парламента са няколко случая. Първо, по време на предизборната кампания преди година и половина в телевизионно студио говорихме за санирането, за тази програма, от която всички ние имаме обосновани съмнения, че се отклоняват огромни средства – само като се видят цените, които се отпускат. И тогава аз казах, че вероятно се отклоняват огромни средства от санирането. И се отклоняват от ГЕРБ. Тогава Борисов отиде на едно мероприятие. Каза, че току-що е гледал телевизия и отправи към мен много зловещи обвинения. В резултат на което една година след това беше осъден. \r\n   \r\n \r\n   \r\n - За клевета. Да. След това дадох информация за строителството на оградата по българо-турската граница. Първо дадох информация пред медиите за това, че тази ограда не е качествена, в резултат на което много бързо се преминава със стълба. Бях обвинена от ГЕРБ, че това не е истина, че това е абсурдно.  \r\n   \r\n Поради което се наложи не само да събера огромно количество документи, но и да заснема репортаж – един кратък документален филм, от който се вижда, че всичко, което говоря, се случва по този начин. Че действително оградата се прескача със стълби, че на имигрантите им отнема буквално минути, за да преминат. И който не е пожелал, той не е преминал през тази ограда. И единствената причина, поради която няма голямо нашествие, е, че Европейският съюз се е разбрал с Турция и там има възпиране. \r\n   \r\n Внесох документите и в прокуратурата, и в ДАНС. Тече разследване. Надявам се, няма да отнеме пет или десет години, за да се видят резултатите за това, че има корупция при строителството на това преградно съоръжение. След което вицепремиерът Валери Симеонов внесе сигнал в прокуратурата срещу мен и каза, че работя срещу интересите на България, че съм издала държавна тайна. \r\n   \r\n Показах пред колегите, пред медиите, че конкретната информация, която бях поднесла – това, в което ме обвинява Валери Симеонов, вече е казано от трибуната на Народното събрание. И няма как да съм издала държавна тайна. Валери Симеонов каза, че пак ще внесе сигнал в прокуратурата. Дали е внесъл втори такъв, не мога да кажа. Мисля, че не е. \r\n   \r\n След това – водата в Хасково. Подех тази битка, защото действително водата в Хасково е заразена с уран, тя е забранена за пиене и за ползване в бита. Но информацията, че тази вода е опасна, министерството на здравеопазването я е знаело половин година преди това да бъде оповестено на жителите на Хасково. Това е документ, който аз получих от министерството на околната среда и водите. Документ, който може да бъде открит сред многото документи – тоест човек трябва да знае къде да търси – даже на интернет страницата на министерството. \r\n Показах този документ и стана ясно, че министерството на здравеопазването няма как да не е знаело. Или ако не е знаело, това е престъпна небрежност, проявена половин година преди официално да обяви, че водата е заразена с уран. И тогава бившият министър на здравеопазването господин Москов каза, че ще ме даде на съд, защото това не е вярно. Не ме е дал на съд и правилно постъпва, защото този документ е публичен и аз разполагам с него. \r\n   \r\n \r\n   \r\n - Вече ги забравям… Да, след това бе така нареченият „Кумгейт”. Той бе за това, че областният председател на ГЕРБ и настоящ депутат Делян Добрев, както той сам каза в национален ефир, е назначавал в община Хасково. Назначил свой „дрийм тийм”. Не става въпрос, че в този „дрийм тийм” са негови кумове или той е техен, а че това са негови бивши съдружници и роднини, които са заели ключови позиции и през тях минават обществени европейски средства. Той няма право да назначава, но самият той каза: това е моят „дрийм тийм” и аз ги назначих. Каза го в национален ефир. И аз дадох пред обществото повече информация за това. \r\n   \r\n Той ме съди. Съди ме, че не той бил назначил тези хора. И че в резултат на това, че съм дала гласност на тази схема, наречена „Кумгейт”, той е претърпял значителни здравословни щети. \r\n   \r\n \r\n   \r\n - Да, той го е завел това дело срещу мен. Така че не знам още докъде може да се стигне… \r\n   \r\n \r\n   \r\n - По сигнал на Делян Добрев, Тома Биков и Антон Тодоров прокуратурата образува дело, но няма обвинения. Образува дело за пране на пари в особено големи размери. \r\n   \r\n Бих искала да поясня за какво става въпрос. През 2012-2013 година бях поканена в TV 7, за да направя поредица от документални филми. Тъй като аз не разполагам със своя телевизионна техника, нито със своя монтажна, казах, че мога да правя такива филми редовно, но трябва да ми предоставят необходимата техника. И тогава ме посъветваха да сключа договор с фирма, посочена от тях. И започна производството на тези филми. \r\n   \r\n \r\n   \r\n - Точно така. Тези филми са направени, те са излъчени. Става дума за Сирия – „Бунтовниците на Алепо”. Става въпрос за Украйна – за събитията там, няколко филма. И за Турция също, откъдето имахме и много преки излъчвания. Така че цялата моя дейност като журналист е видима, не само не е крита. Тя е публична и не разбирам как прокуратурата може да каже: ние не знаехме за какво бяха използвани тези средства. Можеха просто да ме попитат. Още повече, че се води счетоводство. Плащат се данъци. Всичко е открито. Аз даже не разбирам какво означава, занимавайки се с журналистика, да переш пари. Трябваше да питам адвокатите какво имат предвид въобще… \r\n   \r\n \r\n   \r\n - Да, това е от месеци и аз тогава се обърнах и пред колегите в Народното събрание, и когато съм била на гости в телевизионни студия, съм казвала: нека прокуратурата разследва. Но това, което в момента се случва – да кажеш на всички медии: ние я разследваме за пране на пари… И то в особено големи размери… Това си е някакъв публичен разстрел. \r\n   \r\n \r\n   \r\n - Не мога да кажа. Но ако погледнем фактите, има едно много странно съвпадение. Защото няколко седмици преди това аз обявих в национален ефир, че ще внесем в АПИ искане да се направи техническа експертиза на българските магистрали от лицензирана европейска лаборатория, която няма бизнес в България. \r\n   \r\n Трябваше ми малко време, за да направя необходимите срещи с експерти, свързани със строителството на пътища, с инженери. И буквално няколко дни, след като внесох това искане в АПИ заедно с моите колеги от парламентарната група „БСП за България” – защото АПИ е собственик на пътищата, ние не можем да направим такава експертиза, ние я инициираме, но не ние ще я направим… Та няколко дни след това получих въпросното… То не е обвинение, а информация, че е открито такова дело. \r\n   \r\n Самата прокуратура, говорителят на прокуратурата, казва: ние не сме сигурни. Тепърва ще проучват. И аз не знам как може да бъде обявено пред всички медии, след като няма факти. В това дело няма факти, които да водят към подобно предположение. За мен това е необяснимо. \r\n   \r\n \r\n   \r\n - Точно така – поводът е трагедията в Своге. И когато научих, че оттам са взимани такива вертикални ядки, за да се види реалното качество на пътя, не по документи, тогава попитах близки хора, които са инженери строители, дали това не може да се направи с всички пътища, дали по този начин не може да се установи какво е състоянието на магистралите поне през последните две, три, пет години – защото то има износване. \r\n   \r\n И отговорът, който получих, изключително ме озадачи. Оказа се, че това е абсолютно възможно, става бързо и не е никакъв проблем да бъде наета действително една авторитетна европейска лаборатория, лицензирана, но която да не е имала все пак бизнес в България, за да се изчистят всички съмнения за възможна зависимост. \r\n   \r\n Какво научихме например от Своге. Тази трагедия е станала на един участък, който е около 350 метра. Според законите и нормативите, на всеки около 250-300 метра или на всеки 2000 квадратни метра на всяка магистрала, в зависимост от нейната ширина, трябва да се взимат ядки. И те се взимат, не може да не се взимат, защото такова е изискването на закона. Въпросът е къде се прави анализ на тези ядки и дали тези лаборатории, в които се прави въпросният анализ, нямат някаква форма на зависимост, дали наистина са независими от строителя, който прави пътя. Това е големият въпрос. \r\n   \r\n Това, което виждаме в този участък на Своге… Беше казано от министър Нанков, че в горния слой на пътя, в износващия пласт, който трябва да е с 4 сантиметра дебелина, има недопустимо количество варовик. Информацията, която получих от пътни инженери, е следната: че това е масова практика. В износващия слой – ние говорим само за този слой в момента, не говорим даже за другите слоеве – за да бъде качествен, се спазва определена рецептура, определено количество фракции, твърди частици. Определено количество от едните частици, които трябва да бъдат до 5 милиметра. След това определено количество частици, които са между 5 и 15 милиметра. След това, естествено, се слага битум. И се слага определено количество каменно брашно – да, това е варовик. То слепва всички тези съставки. \r\n   \r\n Но тъй като твърдите частици са достатъчно скъпи, част от тях се заместват с варовик. Ние не говорим за каменното брашно, а допълнително слагат варовик! Което много поевтинява горния слой. \r\n   \r\n \r\n   \r\n - Да. В резултат на което, първо, пътят става хлъзгав. Второ, тези 4 сантиметра пласт много бързо се износват. И целият път е компрометиран. И нямаме никакви доказателства, че това, което е в Своге на този участък, не е и по всичките 82 километра в тази отсечка. И нямаме никакви доказателства, че това не е начинът, по който се правят голяма част от пътищата в България. \r\n   \r\n Искам да кажа, че това не е атака срещу строителите. Нито срещу строителните фирми. Напротив, ние имаме прекрасни строители. И това е в защита на строителните фирми и ще се опитам да обясня защо. \r\n   \r\n Имаме доклад на Държавния департамент в Съединените щати, който казва, че най-голямата корупция в България по високите етажи на властта е свързана с корупция от големите инфраструктурни обекти. Това е публичен доклад за миналата година на страницата на Държания департамент, всеки може да го намери. \r\n   \r\n Кои са най-големите инфраструктурни обекти в България? Това са пътищата. И ако действително строителните фирми нямат от какво да се притесняват, би трябвало самите те да застанат зад тази идея. За да отпаднат всякакви съмнения и притеснения в обществото – защото всички ние се движим по тези пътища – че те не са построени както трябва. \r\n   \r\n Но ако действително има такова отклоняване, корупция от инфраструктурните проекти, то става дума за отклоняване към тези, които са на власт. Не е тайна, че обществените поръчки се печелят по един определен начин и че има връщане до 40 процента от стойността на обществената поръчка към тези, които имат власт. И ако нямат от какво да се притесняват, би трябвало да ни разрешат една такава проверка. Тя няма да бъде направена от нас. Тя ще бъде направена от съответните експерти под наблюдение на АПИ, на КАТ, даже аз бих поканила медиите и обществените организации, които да съпътстват целия процес – от взимането на тези проби до самата лаборатория. \r\n   \r\n Не виждам нищо, което да е толкова страшно. Защо се изплашиха? Защо от Строителната камара поискаха нашите оставки? Защо заплашиха, че ще обкръжат парламента, ако направим това? Това наистина е невероятна реакция. \r\n   \r\n \r\n   \r\n - Да, внесохме още един път същото искане, подписано този път от всички депутати от парламентарната група. \r\n   \r\n \r\n   \r\n - АПИ не е реагирала. Те направиха една заявка преди няколко дни. Казаха, че тепърва обмислят, че това са сложни неща… \r\n   \r\n \r\n   \r\n - Така е. Една такава проверка би дала насока какво се случва, какви са опасностите и съответно да се вземат мерки. Защото има още един момент, който е много важен. Ако не получим информация какво се случва с тези пътища и дали наистина към управляващите се връща един голям процент за сметка на качеството на пътя, нямаме никаква гаранция, че това няма да продължи. Важно е този процес да се спре. Не става дума за политическа акция срещу опонента. Това трябва да се спре. Защото в противен случай – ако няма реакция, ще продължи.  Става дума за милиарден бизнес. \r\n   \r\n \r\n   \r\n - А, само да допълня за пътищата, защото, извинявам се, забравих за това. Дали е правен такъв анализ на пътищата по-рано? 2011-та година Димчо Михалевски (тогавашен зам.-министър на регионалното развитие – б.р.) взима проби от ЛОТ-2 на магистрала „Тракия”, Стара Загора-Нова Загора. И ги дава в университетска лаборатория, в Университета по архитектура, строителство и геодезия – в строителната изпитателна лаборатория. Дава анализ на материала, който се залага в гръбнака на магистрала „Тракия” в отсечката, за която говорихме. \r\n   \r\n \r\n   \r\n - Анализът в тази лаборатория показва, че вместо да се сложат в гръбнака на магистралата инертни материали – тоест твърди частици, по определена рецептура, която да бъде одобрена от АПИ, се слага основно пепелина. Това е пепел. \r\n   \r\n Тази лаборатория прави анализ и казва, че е абсолютно недопустимо слагането на такъв материал в гръбнака на една магистрала, защото този материал в зависимост от атмосферните условия се свива или разширява. И сега, ако тръгнете по тази отсечка, ще видите, че тя е нагъната.  Нещо друго, което е много интересно: тази информация стига до Европейската комисия. И те не заплащат за тази отсечка. Тя се води експериментална. \r\n   \r\n \r\n   \r\n - 2011-та година, да. \r\n   \r\n \r\n   \r\n - Подозрителни – меко казано, дипломатично казано. \r\n   \r\n \r\n   \r\n - Да. \r\n   \r\n \r\n   \r\n - Ами аз смятам, че това зависи от всички нас в крайна сметка. Мисля си да инициирам някаква подписка. Всеки от нас, всеки, който смята, че ние заслужаваме да знаем как постъпват с нашите средства… Защото тези влагани в магистралите пари, те са средства, отпуснати за всички нас. Какво е качеството на пътищата? И това не е атака, пак казвам, срещу строителния бранш и строителните работници. Това е в тяхна защита. Защото те са поставени в тези условия, при които има обосновани съмнения, че голям процент – до 40 процента от стойността, се връщат обратно към тези, които са на власт. \r\n   \r\n \r\n   \r\n - Мисля за това, да. \r\n   \r\n \r\n   \r\n - Независима лицензирана европейска лаборатория. Авторитетна, голяма, която да няма бизнес в България, за да отпаднат всякакви съмнения, че има каквато и да е зависимост. И тя да направи техническа експертиза на състоянието поне на магистралите – „Тракия”, „Хемус”, „Струма” и „Марица”. Говорим за тези отсечки, които са строени допреди 5 години, защото след това има износване, както ми обясниха специалистите. И да видим за какво става въпрос. Да помогнем, така да се каже, на строителните фирми, на строителния бранш и най-вече да помогнем на самите нас. \r\n   \r\n \r\n   \r\n - Аз не виждам нищо страшно, когато едно правителство покаже, че не се справя. Защото можем часове наред да говорим какво се случва в държавата и как сме на дъното на всяка една класация. Няма нищо страшно да дойде следващо правителство. Погледнете Италия, там има случаи, когато по няколко пъти в годината се сменят правителства. А е една от водещите икономики в света. Няма страшно в това. Ще ги сменяме, докато не намерим почтените хора. \r\n   \r\n Какво значи няма алтернатива? Няма алтернатива на това, че България е най-бедната? Че в България сме първи по смъртност? Че в България, която се гордееше със своето образование, вече има 65% функционално неграмотни? На това ли няма алтернатива? Няма алтернатива на това, че ножицата между бедни и богати се разтваря? 80% от селскостопанските продукти ние ги внасяме. Защо внасяме? \r\n   \r\n Защо хората напускат България? Защото няма перспектива за тях! Защо трябва 10-15 семейства да получават 80% от земеделските субсидии? Защо не ги дадем на малки, средни фермери, на млади фермери? Аз не казвам, че тези 10-15 семейства не работят и не се трудят. Вероятно те преминават също през много трудности. Но ако искаме да създадем средна класа, ако искаме хората да не напускат България, ние трябва да създаваме селско стопанство. \r\n   \r\n Същото е и в индустрията. За 10 години преките чуждестранни инвестиции в България са паднали повече от 10 пъти. През 2006-2007 г. са били 10 милиарда евро. Сега са под един милиард. А тази година по сравнение с миналата са почти три пъти по-малко за дадения период. \r\n   \r\n \r\n   \r\n Това е въпреки плоския данък, да. И някои казват: сега международната обстановка е по-различна, отколкото през 2006 г. Погледнете доклада на Световната банка. Там се казват трите причини, поради които чуждите инвеститори избягват България. \r\n   \r\n \r\n   \r\n - Огромна корупция – има се предвид, че обществените поръчки ясно как се печелят. Липсата на добра съдебна система. И липса на предвидимост. Цената на тока също е липса на предвидимост. В чии ръце отива сега една трета от енергоразпространението? Ние не знаем. Някой вярва ли, че госпожа Гинка Върбакова има тези средства и този капацитет, за да контролира една трета от електроразпространението в България? Това е и част от националната сигурност. \r\n   \r\n От електроразпространението зависи нашият бит, зависи икономиката. Ние трябва да знаем кой контролира това? Защото ако има някаква спекулация, този човек или тази група от хора могат да контролират и политиката на нашата държава. Така че това е национална сигурност, това не е намеса в бизнеса на една фирма. И не случайно ние инициирахме – и Гинка Върбакова заедно с целия си екип дойде в Народното събрание. От което естествено нищо не произлезе. Но поне дадохме малко публичност. \r\n   \r\n \r\n   \r\n - Ще пробваме. Аз смятам, че ако БСП дойде на власт, или който и да дойде на власт, няма да има избор да не се справи. Защото си отива. \r\n   \r\n \r\n   \r\n - Ами това е битка! Какво значи да си готов? Това е трудна битка. Разбирате ли, десет години управлява една групировка, която беше наречена от техен доскорошен депутат „Шайка” – организирана престъпна група. Те разполагат с всички инструменти на властта. Това е битка. Как да кажеш дали някой ще се справи или не. Ако не се справя – следващите, следващите… Докато в управлението не дойдат хора, които да могат да се справят. Защото от нас зависи това. От нас, от всички нас. Поне в това вярвам. \r\n   \r\n \r\n   \r\n - Корбин. \r\n   \r\n \r\n   \r\n - А Орбан между другото направи много интересно изказване, когато разбрахме, че Никола Груевски иска политическо убежище в Унгария. Мисля, че това е коректната информация. Орбан каза, че вероятно ще даде такова политическо убежище сега, но повече няма да дава. И затова си помислих веднага дали няма предвид господин Борисов… \r\n   \r\n \r\n   \r\n - Не мисля, че някой ще му даде убежище. Лично аз се съмнявам. \r\n   \r\n \r\n   \r\n - Не знам. Това е негов личен избор. Но смятам, че всички ние трябва да научим истината – какво се е случвало през последните десет години. \r\n   \r\n \r\n   \r\n - Първо трябва да се говори. Защото колкото повече се говори, толкова повече даваме на хората кураж, че не е страшно, че от нас зависи. Понякога ми се струва, че е безсмислено това говорене, защото нищо не става. Обаче не е така. Трябва да се говори. Трябва да се изнасят факти. И хората сами ще се убедят, че в тях е силата в крайна сметка. \r\n   \r\n \r\n \r\n   \r\n - Аз смятам, че господин Борисов няма никаква идея какво означава медийна свобода. Медийна свобода е не просто да излезеш на екрана и да повториш думите на Тодоров, че ГЕРБ е „Шайка”. Това не е медийна свобода. За него медийната свобода, може би, отговаря на стандартите, ако се сравняваме с някои страни от Близкия изток. Тогава, разбира се, примерът, който посочих, е голямо постижение. \r\n   \r\n Но медийна свобода в една европейска държава означава действително да дадеш възможност на медиите да бъдат четвърта власт. Защото медиите не са една сцена, където излиза някой от БСП, или някой от ГЕРБ, или някой от друга политическа сила и нещо си говори. Медийна свобода означава медиите да бъдат четвърта власт, тоест те да правят разследвания, да са истински коректив. А това става все по-трудно и невъзможно. \r\n   \r\n Един пример – къщата в Барселона. Къде изчезна тази тема? Първо, тя въобще не е била поставяна от големите национални медии. Те се страхуват от тази тема. Защо? След като има документи, има факти. Направете разследване! Къде е това? Обществото се интересува. \r\n   \r\n \r\n   \r\n - Аз съм се заела. Обществото се интересува, нали така? Къде изчезна информацията по тази тема? Къде изчезнаха цели сайтове, които бяха закрити? Само на това да отговори господин Борисов: къде изчезна темата за Барселона? \r\n   \r\n \r\n   \r\n - Като разбера, ще кажа. Искам само да кажа, че това не е мое разследване. Аз се включих в него, но това не е мое разследване. И колеги, които правят това разследване, са били заплашени. И им е казано, че имат семейства. \r\n   \r\n \r\n   \r\n - И между другото липсата на депутатски имунитет пречи на едно такова разследване. Не само за това пречи – пречи и за разследването за пътищата. И ще обясня как. Защото вече телефоните са подслушвани. Знае се кои са моите източници. Много хора се страхуват вече да говорят с мен и да ми дават информация. Ако нямах имунитет, цялата информация, която събрах за строителството на оградата на българо-турската граница, нямаше да стане възможна. Така че имунитетът има значение. \r\n   \r\n \r\n   \r\n - С по-малко инструменти разполагам вече. Това, че си депутат, не означава, че не можеш да правиш разследвания. В парламента има депутати юристи, които продължават своята практика. \r\n   \r\n \r\n   \r\n - И те се употребяват. \r\n   \r\n \r\n   \r\n - С мен не е говорено за това. \r\n   \r\n \r\n   \r\n - Аз влязох в политиката – в това, което се нарича политика – с единствената мотивация това управление да си замине. Аз нямам друга мотивация. Всъщност аз затова влязох в екипа на Румен Радев, когато ме покани. Затова се включих в кампанията за парламентарните избори след покана на Корнелия Нинова. И всичко, което ни помогне да покажем какво се случва в България, е от полза… И не само да го покажем, защото това не е достатъчно. Ние вече всички знаем какво се случва. Но трябва да бъдат изнесени факти, доказателства. За да може това, което се случва в България… Ние не го заслужаваме! Ние не заслужаваме да живеем в такава държава! Защото аз виждам мои приятели, които никога не са мислили да емигрират. И които сега сериозно са се замислили да се спасяват. Да се спасяват! \r\n   \r\n \r\n   \r\n \r\n \r\n И тази констатация е не само на „Репортери без граници”, но и на последния доклад от Брюксел. Виждаме, че медийната среда се влошава. През 2006 г. бяхме на 34-то място по медийна свобода, наравно с Франция. Сега сме на 111-то, някъде между Бурунди и Конго. И последният доклад показва същото – че напротив, още по-зле става спрямо миналата година. \r\n   \r\n \r\n   \r\n - Мисля, че по-скоро това – „Визия за България” – е допитване и обсъждане. Не смятам, че това е документ, с който БСП смята да се явява на избори. Това е по-скоро една рамка, в която се провежда обсъждането. Ще ви дам пример със здравеопазването. На практиката здравеопазването вече е фалирало. Имаме огромни дългове – 600 милиона към болниците, 200 милиона навън… По конституция ние сме социална държава. Но в момента, в който влезеш в болница, ти доплащаш. Плащаш под маса, плащаш над маса. Лекарствата за много хора, особено тези с ниски пенсии, на практика са недостъпни. Те трябва да избират между лекарство и кашкавал. И това са реални неща. А в същото време се дават огромни средства за здравеопазване. Общо 4 милиарда държавата и още 4 милиарда ние доплащаме. \r\n   \r\n \r\n   \r\n - Ами точно това е, няма контрол. Това, което се случва във всички останали сфери, това се случва и в здравеопазването. Тоест, ние доплащаме 50 процента от нашето здравеопазване. В Европа, която е социална, се доплаща под 20 процента. Тоест средното даже е 10 процента. Ние доплащаме 50 процента. О’кей, това е възможно. Има такива държави – в Латинска Америка, в Африка. Те доплащат – 50, 80, 100 процента. Ако решим да вървим нататък, да ни го кажат. Всъщност, те ни го казват. \r\n   \r\n В бюджета са предвидени повече средства за здравеопазване. Но няма промяна на тази система. И БСП има конкретни предложения в тази област. Нека бъдат чути от хората. Те да решат дали това е начинът, по който тази здравна система трябва да функционира. Дали трябва частните болници например да получават средства от здравната каса. Дали това е редно или не. Или ако това се спре, дали българинът ще трябва да доплаща за своето здравеопазване. Под, над масата и така нататък. \r\n   \r\n И това е един обществен дебат, който трябва всички да го водим. А партиите са тези, които трябва да ни следват. И ние да преценим те отговарят ли на това, което ние искаме да се случи. \r\n   \r\n \r\n   \r\n - Да. Гражданите, точно така. \r\n   \r\n \r\n   \r\n - Ами ние чакаме да дойде силният човек и да оправи нещата като тропне по масата. Но няма такова нещо в света. Всичко е извоюване на права, всичко е битка. Не може някой на готово всичко да ти даде. И в това освен политиците, голяма вина имаме и ние, журналистите. Защото журналистиката е тази, която трябва да даде мястото за реален сблъсък на идеи, на концепции. А това не го виждаме, това не се случва. Така че нещата са навързани: гражданско общество, журналистика, политика. \r\n   \r\n \r\n   \r\n - Те са наши, наши битки. \r\n   \r\n \r\n   \r\n - Трябва да сме мнозинство. Много често, когато разкриваме някаква схема за корупция, колегите казват: ами това е поредният скандал. Например, с Хасково. Ами това не е поредният скандал. Защото когато гори къщата на твоя съсед, това скандал ли е? Ами не! Това е нещастие, това е престъпление! Може и твоят дом да се запали! Това не са скандали. И проблемът да бъдат квалифицирани като скандали е много голям. Защото три дни се говори – след това всички забравяме. И всичко си продължава по старому. Това е големият проблем. Така че да, ние като журналисти имаме голяма вина. \r\n   \r\n . \r\n   \r\n - Да, така е, да. \r\n   \r\n \r\n   \r\n - Да, ето, както всички казваме, системата убива. Ами давам пример с пътищата. Нека се включим, та тази система да не убива повече. Има начин. Не е толкова сложно. Просто трябва всички да се включим. \r\n \r\n", "date": "2018.11.19", "title": "Елена Йончева: Ще сменяме правителствата, докато не намерим почтените хора (видео)"}
{"url": "http://epicenter.bg/article/Ivo-Hristov--Ima-tsennostno-razminavane-mezhdu-prezidenta-Radev-i-premiera-Borisov-/168543/11/0", "text": "  Това казва в интервю за предаването \"Неделя 150\" на БНР Иво Христов, началник на политическия кабинет на президента Румен Радев       - Добър ден!  - - Най-напред да започна оттам, че покана няма. Президентът реторично заяви, че би изслушал и премиера Борисов по теми като борбата с корупцията, преодоляването на срива на чуждестранните инвестиции, които гонят исторически минимум впрочем, и т.н. Но премиерът Борисов скочи тутакси върху тази възможност и откликна, че е готов за среща. Направи го по начин, който показа, че не е разбрал посланието. Тъй като каза, че очаква президентът междувременно да се запознае с четиригодишната програма за управление. А както знаете, в момента хората са на улицата в резултат на изпълнението или неизпълнението на тази програма.    - И последният мониторингов доклад, който е нещо като прощален подарък на отиващата си ЕК към домакина на европредседателството. Един доклад, който не казва нищо ново, което да е неизвестно на българските граждани. Тъй че отправена покана няма. Ако ли министър-председателят го е разбрал по този начин, то зле го е разбрал. Тъй като онова, от което има нужда обществото, е програма от ясни мерки за борба с корупцията. Такава не съществува. И мерки за възвръщане на международното доверие към България като една урегулирана, предвидима държава, в която може да се инвестира. А както виждаме, ефектът е по-скоро отрицателен, тъй като сривът на инвестициите е факт.  Не изглежда премиерът да прави критичен прочит на своята четиригодишна програма за управление. Впрочем българските избиратели отдавна отвикнаха да четат програми за управление, тъй като знаят, че те не се изпълняват. А и не виждам кое в дейността на сегашното правителство показва воля за борба с корупцията и за възвръщане на доверието в България сред световните инвеститори -   - Аз не харесвам тази теза, която приравнява „двамата първи мъже в държавата“ и която представя политическия диалог като някакъв вид битово разбирателство. Да седнем, пък да се погодим. Има очевидно ценностно разминаване между разбирането на президента за демокрация, за държавност, за антикорупция и това, което практикува правителството, чието олицетворение е министър-председателят Борисов.  Не зная за какво стягане говорим по отношение на президента, той винаги е бил насреща, винаги е бил принципен и последователен. Особено по темата антикорупция. Тъй че, ако някой трябва да направи нещо, това е правителството, което първо трябва да убеди гражданите, че добросъвестно преследва тези цели. Както виждаме, гражданите не са убедени, щом са на улицата. И второ, трябва да потърси контакт с президента, какъвто не е търсен.  - Първо, трябва да надживеем тази практика министър-председателят „да праща“ някого при президента. Той кореспондира с президента и би трябвало да е наясно с тези нива в институционалното общуване. Той праща свои заместници, свои подизпълнители, свои секунданти, както се праща пехотата през мините, защото не иска да общува лично и да се яви лично. А би трябвало да приеме, че в тази държава има една фигура, която има пряка легитимност, избрана е с народен вот и с която той би трябвало да поддържа диалог, а не „да праща някого“.    - Това също издава едно странно разбиране за демокрацията: че има една група хора, които се именуват „управляващи“, и те „си управляват“, с тях не бива да се занимаваме, нека другите се карат помежду си. Естествено, че фокусът на критиките на президента ще бъдат управляващите. Те вземат решения, касаещи живота на българите, а президентът е конституционно призван да бди над добруването на своя народ. Разбира се, че той ще реагира на действията на управляващите, а не на опозицията.    - Разбира се, това е аксиома.    - Имаме кумулирано недоволство. Бих казал, че големите митинги в момента не са тези из разните градове на страната и тук на жълтите павета. Големите митинги от лятото насам текат на Терминал 2 и на всяка автогара в страната, откъдето десетки хиляди българи заминават на гурбет или просто в спасителна емиграция, за да изкарват поминъка си някъде. Това е израз на всеобщо недоволство. Чух преди малко госпожа Менда Стоянова да се хвали с това, че у нас нямало безработица. Но то вече няма и население, как би могло да има безработица? Има райони, в които най-трудно е да се намерят работници, дори да дойде инвеститор.    - Точно така. А това, че стотици хиляди българи поминуват зад граница, поражда вторични социални проблеми. Т.нар. скайп родителство. Често родителите виждат децата си само по скайп в продължение на месеци. Това вбива клин между поколенията, излинява самата социална тъкан. Тъй че имаме огромни социални проблеми, които никой не може да скрие зад няколко оптимистични цифри, като тази за ниската безработица, да речем, или тази за скромния растеж, който всъщност е малко над средноевропейския. При положение, че комплексни фактори, комплексни показатели, като демографската катастрофа да речем, дават нерадостна оценка на цялостното състояние на българското общество. На демографията влияят не само икономическите параметри, но и общото психологическо настроение на нацията.    - Това е съвсем парадоксално обвинение. Мигар президентът възнамерява да качи данъка върху старите автомобили, или пък на него е хрумнала идеята да завиши \"Гражданска отговорност\". А може би той е крив с нещо на властта, че изтърва надзора над застрахователния сектор и лятото един застраховател завлече \"Гражданската отговорност\" на стотици хиляди българи. Има съвсем реални, справедливи основания за протест, които изкарват хората в различни градове на улицата. Да се вини президента за това е пълна неадекватност.  - Първо, това е битов популизъм да се посочва кой каква заплата получава. Второ, да не забравяме, че заплатите се гласуват от парламента, тъй че мнозинството на г-н Борисов определя кой държавен чиновник каква заплата получава, включително неговата собствена - на г-н Борисов - и тази на президента. Ако той реши, той може да е намали или да я увеличи, и това е в неговите ръце. Това е абсолютно популистки и безскрупулен аргумент.  Що се отнася до тезата, която противопоставя благосъстоянието на сигурността, тя също е изключително лукава, тъй като без гарантиране на сигурността, благосъстоянието е просто пожелателно мислене. А както виждаме, всички страни от традиционно проспериращата Швейцария до нашите съседи, Турция, Гърция, Сърбия, правят необходимото и отделят немалки средства за гарантиране на своята сигурност. Светът става все по-несигурен, регионът също. Имаме тлеещи конфликти на Запад от нас, имаме и непредвидимост на Изток. Тъй че да се противопоставя несигурността на благосъстоянието е популистка рецепта за спечелване на обществените симпатии.  - - За да се наложи вето, трябва да има сериозни юридически или политически основания. Ако погледнете Закона за горивата, ще се убедите, че в него се прави усилие към изсветляване на сектора, и нашите юристи не откриха основание за вето. Нещо повече, бих казал, че тук мнозинството в парламента направи крачка в правилната посока. Що се отнася до Закона за медиите, това че той е внесен от г-н Пеевски, само по себе си не е основание за вето.  Имаше обществени обсъждания и цялата журналистическа колегия замълча при тях, не откри сериозни аргументи. Да, бяхме сезирани от Асоциацията на европейските журналисти, но с аргументи, които не звучат убедително. Не може едновременно да пледираме за прозрачност в медийния сектор, и да поставяме условия пред тази прозрачност. Намирам, че този закон по-скоро хвърля светлина върху медийния сектор. Който обаче страда от много по-сериозни пороци от тези, които посочват критиците на закона.  - Точно така. Това е съществен проблем, който от години е коментиран в българското общество и гилдията. Но има огромен проблем с т.нар. „комуникационни бюджети“ по различните европейски програми, които се разпределят от правителството между разни медии, и чрез които правителството съвсем легално купува своя медиен комфорт. Да не забравяме, че българските медии са финансово много зависими и охотно приемат такова финансиране. Така че има много по-съществени проблеми от тези, с които се възразява срещу новия закон.  - Проблемът е очевиден. Датата е жалонна, тъй че нямаше как да бъде подминат. Намирам, че президентът последователно и многократно вече привлича вниманието на обществеността върху този ключов залог на следващите месеци и години – съхраняването на принципите на българската демокрация: свободата на словото, плурализма и разделението на властите. Що се отнася до свободата на словото, вече споменахме, това е проблем, констатиран дори в международни доклади и класации. Ще се отнася до разделението на властите, тук също публична тайна е, че решенията в България се вземат на тъмно и често еднолично. Знаем, че министър-председателят често раздава пари от държавната хазна от първо лице, единствено число: „давам, вземам, прехвърлям“ и т.н.    - Да. Знаем, че един път годишно се разпределя крупен бюджетен излишък за броени минути на правителствено заседание. Става дума за стотици милиони левове, над милиард. Що се отнася до плурализма, тук също имаме проблем, тъй като с годините управляващата партия ГЕРБ, която през последните 10 години почти неизменно присъства във властта, се обгради с бутафорни политически субекти, които имат само номинално съществуване, но реално крепят кворума и осигуряват мнозинство в парламента. Да не забравяме, че по времето на народните демокрации, когато бяхме Народна Република България, системата също не беше еднопартийна.    - Имаше партия за цвят – казионно БЗНС. Сега сме почти на този етап.  - Президентът сам решава дали ще има такава среща, стига такава да бъде поискана. Такава не е искана към момента. ", "date": "2018.11.19", "title": "Иво Христов: Има ценностно разминаване между президента Радев и премиера Борисов "}
{"url": "http://epicenter.bg/article/Stefan-Tsanev--Bez-doverie-mezhdu-narod-i-vlast-obshtestvoto-e-obrecheno-na-proval/168548/11/0", "text": "В края на седмицата творческият тандем Стефан Цанев-Доротея Тончева излиза пред публиката с нов театрален спектакъл „ЦИГУЛАРКАТА НА БОГА“ ( )    -    - Не, това не е бягство. Това е отказ да приема действителността. Пред вечността или голямото нищо, към които съм се запътил, проблемите на днешния ден са нищожни, политическите битки са нелепи, имам чувството, че наблюдавам цирк, разиграван от бездарни шутове. Не на шега аз предлагам хората, които ще влизат в политиката - кандидат депутати, министри, президенти и прочие - да бъдат подлагани на предварителен изпит за обща култура, за история, за литература, за етика, за право и най-важното - да се научат да говорят правилно, да минават, ако трябва, определен образователен курс. В това няма нищо обидно. Актьорите, преди да излязат на сцената, защо се образоват? Политиците излизат на несравнимо по-голяма сцена, застават на върха на държавата и ако не са високоинтелигентни, каквито би трябвало да бъдат, трябва да бъдат интелигентни ПОНЕ колкото средноинтелигентните хора, иначе човек остава с тягостното впечатление, че го управляват простаци. А след простака никой не ще да върви. Простакът не слуша никого. В това се корени предварителното недоверие към тъй наречената политическа класа. А без доверие между народ и власт обществото е обречено на провал... Хайде, пак се разприказвах, запявам в общия хор, хабя си думите напразно. По-достойно е да запазя мълчание.    - Забравата е по-страшна от смъртта. Имам такова стихотворение: „Ние сме страната на поетите, осъдени на смърт чрез мълчание.“Опасно е особено за младите - мен може да ме забравят, а техните имена може въобще да не се чуят.  -    - Не го отричам аз. Отрича го историята. Отрича го археологията. Житото е изядено, виното е изпито, царете, пълководците и прочието държавници и политици са изядени от червеите, надеждата им да останат във вечността е някой скулптор да извае главите им от мрамор, или някой поет да ги спомене в поемите си. Ако изровим някой ръждясал меч - и той има стойност само като произведение на изкуството, а не като оръжие.    - Хората на изкуството не живеят един единствен живот. Да, ние живеем делничния, обикновения, нормалния живот, какъвто живеят всички хора - в този живот аз съм майка като всички други майки и отглеждам децата си като всички други майки. Но ние живеем и друг един живот - животът на сцената, животът в музиката, в живописта, в поезията. И се надяваме, освен децата си, да оставим и друга следа след себе си. „Няма рай, няма ад, няма възкресение, няма друг живот, да оставиш следа след себе си тук на земята - това е безсмъртието. Не оставиш ли следа - все едно, че те е нямало. Не си живял. Не си съществувал. Изкуството е съпротива срещу смъртта.“ За тези неща става дума в „Цигуларката на Бога“.  -    - Завистта не убива, тя е досадна. Виж, омразата убива, убива първо този, който мрази, после и онзи, когото мразиш... Ужасно е!  -   - Като е създавал световете, звездите, растенията, животните и човеците, Бог е нямал време или е забравил да създаде изкуството - в природата няма театър, няма опера, няма стихове, е, чирикат си там нещо птичките, но това не е Моцарт. А може би Бог нарочно не е създал изкуството, за да даде шанс на човека да прояви заложената в него божествена способност да създава нови светове - световете на музиката, на поезията, на театъра и прочие - и Бог сам избира онези, които да довършат неговото дело на земята. В този смисъл хората на изкуството са целунати от Бога, но същевременно те са и обречени до смърт да създават това красиво и безполезно нещо, наречено изкуство, и тази обреченост се превръща в проклятие.    - Странен силогизъм, Валерия. Дано не е верен. Иначе трябва да приемем, че чалгата в изкуството е прелюдия към чалгата в политиката. Т.е. че наистина в основата на всичките ни беди е простотията.  -    - Да, властта превръща човека в чудовище или в посмешище. Заемеш ли по някакъв начин високо място в политическата йерархия - изведнъж започваш да се мислиш за по-умен от тези, които са под теб. Колкото по-висок пост заемаш - толкова по-умен ставаш. Започваш да разбираш от всичко, да даваш акъл на всички. Ама това, че си необразован, че в дадена област не разбираш нищо, че си направо невежа, че си глупак - не, това не те спира, напротив: колкото си по-глупав - толкова за по-умен се смяташ и ставаш все по-неудържим, започваш да си играеш със съдбата на другите, на народа, на народите. Всеки ден наблюдаваме подобни велики глупаци...    - Защото го разбираш, чак когато те захапят дървениците.", "date": "2018.11.19", "title": "Стефан Цанев: Властта превръща човека в чудовище или в посмешище! "}
{"url": "http://epicenter.bg/article/Ministrite-ot-ES-podpisaha-boleznen--quot-razvod-quot--s-London/168569/11/33", "text": "Европейските министри подписаха проекто-сделка за развод с Лондон, когато започна „болезнена“ последна седмица от преговори за бъдещи отношения между Брюксел и Обединеното кралство. Главният преговарящ от ЕС по Брекзит Мишел Барние и ротационният председател Австрия казаха, че договореният текст ще бъде представен на лидерите от ЕС за подписване на срещата на върха в неделя. „Първата трудна крачка беше направена“, казда австрийскитят министър по европейските дела Гернот Блюмент след министерската среща. „Започва болезнена седмица за европейската политика“, каза Блюмел. „На масата са документите за развода. 45-годишен труден брак приближава своя край.“ Междувременно продължават дискусиите по същество за паралелно политическо изявление, което има за цел да определи амбициите на блока за бъдещи отношения с Великобритяния след Брекзит – и за потенциалната възможност за удължаване на преходния период. Великобритания ще напусне Евросъюза на 29 март 2019 г., но ще остане в единния пазар за още 21 месеца, докато преговарящите търсят постигането на сделка за избягване на потенциалния срив в търговията между ключовите икономически партньори. Ако страните се борят да постигнат споразумение преди края на този период, Великобритания може да поиска еднократно удължаване. Барние предположи, че то трябва да изтече в края на 2022 г., но той каза, че държавите-членки все още трябва да се подпишат. \"Мисля, че през тази седмица ще имаме окончателно предложение за тази дата. Решението ще се вземе съвместно между Обединеното кралство и 27-те\", каза Барние. Нито европейските държави-членки, които искат да защитят достъпа до единния си пазар, нито британските брекзисти, които се страхуват да бъдат в плен на блока, където не пишат правилата, искат безкраен преход. Барние подчерта, че правителството на министър-председателя Тереза Мей е поискало опцията за удължаване и че той се е съгласил да го успокои, но е предупредил: \"Не може да бъде безкрайно. Трябва да бъде решено.“ В Лондон Мей заяви, че иска да постигне търговска сделка до края на 2020 г., за да избегне искането за удължаване на срока, но че ако преходът бъде удължен, това би трябвало да бъде преодоляно от \"следващите общи избори\". Ако Мей оцелее въпреки вътрешния гняв по сделката, следващите британски избори са насрочени за 2022 г.   Европейските преговарящи планират да публикуват тяхната версия на изявлението за бъдещите отношения във вторник. Проектът за споразумение за напускане „е задоволителен, работещ и ние ще посветим енергията си върху политическото споразумение“, заяви холандският външен министър Стеф Блок. Междувременно продължава подготовката за срещата на върха в неделя, на която Мей и нейните 27 колеги от ЕС ще подпишат споразумението за развод.„Намираме се в заключителните етапи на договаряне на сделката“, каза Мей. „Нищо не е договорено, докато всичко не бъде договорено.“ Мей ще бъде тази седмица в Брюксел, за да се види с председателя на Еврокомисията Жан-Клод Юнкер за последни разговори по бъдещите отношения. Лондон иска да представи възможно най-подробно пътя към споразумение за свободна търговия, отчасти да спечели подкрепата в британския парламент, който все още може да отхвърли сделката. Брюксел междувременно настоява, че Великобритания не може да има същия привилегирован достъп до единния пазар, след като Брекзит е на 29 март следващата година. Докато 27-те държави-членки на ЕС остават публично обединени през 17-месечните преговори, британските политически лагери се борят настървено помежду си. Консервативните хардлайнери и северноирландските съюзници юнионисти на Мей са обещали да гласуват за договора, въпреки заплахата от катастрофален Брекзит без сделка. Опозиционната Лейбъристка партия, която омаловажава шанса да свали правителството на Мей, също предупреди, че членовете й няма да подкрепят сделката й. Представителите на ЕС са изненадани от яростния дебат и като цяло отказват да се намесят, но френският министър по европейските въпроси Натали Лоазу каза, че и двете страни \"са изчерпали границите си за маневриране\". Блок заяви, че е наложително политическото изявление, \"полагащо основите на бъдещите ни отношения да бъде амбициозно\". Някои държави-членки са раздразнени, че в сделката по раздялата не са им гарантирани техните права за риболов в британски води и въпросът е оставен за разговори в бъдеще. Испания също така е загрижена за бъдещия статут на Гибралтар, британската територия на южния ѝ бряг. \"Преговорите между Обединеното кралство и Евросъюза няма да се прилагат за Гибралтар ... бъдещите преговори за гибралтар са отделни преговори\", заяви испанският външен министър Жозеп Борел. \"И това трябва да стане ясно. Докато нямаме декларация за бъдещето и знаем, какво гласи тя, независимо дали сме съгласни или не, няма да одобрим споразумението за оттегляне.\" Въпреки това белгийският външен министър Дидие Рейндерс заяви: \"Тук ще оцелее. Чакаме същата ситуация в Лондон, но тук, в Брюксел, ще оцелее.  ", "date": "2018.11.19", "title": "Министрите от ЕС подписаха болезнен \"развод\" с Лондон"}
{"url": "http://epicenter.bg/article/Narodat-mozhe-da-se-napravi-koledno-novogodishniya-kupon-na-ulitsata--no-vmesto--ChNG--da-vika--Ostavka/168573/11/0", "text": "  Под „властта“ разбирам „всички онези горе“ - политиците от всички цветове, включително и тези, извън парламента. Всички, които гражданите годни наред гледат по телевизора и които тези дни гневно наричат точно така – „онези горе“. Под „нещо“ имам предвид решителни реформи, които да доведат до подобряване на живота – на неговото качество и перспективи.   Но дали политиците съзират тази необходимост? И какво виждат, когато гледат кадрите с протестите по новините? Някои сигурно броят протестиращите и се успокояват, че са само 3500 души, по данни на МВР.  Други навярно си казват, че дори да се стигне до предсрочни избори - няма страшно: ние сме „по-малкото зло“, ще ни изберат; а и важно е не кой как гласува, а кой брои гласовете.   Социолозите от години предупреждават, че в обществото зрее стихийно недоволство от всичко и всички, но то не намира конкретен изразител. Е, тези дни недоволството избухна. Една случайно изпусната реплика, нещастен случай, криминално деяние могат да отприщят истинска стихия. Като репликата на вицепремиера Валери Симеонов за майките на деца с увреждания. Като катастрофата край Своге.   Недоволните искат „държавата да се управлява чрез референдуми“, „мажоритарна система“, „Велико народно събрание“, „да си вървят всички горе, да дойдат нови, честни хора“.   В протестите може да няма логика, дори смисъл, но пък има много гняв!   Всеки, който се интересува от история и политика, знае, че дори в зората на цивилизацията не е практикувано „управление чрез референдуми“ в чист вид – освен общо събрание, племето е имало и вожд, а също така и старейшини. И в наши дни, най-малкото някой трябва да подготви темата за референдума – да я формулира, а след това и да организира самото допитване. Българският парламент не страда от прекалено заседяване на по-голямата част от депутатите си. Напротив. Всяка кампания за парламентарни избори след 1989 г. минаваше под лозунга за новите лица. Той доведе на власт и СДС, и НДСВ, и Бойко Борисов, а БСП на няколко пъти основно преобърна партийните си листи.   Ако не направим истински структурни реформи, дори и утре да сменим парламентарната република с президентска, какво ще се промени? Ще изкажа предположение –    Затова докато още е възможно,  Може да направи кръгла маса по примера от началото на прехода. Може да приеме някое от законодателните предложения на опозицията. Може да измисли нещо друго, нали затова е власт.   Щом днес народът е толкова гневен,  . Това мнозинство, върху което непрекъснато се стоварват нови задължения, които теглят левчета от портмонето му. И то на фона на лошите пътища, непостроените магистрали, недостигащите детски градини, недостигащите лекари и т.н. Списъкът може да бъде продължен, а във всяка община да го допълват със своите конкретни проблеми.    Възможните мерки често са абсолютно безплатни. Колко струва усмивката, с която държавният чиновник посреща гражданина Х? А колко струва бездушието, с което се обяснява на поредната обрана от апаши баба, че стойността на задигнатото от дома й е под една минимална работна заплата и затова никой няма да се занимава с него?   Тези, които упражняват властта в България, прекалено често дават поводи за високомерие, бездушие и тесногръдие. Прекалено често обясняват като Кир Михалаки - „да сте правили икономии“.   Вместо да пресмятат колко гласа са им „в кърпа вързани“, политиците могат да пооправят нередностите във функционирането, например, на изборната система. С просто око се вижда, че в страната няма 6,5 милиона гласоподаватели. Българските политици обаче по-скоро ще направят някой драматично-радикален жест. Например, ще въведат изцяло нова избирателна система - мажоритарна, за да демонстрират как имат воля и решимост да се справят с проблема. И покрай това ще раздадат един куп пари на знайни и незнайни експерти, които ще напишат новите закони, ще проведат куп семинари за обучение на изборната администрация, ще изготвят разни помагала уж за улеснение на избирателя...    Защото се иска воля, за да се изчистят избирателните списъци и да се сложат под контрол тези, които броят изборите. Освен това еволюционните мерки са скучни, как да ги обявиш с апломб във вечерните новини!   Привеждам това само като пример как се демонстрира титаничен труд, когато резултатът е предварително известен и е ясно, че няма да засегне истински статуквото.   Мога да дам и друг пример – с чистия въздух. Властта веднага намери решение – виновни са старите коли и мокрите дърва за огрев на бедните! Затова днес ще вдигнем данъка на старите коли, а утре ще забраним на тези от малките градове и селата да се греят на дърва. Нека се газифицират или си купят модерни отоплителни системи. Стига с тези кюмбета! Но тази същата власт какво направи, за да се повишават доходите? Успокояваше се, че работниците, протестиращи, защото някой некоректен работодател ги е оставил без заплати, са малко – тук – там по десетина души.       Тези, които управляваха години наред, не помислиха как да дадат възможност на повече хора да си купят по-нова кола. И така да ги превърнат в свои адвокати, когато поискат да разкарат „трошките“ от пътя. Къде е достъпният и евтин обществен транспорт? Какво направи властта, който и да я упражняваше, че българите удобно да стигат от точка А до точка Б и без личен автомобил? Ще предложа един възможен отговор – съкращаваше влаковете и така промени регулациите, че малките автобусни превозвачи, обслужващи селата, отпаднаха от терена. Сега „селяните“ или ходят пеш, или си седят на село. И, разбира се, псуват властта.   Години наред, десетилетия, политиците с нищо не доказваха, че са на страната на \"обикновените хора\", за които толкова обичат да говорят в предизборните кампании. Когато с готовност им обещават и полицай във всяко село, и рейс до областния център, и магистрали и тунели на кило – под Шипка, под Петрохан, виртуално надупчиха Стара планина като швейцарско сирене.   Много погрешен подход! Тези, които са съборили Бастилията, както и другите, които са щурмували Зимния дворец, едва ли са били мнозинството от населението. Но са били много ядосани!   Политиците не бива да се успокояват с надеждата, че задаващите се коледни и новогодишни празници естествено ще насочат народната енергия в друга посока.     Затова не бива да се отлагат реформите – само в тях е спасението от народния гняв, никакви коалиционни интрижки не вършат работа. Но в същото време, няма нищо по-опасно за една власт от закъснелите реформи. Поне на това ни учи историята.    ", "date": "2018.11.19", "title": "Народът може да си спретне новогодишен купон на улицата, но вместо „ЧНГ!“, да вика „Оставка!\""}
{"url": "http://epicenter.bg/article/Kamion-padna-ot-most-pri-mestnostta--Pametnitsite--v-Svishtov/168557/3/0", "text": "Камион с дърва се е паднал от моста при местността „Паметниците“ в Свищов, няма пострадали при инцидента. Състоянието на шофьора е стабилно, въпреки, че ТИР-ът е паднал в дерето и всичката дървесина се е разпиляла. Причината за инцидента е усложнената зимна обстановка в региона. Към момента положението е овладяно и няма затворени и непочистени пътища. Това увери кметът на Община Свищов Генчо Генчев, предаде Радио „Фокус“ – Велико Търново.   Снеговалежът е спрял около 06.00 часа тази сутрин. През денонощието са работили общо 7 почистващи машини на Общинско предприятие „Чистота“. Всички входно-изходни артерии на Свищов, както и главните улици и пътищата към селата на територията на общината са в добро състояние.   „Няма населени места без ток и вода. Единственият проблем беше във времето от 02.00 до 04.00 часа, когато се налагаше да оказваме съдействие на тежкотоварни автомобили в няколко участъка“, обясни кметът Генчев. Критичните отсечки са били Совата – Царевец и Царевец – Свищов. Той увери и, че образователните и социалните институции са обезпечени с отопление и работят без проблеми.    ", "date": "2018.11.19", "title": "Камион падна от мост при местността „Паметниците“ в Свищов"}
{"url": "http://epicenter.bg/article/Zabrana-za-napuskane-na-stranata-za-Ivancheva-i-Petrova-iska-prokuraturata/168568/3/0", "text": "Прокуратурата е поискала от Специализирания наказателен съд да забрани на намиращите се в ареста Дecиcлaвa Ивaнчeвa и Билянa Πeтpoвa да напускат страната, съобщи БНР.   Искането на спецобвинението ще се гледа от съдия Иво Хинов утре, казаха за \"Хоризонт\" от защитата на отстранената като кмет на \"Младост\" Иванчева и бившата ѝ заместничка Петрова.   В петък магистратът промени мерките им неотклонение – от \"задържане под стража\" на \"домашен арест\", но прокуратурата светкавично протестира определението и Апелативният съд спря изпълнението му.   Юристи коментираха, че е прецедент да се иска ограничителна мярка, каквато е зaбpaнaта зa нaпycĸaнe нa cтpaнaтa, при положение че Иванчева и Петрова продължават да са в ареста.", "date": "2018.11.19", "title": "Забрана за напускане на страната за Иванчева и Петрова иска прокуратурата"}
{"url": "http://epicenter.bg/article/KPKONPI-iska-otnemane-na-imushtestvo-za-poveche-ot-23-mln--lv--ot-Brendo-i-semeystvoto-mu/168570/3/0", "text": "Комисията за противодействие на корупцията и за отнемане на незаконно придобитото имущество е внесла в съда иск за отнемане на имущество от Евелин Николов Банев, от бившата му съпруга Моника Добринова, свързано с тях търговско дружество, от голямата дъщеря на Банев и от брат му Симо Карайчев и на обща стойност 23 275 542 лв., съобщават от КПКОНПИ.   Процедурата срещу него е по отменения Закон за отнемане в полза на държавата на имущество, придобито от престъпна дейност и става възможна след окончателното влизане в сила на осъдителна присъда за участие в организирана престъпна група за пране на пари.   Искът на КПКОНПИ е за отнемане на имущество – недвижими имоти в София, дружествени дялове и суми, преминали по сметки.   Същевременно от антикорупционната комисия водят гражданско дело срещу сестрата на Добринова, Десислава Дишлиева. Тя е обвиняема за пране на пари и наказателното дело срещу нея е на първа инстанция. Искът на Комисията срещу нея е за отнемане на налична сума в евро в сейф с левова равностойност 6 031 388 лв, внесени суми по кредит и недвижими имоти на майка й и дъщеря й и е на обща стойност 6 762 986.02 лв. Първото заседание по делото е насрочено за май 2019 г.     Дишлиева беше оправдана заедно със сестра си Моника Добринова за участие в организираната престъпна група, за което Евелин Банев получи ефективно 6 години затвор.", "date": "2018.11.19", "title": "КПКОНПИ иска отнемане на имущество за 23 млн. лв. от Брендо и семейството му"}
{"url": "http://epicenter.bg/article/Premierat-Borisov-vazlozhi-proverka-za-5-godini-nazad-na-balgarskite-pasporti--izdadeni-na-chuzhdentsi/168556/2/0", "text": "Министър-председателят Бойко Борисов възложи на Министерство на вътрешните работи и на Държавна агенция „Национална сигурност“ да направят проверка на издадените български документи за самоличност на чужди граждани за последните пет години. Това съобщиха от правителствената информационна служба.   Премиерът изиска резултатите от проверката да са налице във възможно най-кратък срок.   Разпореждането на Борисов идва точно двадесет дни след като гръмна паспортгейт. На 29 октомври при акция на Специализираната прокуратура бе задържан шефът на ДАБГ Петър Харалампиев.     \"  посочи тогава в изявление за медиите Нинова.    ", "date": "2018.11.19", "title": "Премиерът нареди проверка за 5 години назад на българските паспорти, издадени на чужденци"}
{"url": "http://epicenter.bg/article/Rabotodatelite-veche-izpitvat-za-perfektno-vladeene-na-balgarski-ezik/168558/2/0", "text": "Ако до скоро се смяташе, че предимство при кандидатстване за нова работа е говоренето на чужд език, то все повече работодатели изискват... перфектно владеене на български, съобщи България он Ер.   Оказва се, че възможностите за писането и разбирането на официалния език в страната е проблем, с който мениджърите се сблъскват още по време на интервюто за работа. Перфектното владеене на български език се смята за даденост по рождение у нас, но все повече работодатели се убеждават, че това не е така.   Според последните официални данни на Агенцията по заетостта, всеки втори шеф вече изисква от новите работници да го владеят перфектно - писмено и говоримо.   Проблемът е констатиран в малките населени места и то при набиране на нискоквалифицирани кадри, чиито недостиг е най-голям. Работодателите констатират, че кандидатите за работа не владеят добре български език и нямат умения за работа в екип.", "date": "2018.11.19", "title": "Работодателите вече изпитват за перфектно владеене на български език"}
{"url": "http://epicenter.bg/article/Yoncheva-namekna--che-e-zaplashvana--BSP-y-osiguri-kola-s-shofyor/168559/2/0", "text": "Говорителят на ПГ на \"БСП за България\" Елена Йончева намекна за получени заплахи, поради което ръководството на парламентарната група на левицата е решило да й се предостави кола с шофьор.  \"Не бих искала да влизам в конкретика. Мисля, че много неща ще станат ясни в близките месеци\", лаконична беше журналистката-депутат в отговор на \"Канал 3\" дали е била заплашвана.  \"Като депутат никога не съм ползвала кола и шофьор от парламента. Никога не съм мислила, че това е необходимо. Очевидно, за да приема това предложение от страна на Нинова и БСП, имаме определени притеснения\", коментира Елена Йончева. Соцлидерката Корнелия Нинова призна, че е притеснена за сигурността на Йончева.  \"Аз предложих на ръководството на ПГ да осигурим на Ели кола и шофьор, за да е спокойна, защото тя пътува много из цялата страна. Кара сама, често е сама с детето и бях притеснена да не ѝ се случи нещо, да не попадне на провокация. Искам да гарантирам нейното спокойствие, за да си върши работата, защото тя наистина засегна сериозни интереси\", намекна Нинова за поисканата проверка на магистралите от страна на Йончева и за острата реакция на строителния бранш.   \"Ние стоим зад нея, но и като ръководител и жена и майка съм длъжна да ѝ осигуря спокойствие да си върши работата\", добави Нинова.  ", "date": "2018.11.19", "title": "Йончева намекна, че е заплашвана, БСП ѝ осигури кола с шофьор"}
{"url": "http://epicenter.bg/article/Prof-Ivo-Hristov--Nablyudavame-finalnite-garchove-na-edin-rezhim/168561/2/0", "text": "„  Това каза проф. Иво Христов, депутат от БСП при среща с бургаския актив на партията в ДТ „Адриана Будевска”, съобщи местният сайт „Флагман“. Червеният десант на народни избраници започна от Бургас, където вчера те представиха стратегическия документ за управление „Визия за България”. Пред симпатизанти на социалистическата партия застанаха народните избраници Петър Кънев, Николай Тишев, Димитър Стоянов, Тодор Байчев, Драгомир Стойнев, Иво Христов, членът на ИБ Атанас Зафиров, областният лидер Стойко Танков и общинският председател Живко Господинов.   Проф. Иво Христов – един от най-сериозните критици на ГЕРБ и кабинета бе категоричен, че  „Срина се образователната система, социалната, здравепоазването.   Страната ни се превърна, в бих казал, периферия на развития свят. Това, което ни сполетя преди 10 години с идването на власт на Бойко Борисов достигна до последния си етап –   каза проф.Иво Христов. Той подчерта, че има образци за подобно управление, но те са на Изток и страни от Третия свят, а не в Европа към където се стремим.  Не се разчитало на експерти, защото те имали собствено мнение. ”, допълни проф.Иво Христов. По думите му  „Хората масово излизат да протестират, търсят правата си не само че са недоволни от настоящото, но   Документът, който ние изготвихме е стратегия, която ще даде възможност на страната ни да тръгне по нов път – младите хора да останат тук, да създават семейства, да се подобри начина на живот.”, каза от своя страна депутатът Драгомир Стойнев, който е и зам.-председател на парламентарната група на „БСП за България” , подчерта Стойнев. Исканията на хората отговарят на това, което БСП е подготвило още през юли в стратегическия документ, припомни той.  Стойнев се спря на едно от исканията на протестиращите – по-голяма справедливост в данъчната система. Този въпрос бил съществена част от „Визия за България”, изтъкна депутатът. „Ние предлагаме въвеждането на прогресивен данък. Считаме, че плоският данък е изчерпан, че той не доведе до очакваното изсветляване на доходите. Освен прогресивно облагане е време да направим първи стъпки към семейно подоходно облагане. Това ще помогне за справянето с демографския срив, защото няма какво да си кривим душата, ние сме на изчезване. Няма друга държава, която без да има епидемия или военен конфликт да се топи по този начин.”, заяви Стойнев. Предложението касае всички работещите родители (не тези, които живеят на социални помощи, б.а.), на които щели да се приспада по 50 лева от данъците всеки месец на дете, уточни той. Другата стъпка е облагане на капитала, защото много хора, предимно собственици на фирми, си дават ниски заплати, но получават високи дивиденти и така спестяват 5 %. Само за 2017 година 8 хил.български граждани са разпределили 7 млрд.лева. Щетата за фиска била сериозна, подчерта Стойнев. „Чуваме, че хората искат и различни ставки на ДДС. Точно това, което ние предлагаме във Визията.  Да има диференцирани ставки на ДДС, защото не може за детските храни, хляба, лекарствата, да се таксуват с 20 %.\", допълни той.  Достъпното здравеопазване е другата тема, която застъпи в изказването си пред актива на БСП в Бургас Драгомир Стойнев. Той даде и пример с испанската провинция Андалусия, която има 6,5 млн.граждани, територията е близка до тази на България, но там има 45 болници, а в страната ни 340. Според него чрез много лечебни заведения се източвала Здравната каса. Заради това и във Визията на БСП се предвиждало всяко едно лечебно заведение, което работи с НЗОК да бъде регистрирани като социално предприятие. В здравеопазването се изразходвали над 4 млрд.лева на година, половината от които за лекарства, съобщи Стойнев.", "date": "2018.11.19", "title": "Проф.Иво Христов: Наблюдаваме финалните гърчове на един режим"}
{"url": "http://epicenter.bg/article/Nyama-da-ima-uvelichenie-na-taksa-smet-v-Sofiya-prez-2019-g-/168563/2/0", "text": "Няма да има увеличение на такса смет през 2019 г. в столицата, съобщи заместник-кметът по направление \"Финанси и стопанска дейност\" Дончо Барбалов на брифинг в Столичната община. Той допълни, че през 2019 г. ще има рекорден бюджет за чистотата на града, предаде  bTV .   Заместник-кметът по направление \"Зелена система, екология и земеползване\" Йоана Христова посочи, че са отделени 22 млн. лв. повече за чистотата.   В момента предвижданията ни са план-сметката да е на стойност 250 985 776 лв. Това е с 12 процента повече от заложените средства през 2018 г. Предвидили сме за поредна година увеличаване на събирането на едрогабаритни отпадъци – стари дограми, стари врати, мебели, отбеляза тя и допълни, че идеята е те да не стигат до нерегламентирано изгаряне. Средствата за едрогабаритни отпадъци ще са с 1,5 млн.лв. повече.   Средствата за събиране на битовите отпадъци и сметоизвозване ще са в размер на 63 млн. лв.   Планирани са 7,6 млн. лв. повече за поддържане чистотата на териториите за обществено ползване. Удвоява се миенето на улиците и се увеличава делът на машинното метене за сметка на ръчното, отбеляза още Христова. Улиците на масовия градски транспорт ще се чистят само машинно. Девет пъти ще бъде увеличено машинното метене и на тротоари и на велоалеи.   Увеличават се средствата и за нови цветни площи, по-добро поддържане на зелените пространства и възстановените междублокови пространства, каза още Йоана Христова.   Парите, предвидени за следващата година, са 21,6 млн. лв. Акцентът ще е работа в по-крайните квартали.   През зимата общината ще се стреми да поддържа по-добре вътрешнокварталните улици.   Планираното увеличение на средствата за тази дейност ще е 5,3 млн. лв., като включва и по-голяма интензивност на поддръжката и на общинските и републиканските пътища извън урбанизираната част на общината.   Отделят се 55 млн. лв. за проучване, проектиране, изграждане, поддръжка и експлоатация на инсталациите и съоръженията за третиране на битови отпадъци, рециклирането и оползотворяването. Те са с 26% повече от средствата, заложени през 2018 г., като се увеличават над половин милион лева средствата за транспортиране и оползотворяване на RDF-гориво, каза още Христова.", "date": "2018.11.19", "title": "Няма да има увеличение на такса смет в София през 2019 г."}
{"url": "http://epicenter.bg/article/Siderov--Razgovaryah-s-premiera-Borisov-za-predlozhenieto-mi-za-ostavka-na-Karakachanov/168566/2/0", "text": " Почувствах се отговорен да му обясня моето предложение към вицепремиера Красимир Каракачанов за неговата оставка. Това написа председателят на ПГ на „Обединени патриоти“ и лидер на „Атака“ Волен Сидеров в официалната си страница във \"Фейсбук\".   \"  Категорично искам да кажа, че  . Целта е управлението да продължи с нови идеи и важни решения за българския народ, свързани със стандарт и доходи. Аз съм за стабилност и добро управление. Много е важно всеки от партньорите ми в \"Обединени патриоти\" да надмогне егото си!\", допълва още той.   \" -     Каракачанов нарече иронично идеята на Сидеров за оставката му \"творческа\". Във вторник трябва да има коалиционен съвет на \"Обединени патриоти\" на който освен \"творческата идея\" на Сидеров ще бъде обсъждано дали НФСБ ще има вицепремиер на мястото на Валери Симеонов и дали той ще се върне в парламента, което ще остави \"Атака\" с един депутат по-малко.    Още края на миналата година заявих на Валери Симеонов, да спре да се занимава с лифтове и дискотеки, за да можеш да се захванем с работата ни. Хората ме питат къде са им 300-те лева пенсия\".  \"Нямам проблем да работя с Валери Симеонов от парламента, но ако е със здрав разум и разбирането, че аз не съм човекът, който се заяжда\", каза още той.  \"За мен е важно да има оздравителна операция, която да докаже, че патриотизмът не е девалвирал\", допълни лидерът на \"Атака\".  , завърши Волен Сидеров пред БНТ.  ", "date": "2018.11.19", "title": "Сидеров пак се врътна: Моята идея не е за оттегляне на патриотите от управляващата коалиция"}
{"url": "http://epicenter.bg/article/NFSB-nominira-Mariyana-Nikolova-za-vitsepremier-/168567/2/0", "text": " НФСБ на премиера Бойко Борисов, пише близкият до партията бургаски сайт \"Флагман\".  Номинирана е Марияна Николова, която е досегашен началник на кабинета на Симеонов и се ползва с изключително доверие в управляващата коалиция. Това е логичен ход, предвид факта, че лидерът на НФСБ досега спазваше определени принципи в политическото кадруване - предлагаше експерти, а не партийни фигури за ключови държавни постове.    Новината обаче не бе потвърдена от самата Марияна Николова, а Валери Симеонов я отхвърли с мотива, че не е коментирана. По професия е адвокат, вписана е към Софийска адвокатска колегия. Заемала е различни експертни длъжности в държавната администрация. От средата на юни 2015 г. до 2017 г. е ръководител на отдел „Договорно-правен и правна защита\" в „Национална електрическа компания\" ЕАД.  Преподавател е по структура на администрацията и административен процес в Института по публична администрация към Министерския съвет. От май 2017 г. е началник на политическия кабинет на заместник-министър председателя по икономическата и демографската политика Валери Симеонов.", "date": "2018.11.19", "title": "НФСБ номинира Марияна Николова за наследник на Валери Симеонов в правителството?"}
{"url": "http://epicenter.bg/article/Desislava-Atanasova--OP-da-ne-se-darzhat-kato-tiyneydzhari--stabilnostta-na-darzhavata-e-nad-vsichko-/168574/2/0", "text": "Хубаво е да има гражданско общество и протести, но искам да споделя някои факти. Държавата и правителството не могат да влияят на цените на горивата. Те се определят от международните пазари и фактори.  Това каза в предаването \"Лице в лице\" по БТВ депутатът от ГЕРБ Десислава Атанасова. \"Относно другите искания на протестиращите искам да припомня, че ГЕРБ бяха единствената партия, която подкрепи, внесе законопроект и гласува \"за\" мажоритарно гласуване. Тогава ни подкрепиха единствено от \"Воля\". БСП, президент тогаваха заявиха, че България не е готова за мажоритарно гласуване. Относно социалната политика виждате, че в бюджета за следващата година се правят огромни стъпки. Законът за хората с увреждания предстои да бъде приет на второ четене. Отпускат се допълнително 150 млн. лева. Трябва да има диалог на всички нива, за да има напредък.  \"Оставката е личен акт. Не мога да приема казаното от Валери Симеонов, това не подлежи на коментар и е факт. Всеки трябва да носи отговорност за думите, които е казал, но ми прави впечатление, че в медиите и обществето се отделя повече внимание на думите на един, за сметка на друг. Думите, че българите сме дебили, не са ли обида? Те бяха казани от депутат и почти никой не им обърна внимание. Не мога да коментирам какво ще стане след оставката на Валери Симеонов - дали ще се върне в парламента, дали НФСБ ще предложат нов вицепремиер. Това е решение на тяхната коалиция. След това трябва да има коалиционен съвет ГЕРБ - ОП и да се обсъди всичко. Със сигурност нестабилността в ОП и конфликтите там не влияят добре на държавата. Скандалите там малко ми приличат на тийнейджърска работа. Те трябва да разберат, че са отговорни и големи хора и трябва да направят компромиси, за да има стабилност в държавата\", коментира тя оставката на вицепремиера Валери Симеонов и нестихващите скандали при ОП.", "date": "2018.11.19", "title": "Десислава Атанасова: ОП да не се държат като тийнейджъри, стабилността на държавата е над всичко!"}
{"url": "http://epicenter.bg/article/Rosen-Zhelyazkov--Horata-protestirat--zashtoto-byaha-izlagani-v-mechtite-si/168576/2/0", "text": "\"Хората не протестират толкова за ставащото през последната година, защото правителството изпълнява стриктно своята управленска програма и изпълнява всички поети обещания - доходите растат, пенсиите се увеличават, има икономически ръст. За мен хората протестират за един по-голям период и за това, че в някои отношения бяха излъгани в очакванията и мечтите си. За пример мога да дам лошата приватизация, която ощети много граждани\".  Това каза в предаването \"Още от деня\" по БНТ министърът на транспорта Росен Желязков. \"От опозицията се опитват да се възползват от страховете на хората, но това е част от играта. Оставката на Валери Симеонов не беше резултат от лоши резултати, а от обида. Това беше единственото добро и правилно решение. Аз си мисля, че е по-добре късно, отколкото никога\", разкри той.  \"БДЖ в собствен анализ посочи няколко проблема. Първият е с подвижния състав. Липсват влакове. Имаше поръчка за нови влакове, но КЗК я отмени. Това обаче няма да реши проблема, защото новите влакове ще дойдат след 2 години. Извънплановите ремонти са с 250% повече от плановите. Това говори, че се работи на парче и не се планира занапред. Билетоиздаващата система също не работи добре. Там с малко усилия и средства нещата могат да се подобрят много\", обяви транспортният министър. ", "date": "2018.11.19", "title": "Росен Желязков: Хората протестират, защото бяха излъгани в мечтите си"}
{"url": "http://epicenter.bg/article/Stoyan-Mirchev--BSP--Horata-protestirat--zashtoto-GERB-i-OP-pokazaha--che-nyamat-ideya-kak-da-upravlyavat-/168577/2/0", "text": "Протестите са породени от факта, че ГЕРБ и ОП нямат никаква идея как да управляват правилно държавата. Тази коалиция беше сглобена на крак благодарение на частни и лични икономически интереси.  Това каза в предаването \"Още от деня\" по БНТ депутатът от БСП Стоян Мирчев. \"Виждаме майките на деца с увреждания, които чакат решение на своите проблеми месеци наред. Виждаме наглото отношение на Валери Симеонов, който подаде оставка не заради това, че ги е обидил, а защото имало медийни атаки срещу него. Виждаме какво става с цените на горивата. Хората протестират и изведнъж цените падат. Тук трябва да си помислим за някакво картелно споразумение. Вдигат данъците за старите коли, липсват чужди инвестици. Всичко това кара хората да протестират\", убеден бе Мирчев.  \"Взехме решение, че няма влизаме в НС, за да крепим кворума, и го обявихме днес. За нас този парламент и това мнозинство са изчерпани. Ние сме готови с нашата алтернатива за управление на държавата. Социологическите проучвания показват, че БСП се движи добре за разлика от ГЕРБ. Срещаме се с хората и те ни дават надежда, че нещата могат да се променят. Искаме цялостна оставка на правителството и предсрочни избори. Това искат и хората\", категоричен беше депутатът от БСП.", "date": "2018.11.19", "title": "Стоян Мирчев, БСП: Хората протестират, защото ГЕРБ и ОП показаха, че нямат идея как да управляват "}
