{"url": "http://epicenter.bg/article/Turskiyat-poslanik-u-nas--Nyama-obyasnenie-za-posegatelstvo-nad-religiozni-hramove/177843/2/0", "text": "Турският посланик у нас Хасан Улусой осъди остро нападението над двете джамии в Нова Зеландия, съобщи БТВ.  В Добрич, по време на възпоменателно тържество по повод Деня на мъчениците, той заяви, че уважава острата реакция на правителството на България веднага след нападението.  „Няма никакво обяснение за посегателството над религозни храмове. Аз съм сигурен, че в България и без това не са ставали такива посегателства и вярвам, че няма да стават. Но трябва да кажа, че в страни като България, като Турция, където е налице мултикултурност и много религии, трябва наистина да се подхожда малко по-внимателно, да се отнасяме към всички еднакво”, каза Улусой.", "date": "2019.03.17", "title": "Турският посланик у нас: Няма обяснение за посегателство над религиозни храмове"}
{"url": "http://epicenter.bg/article/Ninova-s-plamenni-slova-pred-chervenite--predlozhi-Yoncheva-da-vodi-listata-za-evroizborite/177807/2/0", "text": " Европейските граждани искат справедливост, ново начало и промени в Европа.    допуснаха безпринципни съюзи, загърбиха интересите на хората, прегърнаха интересите на корпорациите и личните си такива.    Късогледството на системните партии и липсата на лидерство родиха опасни крайни популистки и националистически идеи и движения.    В тази сложна среда ние трябва да възстановим изконните ценности на Европа –социална справедливост, солидарност, свобода, равни права и възможности и достойнство за всички европейски граждани.    съобщават от пресцентъра на партията.   В България сме на прага не просто на поредните европейски избори.   Тези избори са съдбоносни за страната ни и БСП. Нашата цел е победа на европейските избори, предсрочни парламентарни и спечелването им.   Вие идвате от цяла България. Знаете от първо лице колко огромна е нетърпимостта към   (законът Домусчиев).    записана в закон (законът за вероизповеданията).   Това не може да продължава дълго. Тук искам да благодаря, че подкрепихте излизането на парламентарната група на \"БСП за България\" от НС. Надявам се, че времето убеди и колебаещите се от вас в правотата ни.    Мнозинството е нестабилно. .   Цяла България видя това ясно и отчетливо, благодарение на нас. Извън парламента БСП е по-силна и ясно разграничена от общия сговор. Нашата позиция по закона за вероизповеданията го показа.    но и носители и изразители на този вот, алтернатива за обезверения българин.     Но коя е най-голямата - липсата на справедливост и гигантската ненаказана корупция.  Смело разкрихме злоупотребите в Хасково гейт, строителството на оградата с Турция, строителството на пътища и много други конкретни случаи, които разклатиха властта и за които работиха и рискуваха много от нашите депутати и другари.   Това е кауза, която може да събира, а не да разделя.  за сметка на неговия стандарт на живот – от плочката на улицата, през цените на лекарствата до големите проекти, които пропадат.   Това е тема, която може да увеличи нашата сила. Тя може да привлече колебаещи се и периферия. От борбата с корупцията зависят икономиката, доходите, битката с неравенствата, справедливостта - всичко, на което залагаме в нашите Визия за България и Визия за Европа.   Тя е в най-висша степен и европейска. Докато в цяла Европа страните използват средствата от европейските фондове за растеж и реални неща като болници, пътища, детски градини, училища, у нас те изчезват в корупционната бездна. Сега се формира и европейската прокуратура - специален орган за борба с корупцията.   Явно и европейските институции определят този въпрос като един от най -важните. Мнозина от нас работиха по този въпрос и аз им благодаря. Показахме, че сме добър екип.   . Тя получи признание за усилията си на нашия най-висш форум-конгреса. Нейните разследвания за корупция достигнаха до европейските медии и институции. , с Генерална дирекция \"Конкуренция\", Генерална дирекция \"Вътрешен пазар, промишленост, предприемачество и МПС\" по въпросите на обществените поръчки с европейски средсва.     Не на последно място тя даде надежда на българите, че не всичко е загубено и има кой да се бори с октопода, задушаващ България.   Елена съчетава в себе си качествата на политик и журналист, който освен борбата с корупцията, отстоява и свободата на словото и независимата журналистика.  Тя не само има най-много номинации на конференциите, но привлича и избиратели извън партията, което бе многократно заявено от хора, които не са част от партията или нейните традиционни поддръжници.    ", "date": "2019.03.17", "title": "Нинова с пламенна реч пред червените, предлага Йончева да води евролистата: Тя може да води битки!  "}
{"url": "http://epicenter.bg/article/Stanishev-pred-plenuma--Da-izlezem-obedineni--nyama-kak-da-stignesh-prav-na-edin-krak-/177811/2/0", "text": "„ ”, изтъкнал Станишев.  „Важно е да намерим начин да излезем с достойнство, с единство на този ден. Заради цялата партия”, бил категоричен Станишев.   , заявил още той. Станишев очертал двете причини да участва в надпреварата:  Втората причина е свързана с доверието, което получих от много хора в партията на основната на тяхна принципна позиция и разбиране. „Всички усещаме електричеството и напрежението в тази зала и извън нея. През последния месец вървяха конференциите в цялата страна - всеки от вас е минал през не една конференция и да не е пъчувствал атмосферата в нашата партия. Снощи прочетох заглавие в един сайт \"Пленум на истината за БСП: Йончева или Станишев ще водят листата за евроизборите\". За мен това е погрешен въпрос. Въпросът, който аз си задавам, а и мнозина от вас е: как стигнахме дотук? До това вътрешно разделение и как излизаме от тази ситуация обединени и как отиваме на изборите, за да ги спечелим? Всички знаем какво ще стане на излизане.  . Всички разбираме, че каквото и да показват социологическите проучвания,  , заявил в началото на словото си президентът на ПЕС. И очертал кои са причините   Имаме всички основания да смятаме, че ГЕРБ иска да манипулира резултата от изборите, посочил още Станишев.  Но казал и: „Но нека бъдем искрени помежду си.    „Когато избирахме Корнелия за лидер на партията, тя каза, че по всички важни въпроси ще се допитва до партията, ще се правят референдуми.  През последния месец в партията се проведе един референдум - няма основна партийна организация и конференция, която да не се е произнесла по номинациите и по листата. Това ясно индикира волята на партията, на нашите членове.  казал още в речта си той.  И продължил така:    Аз участвам в това състезание по няколко морални и политически причини.  Вярвам, че БСП трябва да излезе с ясна физиономия на тези избори, и то европейска. Защото част от атаките срещу нас ще бъдат колко антиевропейци сме ние.  .  И да им кажа - не разчитайте на мен.  Тези хора имат и политически, и емоционални мотиви и аз им благодаря за доверието и за подкрепата през този месец.”  „Всички знаем също така как беше провеждана тази кампания. Няма да я коментирам: всеки е видял, всеки е чул различни неща. И това говори за лошата вътрешна атмосфера в нашата партия.    Ако половината излезем с чувство на победители, а другата излезе затаила реваншизъм,  Няма как подскачайки на един крак да стигнеш на финала пръв.  Аз имам мое разбиране и предложение към НС   \"По този начин можем да запушим устата на нашите опоненти.  Ще ви помоля да си представите една картина: на ПКФ след пленума излизат председателят на партията, Елена, аз, членове на бюрото, но и хора от опозицията. И всички заедно заявяваме: ние отиваме на тези избори, за да ги печелим. Защото както беше казано и от председателя на НС от тези избори зависи дали БСП ще може да предизвика предсрочни избори и да свали ГЕРБ от власт, спечелвайки ги и дали ще влезем със силен старт в местните избори. Кой от нас не познава Елена и нейните силни страни. Както и моите силни страни и недостатъци. Сега ще почне яростна дискусия за и против двама ни. Да си го спестим. Няма как да излъжем обществото, ако не сме единни.   ", "date": "2019.03.17", "title": "Станишев пред пленума: Не мога да предам доверието на хората! Да излезем обединени!"}
{"url": "http://epicenter.bg/article/Tomislav-Donchev--Sportat-e-mnogo-vazhen-za-nas---investirame-v-sportna-infrastruktura-i-v-masov-spor/177822/2/0", "text": "Спортът е много важен за нас - инвестираме в спортна инфраструктура, в масов спор и резултатите не закъсняват. Това каза вицепремиерът Томислав Дончев по време на откриването на „Интерски конгрес 2019“ в Пампорово, предаде репортер на Радио „Фокус“ – Смолян. Вицепремиерът Томислав Дончев приветства ски инструкторите и гостите на мащабния форум с думите „Добре дошли в сърцето на Родопите“. Той заяви, че в България има поне още 5 планини с чудесни условия за ски, но Пампорово, е много специално.   „Спортът е много важен за нас, затова инвестираме в спортна инфраструктура, в масов спор и резултатите не закъсняват. Само за миналата година имаме четири световни първенства, които са се провели в България. Когато говорим за спорт, той трябва да бъде нещо, в което участваш, а не само да го гледаш по телевизията. Спортът е икономика, бизнес и международна политика. За нас това е уникалният шанс да можеш да учиш и да бъде ученик“, поясни вицепремиерът Дончев. Той допълни, че в спорта първо е важна честността в състезания и второто, че успехът зависи освен от късмета и от дързостта и усилията, които се полагат от спортистите.  ", "date": "2019.03.17", "title": "Томислав Дончев: Спортът е много важен за нас - инвестираме в спортна инфраструктура и в масов спор"}
{"url": "http://epicenter.bg/article/Kralev--Interski-kongresat-v-Pamporovo-narezhda-Balgariya-do-nay-silnite-strani-v-zimnite-sportove/177823/2/0", "text": "Интерски конгресът в Пампорово е от изключително голям мащаб и това нарежда България на едно място със страни като Австрия, Швейцария, Франция, Италия и САЩ, които са от най-силните в зимните спортове. Това заяви в Пампорово министърът на Младежта и спорта Красен Кралев, предаде репортер на Радио „Фокус“ – Смолян.   „Доволен съм, че България успя да спечели такъв форум, конкуренцията беше доста голяма, преди четири години се преборихме със Сочи и с Леви. Тази година се очаква за следващия тур на Интерски да се борят Кицбюел и Леви отново, така че си даваме сметка какви големи курорти искат да спечелят това домакинство. Наистина се получава прекрасен празник – над 1100 инструктора плюс нашите от България, които са 150 души, общо от 30 държави си дават среща тук. Ще има семинари на високо ниво, над 70 лекции и 120 семинара“, добави министър Кралев. Той отбеляза, че ако искаме да сме на световно ниво със зимните спортове и да подпомагаме туристическата индустрия, а зимният туризъм е от изключителна важност за България и нашата икономика, тук има пряка връзка между организирането на спортни събития и туристи.   „Туристите ходят там, където ходят големите звезди, техните инструктори, където има доста позитивни новини от страната, която да промотира зимните ивенти. Само тази година в България има световна купа по алпийски ски, световно първенство по шортрек и накрая световните инструктори от целия сват си дават среща тук в Пампорово, за да могат да споделят световните новости и постижения в ски индустрията. Това е страхотен плюс за България“, каза още министър Кралев.  ", "date": "2019.03.17", "title": "Кралев: Интерски конгресът в Пампорово нарежда България до най-силните страни в зимните спортове"}
{"url": "http://epicenter.bg/article/Elena-Yoncheva-stava-vodach-na-evrolistata-na-BSP-s-96-75-glasa-sreshtu-Stanishev/177824/2/0", "text": " и повежда партията на българските социалисти в състезанието на Европейския парламент на изборите през май тази година     Официалното обявявене на резулаттите предстои.   Елена Йончева беше кандидатът, посочен от лидера наа БСП Корнелия Нинова, и изборът на ИБ на БСП. До последно Сергей Станишев отказваше да отстъпи на Йончева.   Още тази сутрин Епицентър.бг първи написа, че Станишев няма да е вадочан на евролистата на БСП, цитирайки прогноозата на Румен Овчаров. Нещо повече бившият водач на столичните социалисти призова Станишев сам да се откаже. За същото преди няколко дни го призова и Светлана Шаренкова, но Станишев отказа и до последно води битка.   По време на пленума Станишев предложи първите две места в евролистата да се гласуват заедно, но такава процедура не е предвидена.   председателството на ПЕС не изисква да е член и на Европарламента.  Според членове на НС на БСП с предложението си Станишев е искал да си гарантира поне второто място в евролистата.   Очаква се цялата евролиста на БСП да бъде подредена в началото на месец април.   Целта на БСП е да спечели европейски избори и да се опита да предизвика предсрочни парламентарни избори, като за част от предизборната кампания се смята \"напускането\" на Народното събрание. Според последни социологически проучвания разликата между ГЕРБ и БСП е в границите на статистическата грешка, а целта на социалистите са шестима евродепутати при четирима в сегашния парламент.   Образованието си получава в Москва, където завършва с отичие телевизионна журналистика. Снима живота в Халеб, прави репортажи от най-горещите точки на света: Косово, Алжир, Чечня, Израел, Афганистан, Ирак, Венецуела, Колумбия и други. Автор е на документални филми за събитията в Урайна. Последният ѝ документален филм е озаглавен „Граница“. През 2017 г. Елена Йончева става част от Инициативния комитет, който издига кандидатурата на Румен Радев за президент. След като той става президент, е назначена като прессекретар на държавния глава. Същата година тя напуска тази длъжност и участва в предсрочните парламентарни избори като водач на листата на „БСП за България“ в 29-ти Многомандатен избирателен район – Хасково.   Като народен представител в 44-тото Народно събрание тя е говорител на парламентарната група на „БСП за България“, каквато длъжност заема и до момента. Член е на Комисията по външна политика и на Комисията по културата и медиите в 44-тия парламент. Владее английски, френски, руски и испански.    С тези мотиви ИБ на БСП предлага на Националния съвет на БСП Елена Йончева за водач на листата за европейски избори 2019г. Това заяви лидерът на партията Корнелия Нинова пред Националния съвет на БСП.   . Заместникът на Нинова заяви, че след около две седмици ще стане ясно отново с гласуване в Националния съвет на кое място в листата ще са останалите номинирани, в това число и Сергей Станишев.   Добрев не видя противоречие между отпадането на Станишев от водачеството на листата и номинирането му за президент на ПЕС, защото първото е резултат от гласуване на Националния съвет, а второто беше решение на конгреса.  ", "date": "2019.03.17", "title": "Елена Йончева е водач на евролистата на БСП с 96:75 гласа срещу Станишев"}
{"url": "http://epicenter.bg/article/Brentan-Tarant-nael-kashta-za-gosti-v-Pleven/177829/2/0", "text": "Брентън Тарант не е оставил писмени послания в книгите за впечатления на туристическите обекти, които се предполага, че е посетил, се казва в репортаж на БТВ за обиколката на терориста в България..  Плевен, Велико Търново, Габрово са само част от маршрута му у нас.  След като наел кола от София, австралиецът отпътувал за Плевен, където пренощувал. Тарант е дошъл на 10-ти ноември. Резервацията е направена онлайн. Не е ясно дали по-рано през деня или след като е напуснал къщата за гости се е отправил към Панорамата в града. Ясно е само, че след себе си не е оставял знаци.  Тарант пристига в Плевен по късен здрач, с бял автомобил по-голям от миниван, разказва домакинът на къщата за гости пред БТВ.  “Беше с интересен паспорт, затова го разгледах. Имаше доста печати по паспорта. Аз не помня точно какво е, но това ми направи впечатление, че той си е турист ...”, спомня си Йордан.  Австралиецът напуснал стаята около 8-9 часа сутринта. Предполага се, че е следвал предварително начертан туристически тур. Един от обектите е панорамата “Плевенска епопея”.  Видеокамери запечатват посетителите, но записите се пазят 3 месеца. Екскурзоводите не са запомнили лицето му.  Юлиян Боев, търговец на сувенири, казва, че за такава физиономия няма спомен.  Проверката на медията във Велико Търново и Габрово показа, че противно на очакванията, терористът не е оставил писмени послания в нито един от обектите, които се предполага, че е посетил.  След Централна България, турът на Тарант е продължил на юг. Вероятно той е отсядал и в други хотелски обекти, но официална информация за пребиваването му в тях все още няма.", "date": "2019.03.17", "title": "Брентън Тарант наел къща за гости в Плевен"}
{"url": "http://epicenter.bg/article/Tomislav-Donchev--V-politikata-tryabva-da-ima-protivopostavyane/177830/2/0", "text": "„В политиката трябва да има противопоставяне, но не бива да се минава границата, където противопоставянето се превръща в истерия”. Това заяви вицепремиерът Томислав Дончев в отговор на журналистически въпрос в Пампорово, цитиран от Нова телевизия.  Според него противопоставянето в политиката е необходимо, защото общото съгласие е много подозрително. Коментирайки политически изявления от последните дни, вицепремиерът допълни, че предизборната кампания е започнала от месеци и това се усеща по \"обостряне на политическите страсти, бурни политически емоции, висок глас на говорене - пряко или преносно\".  Вицепремиерът е в Пампорово за откриването на 21-ия Интерски конгрес, който е под негов патронаж. „Спортът е икономика, бизнес, дори международна политика”, заяви при откриването Томислав Дончев.  С домакинството на Интерски конгреса, според Томислав Дончев, се отправя послание колко добро място е България, включително и за зимни спортове.  Спортният министър Красен Кралев определи откриването на Конгреса като прекрасен празник. „Събитие от такъв мащаб нарежда България сред страните, които са най-силни в зимните спортове като Австрия, Швейцария, Италия, Франция, САЩ”, заяви министър Кралев. Той допълни, че над 1100 ски инструктори от цял свят си дават среща в Пампорово и България, за да споделят най-новите постижения и технологии в ски индустрията.  „Домакинството на Интерски конгреса е важно събитие за популяризирането на България и превръщането й в целогодишна предпочитана дестинация”, заяви министърът на туризма Николина Ангелкова. По нейна оценка зимният туристически сезон протича добре, въпреки данните за известни колебания. Обобщената информация за декември и януари показва спад от 3.7 процента по отношение на чуждестранните туристи, но 5.8 на сто ръст на нощувките. Общо 865 хил. чуждестранни туристи са посетили страната ни през тези два месеца. Данните, според министър Ангелкова, показват, че все повече от туристите, които посещават страната ни я избират за по-дълъг престой. „Очакваме тази тенденция да се запази и да имаме повече реализирани нощувки”, допълни министърът на туризма. ", "date": "2019.03.17", "title": "Томислав Дончев: В политиката трябва да има противопоставяне"}
{"url": "http://epicenter.bg/article/Zadarzhaha-nelegalni-migranti-v-Plovdiv/177810/3/0", "text": "25 мигранти – мъже, жени и деца са задържани в събота сутринта на Централна гара Пловдив, предадоха информационните агенции. Хората са открити в товарен вагон тази сутрин около 10 ч. Бежанците се представили за сирийци. Те са пътували от Турция. Бежанците ще бъдат настанени в миграционен лагер, съобщават от полицията.", "date": "2019.03.17", "title": "Задържаха нелегални мигранти в Пловдив (ДОПЪЛНЕНО)"}
{"url": "http://epicenter.bg/article/Kiril-Dobrev--BSP-s-Elena-Yoncheva-tragva-kam-pobeda-na-predstoyashtite-evropeyski-izbori/177832/2/0", "text": "БСП с Елена Йончева тръгва към победа на предстоящите европейски избори. Това каза заместник-председателят на БСП Кирил Добрев пред журналисти след заседанието на Националния съвет на БСП, предаде репортер на Агенция „Фокус“. „Изключително интересен, напрегнат и плодотворен Пленум на Националния съвет. Четири часа дискусия. Между другото БСП е единствената партия, в която се водят подобни дискусии. Останалите партии просто си назначават водачите. При нас това стана след оживена дискусия и демократично, тайно гласуване. Мога да ви съобщя резултатите: 172 човека от Националния съвет са участвали в гласуването. 95 подкрепиха кандидатурата на Елена Йончева, 75 на Сергей Станишев и двама души не са могли да излъчат фаворит“, заяви Кирил Добрев.   Той посочи, че с това гласуване има взето легитимно решение. На въпрос дали Сергей Станишев ще бъде втори в листата, заместник-председателят на БСП уточни, че днес Пленумът определя единствено и само водачът на листата. „На следващ Пленум, може би след около 2 седмици, ще бъде подредена цялата листа. Коя позиция ще получат Сергей Станишев, Момчил Неков, проф. Румен Гечев, Георги Пирински - ще преценят същите членове на Националния съвет, които днес излъчиха Елена Йончева за водач“, допълни той.  Попитан защо БСП е предложила Сергей Станишев за президент на ПЕС, Добрев обясни, че Станишев е номиниран за този пост от върховния орган на партията - конгреса. „Конгресът е казал, че водачът на листата се определя от Националния съвет и той току-що го определи“, подчерта още заместник-председателят на БСП.   ", "date": "2019.03.17", "title": "Кирил Добрев: БСП с Елена Йончева тръгва към победа на предстоящите европейски избори"}
{"url": "http://epicenter.bg/article/Atentatat-v-Nova-Zelandiya-ili-kak-omrazata-razhda-omraza/177787/11/0", "text": "Тероризмът няма религия. Терорист е онзи, който посяга на цивилни граждани, независимо към коя религия те принадлежат. В този ред на мисли не би било уместно атентаторът от Нова Зеландия Брентън Тарант, който по първоначални данни причини смъртта на четирийсет и девет мюсюлмани по време на петъчна молитва да бъде наречен „християнски терорист“, както не е правилно атаките срещу кулите близнаци на 11 септември да се окачествяват като „ислямски тероризъм“.  Популистките политики, радикализацията и надигащият се расизъм застрашават мира и спокойствието в съвременния свят. Повлиян от всичко това някакъв си фанатик уби десетки души богомолци в две джамии, което е симптоматично явление. Омразата ражда омраза.  Независимо от това каква вяра изповядва даден човек, никой не може да бъде убиван или подлаган на насилие. Правото да вярваш или да не вярваш е сред основните човешки права. Религиозната свобода предполага последователите на всички религии да имат равни права. Погледнато назад в историята дискриминацията на религиозна основа е причинявала само нещастия на хората. Но трагедията в Крайстчърч показва, че човечеството не извлича поука от историята. Независимо дали жертвите са мюсюлмани, християни, юдеи или атеисти болките и страданията на хората не олекват от това.  Атентатът в Нова Зеландия още веднъж показва, че религията може да се използва за благородни цели, но с нея може и да се злоупотребява. С други думи, човешкият фактор определя социалната роля на религията. От тази гледна точка, може да се каже, че редица събития, насочени към обществената разруха в Близкия Изток породиха много тежки проблеми. Особено варварските деяния като обезглавяването на заложниците, изгарянето на живи хора, превръщането на млади момичета в робини, които ИДИЛ извършваше уж в името на исляма нанесоха огромно поражение върху самият ислям и рецепцията за исляма на Запад. Ислямският свят трябва да забележи този факт, вместо да си заравя главата в пясъка.  В съвремието ни ислямският свят е раздиран от редица проблеми като човешките права и свободи, равенството между половете, неграмотността, ролята на жената в обществото, многоженството и т.н. Но тези проблеми не са проблемите на 21 век, защото до голяма степен западните общества ги решиха през изминалия 20-и в. ИДИЛ години наред продаваше жени в териториите, които владееше и най-страшното е, че винаги намираше някакъв аргумент за действията си в източниците на исляма. Но защо нито едно мощно течение в ислямския свят не се изправи срещу действията на ИДИЛ?  След атентата в Нова Зеландия бяха направени обобщаващи изводи от страна на някои мюсюлмани, че на Запад цари ислямофобия. Разбира се, че никой не оспорва зловещия мащаб на този атентат и че мотивите на атентатора са крайни и расистки. Но, от друга страна, на Запад има огромен брой хора, които загубиха живота си, останаха инвалиди или преживяха травми в резултат на терористичните атаки, извършени в името на исляма и варварските методи за изтезания на ИДИЛ.  Освен атентатите срещу кулите близнаци Ал Кайда извърши още други нападения, които причиниха смъртта на стотици хора и раниха още толкова. Много войници от армиите на западните държави бяха обезглавени в Ирак и Сирия от ислямистките групировки. Това е горчивата истина.  Атентатите, извършени от Андерс Брейвик в Норвегия и от Брентън Тарант в Нова Зеландия не трябва да водят до обобщаващия извод, че немюсюлманите нападат мюсюлманите, защото когато биват подложени на репресии в собствените си страни, мюсюлманите не бягат към ислямския свят, а търсят убежище в западните демократични държави. От друга страна, не е изключено дори и в най-цивилизованото общество да се появи някакъв социопат, който е откъснат от социума. Не може да се загърби фактът, че на Запад мюсюлманите се облагодетелстват от религиозната свобода. В западните държави ислямът се проповядва свободно, но доколко представителите на останалите религии имат същата свобода в страните от ислямския свят е друга тема за дискусия.  Защо в ислямския свят реториката и посланията на основните течения съдържат омраза и насилие, вместо призив към толерантност и диалог? Това е важният въпрос. ", "date": "2019.03.17", "title": "Атентатът в Нова Зеландия или как омразата ражда омраза"}
{"url": "http://epicenter.bg/article/Sharenkova--BSP-tragva-kam-izborna-pobeda--Yoncheva-shte-povtori-efekta--Radev--s-moshten-protesten-vot-/177831/11/0", "text": "Социалистите утвърдиха Елена Йончева за водач на листата за Европейски парламент. Елена е знаеща, можеща и смела жена. Тя не се страхуваше да прави репортажи и да снима филми под куршумите в Косово, Чечня, Ирак, Сирия и Украйна. Не се страхува да изобличава корупционните скандали на управлението на ГЕРБ, да задава неудобни въпроси на недосегаемите олигарси.   Със сигурност тя е човекът, който в Европейския парламент ще защитава българските каузи, идеите на социалната държава, няма да се подчинява на „началствата”, няма да премълчава истините за оядената брюкселска бюрокрация. Защото Елена ще защитава българщината и изконните наши традиции.   Няма съмнение, че тя, познавайки ужасите на войната, ще води автентичната социалистическа политика на мир и диалог, ще бъде категоричен опонент на евро атлантическите ястреби и пещерни русофоби, на търговците на война и смърт. Но най-важното сред тези качества е, че Елена Йончева е човекът, който ще даде надежда на хиляди разочаровани и обезверени българи.       Такава е политиката на БСП, която дава резултат! Така бе с кандидатурата на ген. Румен Радев за държавен глава. Така бе с радикалната уствна промяна в БСП – пряк избор на лидер, мандатност за всички в партията, подмладяване, активиране на местните структури. Така бе с ярката парламентарна опозиционност – левицата въстана срещу парламентарната цензура и политиката „Главчев”.     БСП изобличава корупцията, застана до „малкия” човек – защити майките на деца с увреждания, протестиращите работници, лекари, животновъдите в Странджа...БСП се противопостави на Истанбулска конвенция и на вредния Пакт за миграция, лансирани от Брюксел и ПЕС.     За това е нужно БСП да продължава да отстоява автентичния социалистически и патриотичен курс, за да постигне нужната за България промяна!  ", "date": "2019.03.17", "title": "Шаренкова: БСП тръгва към изборна победа! Йончева ще повтори ефекта „Радев” с мощен протестен вот!"}
{"url": "http://epicenter.bg/article/Broyat-na-zhertvite-na-terora-v-Nova-Zelandiya-dostigna-50/177788/7/0", "text": "  48-годишният Абдул Азиз, роден в Афганистан, е успял да спаси живота на мнозина, прогонвайки нападателя от джамията Линууд, съобщава Асошиейтед прес. Азиз нападнал Брентън Тарант с това, което имал под ръка - машина за кредитни карти, с която замерил нападателя. След като хвърлил по него и собствения му празен пистолет, разбивайки предното стъкло, нападателят се уплашил достатъчно, за да напусне мястото на нападението.  По-късно той бил спрян от новозеландски полицаи.    Азиз е напуснал родината си като млад и е живял над 25 години в Австралия, преди да се премести в Нова Зеландия преди две години.   Той подчерта, че страните по цял свят, особено западните, трябва да попречат на възхода на ислямофобията.  Ердоган добави, че нападателят е отправил заплахи към мюсюлманите от турски произход. Тарант е посетил два пъти Турция и е заявил, че турците нямат място в Европа, добави президентът, уверявайки, че властите разследват посещенията му и хората, с които се е срещал, отбелязва Ройтерс.  \"  Лидери от цял свят изразиха тъгата и възмущението си от нападението срещу джамиите, припомня Ройтерс.    ", "date": "2019.03.17", "title": "Броят на жертвите на терора в Нова Зеландия достигна 50"}
{"url": "http://epicenter.bg/article/Protestirashtite-sreshtu-Vuchich-okupiraha-darzhavnata-televiziya/177790/7/0", "text": "Протестиращи срещу режима на сръбския президент Александър Вучич нахлуха в държавната телевизия РТС в Белград. Преди това те блокираха входа на медията.  Част от демонстрантите успяха да пробият полицейския кордон и нахлуха вътре. Веднага след това на мястото бяха изпратени спецчасти, които попречиха на протестиращите да се качат до горните етажи на сградата, съобщава БГНЕС.  Демонстрантите поискаха да се включат на живо в предаванията на телевизията, за да направят изявление за причината за продължаващите месеци наред протести из цялата страната. Начело на групата, която влезе в РТС, е лидерът на \"Двери\" Бошко Обрадович.  \"Никой от служителите на РТС няма да пострада, защото повечето от тях мислят като нас. Влязохме тук, за да върнем телевизията на народа и ще я освободим\", заяви Обрадович.  Демонстрантите, останали пред зданието, пък хвърляха яйца по фасадата. Полицията започна преговори с протестиращите и не реагираше на провокациите. Около час след нахлуването в сградата на телевизията там влезе и жандармерия и изведе някои от демонстрантите.  Междувременно, Министерството на културата и информацията излезе с декларация, в която заявява, че нападението на демонстранти срещу сградата на РТС „преминава деликатната линия, която дели обществото от анархията и беззаконието“.  „Призоваваме групата, влязла в сградата, да се изтегли, а останалите, които ги подкрепят, да се въздържат от подобни действия“, се казва в декларацията на министерството.  За пореден път протестиращите срещу държавния глава се събраха първо пред Философския факултет в центъра на Белград. Там пред множеството говори известният драматург Синиша Ковачевич. \"Ако не кажем \"Стига!\", тук ще останат само старците! Коренът на всички злини се намира в сградата на улица \"Андричевич\" /където се намира президенството, бел.ред./\", каза още Ковачевич и добави: \"Той ни превърна в модерни роби!\".  Опозиционните лидери Драган Джилас и Бошко Обрадович, лидер на партия \"Двери\", бяха сред последните изведени от сградата на РТС. След това събралите се опитаха отново да проникнат в сградата, но полицията ги избута с щитове.  Обрадович призова протестиращите да продължат акцията си днес пред президентския дворец, където президентът Александър Вучич ще направи обръщение във връзка с проникването в сградата на РТС. \"Приятели, мисля, че всички ние ще отидем утре на това обръщение и ще поискаме оставката му. До утре по обяд край президентския дворец\", призова той.  Вътрешният министър Небойша Стефанович обеща вчера на извънредна пресконференция, че всички участници в протеста, влезли в сградата на РТС, ще бъдат наказани.  Министърът на отбраната Александър Вулин нарече протестиращите \"фашисти\" и заяви, че те трябва да бъдат строго наказани. Това беше първият инцидент след месеци мирни протести срещу Вучич, отбелязва Асошиейтед прес.  Граждански протести под мотото \"Един от 5 милиона\", които се провеждат от 30 ноември насам веднъж седмично, тази вечер освен в Белград имаше още и в Крагуевац, Ягодина, Пирот, Брус, Александровац, Смедерево. ", "date": "2019.03.17", "title": "Протестиращите срещу Вучич окупираха държавната телевизия"}
{"url": "http://epicenter.bg/article/Danang---plazhno-pirshestvo-v-syankata-na-nay-snimanite-mostove-v-sveta/177774/10/0", "text": "За повечето българи Виетнам е смътен спомен за усърдни гастарбйтери, дошли у нас по линия на социалистическото сътрудничество, евтино кафе с не особено добро качество и островърхи сламени шапки. От всичко изброено верни са само шапките. В днешен Виетнам, или поне в Дананг, откъдето се завърнах неотдавна, не срещнах човек, който да знае къде е България, камо ли, че негови сънародници са строили пътища и заводи у нас. Кафето не е евтино, но пък има незабравим аромат и туристите го купуват, опаковано като сувенир. Е, островърхите шапки съществуват, но също са за тях, а не за виетнамците, които предпочитат световните модни марки. Впрочем, и пълчищата велосипеди са заменени от новички мотоциклети. Само правилата за движение са непроменени – пресичате на собствен риск, дори и на зелено.  Както вече се досетихте, ще ви водя до Виетнам   Може да не сте чували за град Дананг, но със сигурност в социалните мрежи сте ахкали пред две от забележителностите му. Единият мост - Драгон бридж е най-сниманият и показван обект в Инстаграм за 2018 година. Особено във вечерните часове, когато главата на дракона бълва огън.  Другият – Голдън бридж поразява въображението с архитектурната хрумка да бъде придържан от гигантски човешки ръце. Видео с него от месеци събира лайкове във Фейсбук.    Извън „мостовите“ места за туристическо поклонение, Дананг може да се похвали с 32 километра плажна ивица, поръбила крайбрежието на Южнокитайско море като азиатска шевица. Казано накратко – този виетнамски курорт е всичко онова, което нашите черноморски летовища вече не са.  Тук планината слиза до брега и нежно целува водата без бетонни препятствия.  Пясъкът е ситен, бял и само пред големите хотели „нашарен“ с чадъри и шезлонги, спасителни постове и шатри за водни спортове. Заведенията се гушат под палмите извън широкия поне 20 метра плаж, а в хотелите „на първа линия“ не могат от балкона да си топят краката в морето.   Местата за отсядане са чак оттатък шосето. Нищо, че са представители на най-големите вериги в света. Един от тях, разположен извън града, е открит през 2017 година специално за срещата на Тръмп, Путин и  Си Дзинпин и в него на видно място се пазят столовете им под тежък 2,5 тона кристален полилей.  Курортът се гордее с най-дългия басейн във Виетнам - цели 250 метра, който спира при първите песъчинки на крайбрежието.   Списание „Форбс“  класира плажовете на Дананг сред най-красивите на планетата. В работни дни човек може да се почувства там като Робинзон на пустинен остров. Местните смятат бялата кожа за изключително достойнство и затова предпочитат да тичат сутринта преди изгрев по пясъка или да поседнат на крайбрежната алея с приятели след залез слънце. Това важи и за многобройните корейски и японски туристи.    Ако вече се чудите къде е този Дананг – намира се на брега на Южнокитайско море в северната част на Виетнам, на 759 км от столицата Ханой и на 960 км от Хошимин, популярен повече като Сайгон.  Населението му е около милион, а общата площ 1283 кв.км.  Но тези факти в съчетание с информацията, че градът е традиционно голямо пристанище не бива да ви отказват от идеята да го посетите.   Пояснявам: практически селищата са две. Курортната част е отделена от типично градската от река Хан, която е широка няколко стотин метра. На Запад са кадаифът от улици с рева на мотопедите, магазините и местното население.  На изток от реката е кротката туристическа зона със зелени оазиси, луксозни хотели, не особено интензивно движение и някой и друг мол.     Добрата новина е, че вече не е необходимо да прекачвате три самолета, за да стигнете до този филиал на рая, благодарение на Qatar Airways.  От Доха полетът до Дананг е директен и трае 7 часа, а четирите часа от София до катарската столица кой ги брои.   И понеже още от времето, когато в Дананг са изпращали на почивка американските войници от близката военна база, са осъзнали, че природните дадености не са достатъчни, за да се привлече един гост, местните непрекъснато обогатяват атракциите.   За рядката маймунка червенокрак лонгур и как замъците на Лоара се пренасят в Дананг ще ви разкажа следващия път.    След толкова далечна екзотика, антидотът е родолюбивата  рубрика на Светослав Марков и Теодор Борисов „50 места от българската история отвъд България“. Да посетим паметника на българските студенти-партизани Словакия, че дълъг път ни чака. Чак до Никарагуа.   Мира Баджева е известно име в българската журналистика, тя е първата носителка на наградата Черноризец Храбър и дългогодишен главен редактор на „Жената днес“, а в момента – издател на списанието за пътешествия „Воаяж“. Тя бе на една мечтана разходка из Централна, или както Мира я нарича, Мезо Америка – Гватемала, Никарагуа, Ел Салвадор, Хондурас…   Понеже в съзнанието ни Никарагуа присъства главно със словосъчетанието „оръжие-пари—контри“ и диктатора-трафикант Мануел Нориега, помолих Мира Баджева да ни покаже другото лице на тази непозната страна – бедна, но колоритна. С колониална архитектура, градове, където на всеки ъгъл се чете поезия, музей на шоколада, в който го сервират под формата на напитка със стрити люти чушки и разходки с карета из старинни квартали.     Освен това Никарагуа е фиеста, страхотни плажове на двете океански крайбрежия, езеро, вулкани, сладководно море … И много вкусна кухня. Е, Мира Баджева не се е престрашила да опита печена игуана, но пък си е хапнала наволя от местните специалитети.   На страницата на Покана за пътуване ще намерите и колоритни снимки, и завладяващи четива ", "date": "2019.03.17", "title": "Дананг - плажно пиршество край най-сниманите мостове в света"}
{"url": "http://epicenter.bg/article/16-godishna-stana-devoyka-na-proletta-v-Kyustendil--VIDEO-/177820/10/0", "text": "В Кюстендил избраха девойка на пролетта. Събитието е традиционно и води началото си от 1966 година. За 53-ти път короната беше връчена на най-достойната от общо 14-те претендентки, 16-годишната Снежанка Пeнова.  Идеята на дългогодишната традиция е да се покаже красотата и ума на местните момичета. Тази година в надпреварата се включиха 14 претендентки, а най-достойната сред тях грабна и короната.  Освен красива, девойката претендентка за короната трябва да покаже умения и познания за родния край. Тази година акцент бяха картините на Владимир Димитров – Майстора.  С избора на девойка на пролетта в Кюстендил се поставя началото на цикъл от празненства. На 20 март, когато се отбелязва и пролетното равноденствия, носителката на короната ще благослови жителите на родния си град.  ", "date": "2019.03.17", "title": "16-годишна стана девойка на пролетта в Кюстендил (ВИДЕО)"}
{"url": "http://epicenter.bg/article/Pasivna-sedmitsa--v-koyato-kasmetat-sam-shte-ni-nameri/177845/10/101", "text": "Предстои да преживеем пасивна седмица с позитивни характеристики, в която късмета и успеха сам ще ни намери. Дневните нумерологични карти са благоприятни за преживяване на радост, хармония и удовлетворение.     Дневно предназначение: Започваме новата седмица с ден предназначен за преживяване на радост в дома и на работното място.  Денят е с пасивна характеристика, предназначен за купон, даване на обещания, клюки и  интриги. Прекалената активност няма да помогне особено. Бъдете търпеливи, успеха сам ще ви намери. Всичко ще се случва наполовина, за това не се вживявайте прекалено. Насочете вниманието си към позитивни мисли и действия и радостните преживявания ще са налице.   Основна цифрова характеристика – 1, 2, 3, 6, 8, 9. Позитивен ден за преживяване на веселба и купони.   Часова характеристика: Съдбовно правило: Аз желая радост и я получавам в изобилие! Мото: Моите действия създават красота! Позитивно утвърждение: Смело развивам силните си страни!     Дневно предназначение: Ден, подходящ за изложби, семинари, духовна дейност, онлайн събития, покупко-продажба на коли и моторни превозни средства. Бъдете внимателни, защото има опасност сами да си създадете проблем. Дневната нумерологична карта благославя уроци по отношение на личното разбиране, качеството и прецизното изпълнение на ангажиментите. Активира се работа в дома или офиса, мечти и надежди за далечно бъдеще. Ако не повтаряте стари грешки, всичко ще придобие друг израстващ смисъл.    Основна цифрова характеристика – 1, 2, 3, 4 , 6, 7, 9. Ден за изпит и проверка на духовните ценности.   Часова характеристика:  Съдбовно правило: Живея живота уверено и смело ! Мото: Аз вярвам, че мога да направя всичко! Позитивно утвърждение: Аз съм създател и ентусиазъм творя всяка всяка моя мечта!     Дневно предназначение: Ден, предназначен за уреждане на финансови въпроси, плащания, наследства и трайни капиталовложения. Дневната нумерологична карта благославя покупки за дома и офиса, разрешаване на финансови въпроси, обсъждане на  наследства, плащания на сметки, семейни тържества, сватби и родови сбирки. Погрижете се за финансовата сигурност на рода и инвестирайте парите си стабилно и сигурно. Моментът е подходящ за пътувания, покупки на коли, техника и обзавеждане.   Основна цифрова характеристика – 1, 2, 3, 4,  5, 7, 8, 9.  Ден за трайни материални капиталовложения, който може да ви подсигури добри финансови доходи в бъдеще.   Часова характеристика:  Съдбовно правило: Аз съм сътворен от успех и изобилие! Мото: Успехът и парите идват с лекота при мен! Позитивно утвърждение: Аз заслужавам всичко, което искам!       Дневно предназначение: Ден, в който може да се проявят трудности у дома и на работното място. Активират се прояви, които ще доведат до край на ваши очаквания, свързани с бъдещето. Ще се наложи да извоювате победата си чрез сила и контрол над ума. За да задоволите желанието си за изпълнение на съвършена работа, трябва да се концентрирате в целта и да устоите на предизвикателствата.   Основна цифрова характеристика – 1, 2, 3, 6, 9.  Ден за изпитание на волята, ума и силата.   Часова характеристика:  Съдбовно правило: Аз съм победител!  Мото:Аз приемам потока на изобилието!  Позитивно утвърждение: Силата е вътре в мен!     Дневно предназначение: Ден, предназначен за новости и работа по нов проект. Дневната нумерологична карта активира лично приемане и действие, съобразяване и искане на ново мнение или запознанство с нов колега. Настроенията ще са на границата от силна любов до чувство на гняв и омраза. Денят е несоциален, подходящ да прекарате повече време на място или в дома. Възможно е да възникнат ядове или проблеми, които ще трябва да понесете лично. Моментът е подходящ за ремонт и подредба.   Основна цифрова характеристика – 1, 2, 3, 4, 6, 7, 9. Несоциален ден, подходящ за ремонтни дейности и подредба на дом или офис.   Часова характеристика:  Съдбовно правило: Всеки ден носи нови възможности! Мото: Днес е нов ден, неизживян никога преди! Позитивно утвърждение: Каквото и да правя, давам всичко от себе си!       Дневно предназначение: Ден, подходящ за семейни разговори, уточняване на взаимоотношения с близки и партньори, поставяне на правила, търговия, бартери и търговски уговорки. Дневната нумерологична карта активира движение, устни споразумения, пътуване в страната и командировки.   Основна цифрова характеристика – 1, 2, 3, 5 , 6, 8, 9. Ден за търговски обмен, разговори в семейството и партниране.   Часова характеристика:  Съдбовно правило: Вярвам в моите способности! Мото: Винаги правя добър избор! Позитивно утвърждение: Интуицията ме води в правилна посока!       Дневно предназначение: Завършваме края на седмицата с ден, предназначен за намиране на изход от ситуация. Всичко, което се случва ще бъде приемливо, но недостатъчно. Дневната нумерологична карта е подходяща за внасяне на баланс, хармония и уют вкъщи. Активира се вживяване в действията, намиране на баланс и удовлетворение в работата. Успехът ще идва по пасивен начин, така че не е необходимо да пренавивате пружината. Най-накрая всичко необходимо ще се подреди.   Основна цифрова характеристика – 1, 2, 3, 6, 8, 9. Ден за вживяване в нещата, които харесвате.   Часова характеристика:  Съдбовно правило: Аз съм късметлия! Мото: Имам богато въображение! Позитивно утвърждение: Приветствам развитието на събитията!  ", "date": "2019.03.17", "title": "Пасивна седмица, в която късметът сам ще ни намери"}
{"url": "http://epicenter.bg/article/Rumen-Ovcharov/177794/2/0", "text": "Колко избори трябва да загубим със Сергей Станишев, че да разберем, че с него не можем да постигнем успех? Този въпрос зададе членът на НС на БСП Румен Овчаров в студиото на БНТ.   Бившият председател на столичната организация на социалистите подчерта, че Станишев е най-високопоставеният българин в европейските структури, но той не може да обединява хора около себе си.  Няма как една политика, която не се приема от 70-80% от българите, да прави успешни избори, мотивира се Овчаров и прогнозира: Едва ли Станишев ще бъде избран от Националния съвет за водач на евролистата.   На въпрос на водещия - може ли Станишен да е лидер на ПЕС и да не е евродепутат, Овчаров отговори, че Станишев е избран за лидер на ПЕС, без да е бил евродепутат. Станишев е европейско лице на България, но постът му в ПЕС не зависи от това дали е евродепутат или не. БСП и ръководството й много са дали, за  да се случи европейската кариера на Станишев и сега е редно той да върне жеста на партията си като се оттегли, посочи още Овчаров и го призова: Да направи разумни крачки и да не вкарва партията и пленума в поредна драма.   Овчаров цитира тибетски мъдреци, според които омразата, болните амбиции и агресивното невежество съсипват човека. Дано омразата в БСП да не стигне до такива размери, че заради желанието на някои да провалят Корнелия Нинова, не провалят и самата партия. По същия начин дано болните амбиции на някои не провалят партията. Нашите лидери трябва да се освободят от манията, че са во веки веков и ще са на върха като Тодор Живков. Трябва да се научат да дават път на следващия, посочи Овчаров.   Той отказа да коментира дали Елена Йончева трябва да е водач на листата на БСП. Има и други номинации, избягна отговора на въпроса за Йончева.   \r\n Овчаров коментира и въпроси, свързани с енергетиката. \r\n Русия продължава да търси вариант да транзитира газ през България. Ние имаме гарантирани определени плащания от страна на Русия до 2030 г. за транзита, посочи той .в \"Денят започва с Георги Любенов\". \r\n Бившият енергиен министър призова да бъде направен ясен разчет за ползите от преминаването на \"Турски поток\" през България, тъй като в момента плюсовете са неясни. \r\n   \r\n \r\n Според него никой не се е замислил защо руският премиер дойде в България с такава сериозна делегация - включваше един вицепремиер, четирима министри на най-важните министерства - икономическите, включително енергетиката, двама шефове на ключови компании - \"Газпром\" и \"Росатом\", един заместник-министър и един шеф на национална агенция. По думите му на практика сме пропуснали едно такова сериозно посещение. \r\n   \r\n Доставките на газ през Украйна за България може да спрат и преди да заработи \"Турски поток\", предупреди Овчаров, но все пак изрази увереност, че политическият разум в случая ще надделее. \r\n \r\n    ", "date": "2019.03.17", "title": " Овчаров прогнозира: Станишев няма да е водач на евролистата на БСП. Зове го сам да се оттегли"}
{"url": "http://epicenter.bg/article/Tsvetan-Tsvetanov--Utre-se-navarshvat-15-godini-ot-priemaneto-na-Balgariya-v-NATO/177795/2/0", "text": "Утре се навършват 15 години от приемането на България в НАТО, напомни във фейсбук страницата си Цветан Цветанов.  По този повод президентът на Парламентарната асамблея на НАТО Маделин Муун изпрати специално поздравление към страната ни, пише в социалната мрежа зам.-председателят на ГЕРБ.  ", "date": "2019.03.17", "title": "Цветан Цветанов: Утре се навършват 15 години от приемането на България в НАТО"}
{"url": "http://epicenter.bg/article/Kiril-Dobrev--Izpalnitelnoto-byuro-shte-predlozhi-Elena-Yoncheva-za-vodach-na-listata/177796/2/0", "text": "Това заяви в интервю за БТВ организационният секретар на БСП Кирил Добрев. От 11 ч трябва да се събере пленумът на БСП, за да утвърди водача за евролистата.   Запитан как избрахте Йончева, Кирил Добрев отговори: \"Много са причините.        По думите му, нейни конкуренти са още пет души – Сергей Станишев, Деница Златева, проф. Гечев, Курумбашев и Момчил Неков. \"Дали това е челната петица на листата ще решава Националният съвет“, добави той.  Запитан дали тази подредба ще отговаря и на подредбата в листата, Кирил Добрев каза, че това ще реши друго заседание на Националния съвет на БСП след две седмици.   Днес трябва да определим водача на листата и по-скоро - политиката, визията на партията през този период, продължи Кирил Добрев.   Той отбеляза, че евроизборите са елемент  към спечелването на парламентарните избори. От тази гледна точка, според него,  \", смята той. \"Елена Йончева събира най-много номинации от партийните организации от всички проведени до този момент кампании –  , обясни още Кирил Добрев.   Добрев заяви, че не се притеснява от вътрешната опозиция в БСП, която предпочита водач на евроизборите да бъде Станишев.   По устав Изпълнителното бюро влиза с предложение за водач, решава Националният съвет, припомни още той.   Изборът ще бъде направен чрез таен вот. В Националния съвет влизат 180 души, а вътрешната опозиция срещу Корнелия Нинова наброява около 50 от тях    ", "date": "2019.03.17", "title": "Кирил Добрев: ИБ ще предложи Елена Йончева за водач на листата. Тя е припозната от цялата партия!"}
{"url": "http://epicenter.bg/article/Georgi-Gyokov--BSP--Elena-Yoncheva-e-dobro-reshenie-za-listata--s-rabotata-si-v-Narodnoto-sabranie-tya-/177799/2/0", "text": "Елена Йончева е добро решение за листата, тя показа с работата си в Народното събрание, че отстоява левите идеи и може да прави това в Европа. Това каза народният представител от ПГ на „БСП за България“ Георги Гьоков пред журналисти преди заседанието на Националния съвет на БСП, предаде репортер на Агенция „Фокус“.  Евродепутатът от Групата на прогресивния алианс на Социалистите и демократите в Европейския парламент Петър Курубашев заяви, че водачът на листата трябва да бъде избран от Националният съвет и това е решение на колективния орган „Самият аз съм кандидат и всяко мое изявление ще се тълкува в една или друга посока\", каза Курумбашев.   На \"Позитано\" 20 започна заседанието на Националния съвет на БСП, което е закрито за медиите.    ", "date": "2019.03.17", "title": "Георги Гьоков: Елена Йончева е добро решение за листата на БСП!"}
{"url": "http://epicenter.bg/article/Stanishev-donese-na-plenuma-ritsar-za-sina-na-Elena/177800/2/0", "text": "Президентът на ПЕС Сергей Станишев донесе на \"Позитано\" 20 играчка - рицар на кон за сина на Елена Йончева Тео.   В червената централа заседава Националният съвет на БСП, който трябва да определи водач на листата на партията за евроизборите през май. Най-много номинации имат именно Станишев и Йончева. \"Имах гости преди известно време - Елена и синът й. И той много хареса един конник, който си прибра и стана една от любимите му играчки. И съм му обещал втори\", разказа пред медиите Сергей Станишев. Според президента на ПЕС е важно днес Националният съвет на партията днес да покаже, че може да излезе обединен за водене на кампанията, за да спечели изборите  Аз имам своето виждане, което ще споделя пред Националния съвет. Убеден съм, че при добра воля, мъдрост и мисъл за партията, за нашите членове, ще се намери решение, което да позволи БСП ясно да покаже, че отиваме да печелим тези избори, а не да решаваме вътрешнопартийни въпроси\" коментира Станишев, цитиран от Канал 3.  За мен водачеството на листата не може да бъде самоцел, обясни той. Важно било да има силни листа, която да работи като екип и да постигне победа на изборите. ", "date": "2019.03.17", "title": "Станишев донесе на пленума рицар за сина на Елена"}
{"url": "http://epicenter.bg/article/Georgi-Svilenski--Vodachat-na-evrolistata-ni-tryabva-da-ima-doverieto-na-partiyata-/177801/2/0", "text": "Водачът на евролистата на БСП трябва да има доверието на партията. Това каза заместник-председателят на ПГ на „БСП за България“ Георги Свиленски преди заседанието на Националния съвет на БСП, предаде репортер на Агенция „Фокус“.   Той уточни, че няма справка за конкретните номинации. „Нека да изчакаме още няколко часа\", призова Свиленски. Според него водачът на листата е много важен фактор в процеса за евроизборите. „Разчитаме на цялата партия и на всички български граждани, ако искаме да се промени нещо в България\", каза още Свиленски. На въпрос дали ще се преразгледа въпросът за участието на партията в парламента, депутатът поясни, че няма такава точка в дневния ред на Пленума.    Нагласите на партията са за победа на евроизборите, бе коментарът пък на народният представител от ПГ на „БСП за България“ Манол Генов преди заседанието на Националния съвет на БСП. „Националният съвет ще избере най-подходящия кандидат“, посочи той. Попитан кой ще подкрепи за водач на листата, Манол Генов заяви, че не иска да влияе на настроенията. „Ние сме демократична партия, по този начин може някой да ме чуе и да му повлияе\", коментира депутатът. Попитан дали ще бъде пренебрегнат Сергей Станишев за водач на листа, Генов уточни, че няма да бъде пренебрегнат. „Ще има доста гласове, както ще има и другият кандидат. Трудно ми е да направя прогноза\", посочи депутатът.   В отговор на въпрос дали на заседанието ще има точка, свързана с връщане на БСП на парламента, Манол Генов поясни, че няма такава точка в дневния ред. „Доколкото гледам и политолозите са разделени. Половината казват, че е добре да не влизаме, другата, че е добре да влизаме. Не искам да се връщам на унизителните ситуации, на които бяхме подложени и ние по време на гласуванията\", каза още народният представител.   ", "date": "2019.03.17", "title": "Георги Свиленски: Водачът на евролистата ни трябва да има доверието на партията!"}
{"url": "http://epicenter.bg/article/Kaloyan-Pargov--Vazhno-e-da-izlezem-obedineni-sled-plenuma--koyto-i-da-e-vodach-na-evrolistata/177802/2/0", "text": "Който и да е водач на листата за евровота, е важно да излезем обединени след Пленума. Това каза председателят на Градския съвет на БСП - София и член на Изпълнителното бюро на партията Калоян Паргов пред журналисти преди заседанието на Националния съвет на БСП, предаде репортер на Агенция „Фокус“.   „Моите убеждения ще ги изразя вътре\", коментира той и уточни, че не е виждал точната статистика за номинациите в столицата. „И Станишев, и Йончева, има и други водачи, които са предложени. Ще видим какво ще реши Пленумът\", посочи лидерът на БСП - София. Според него трябва да се потушат страстите.   Попитан дали водачът на листата трябва да бъде партиен член, Калоян Паргов отговори, че БСП е направила пробив на парламентарните избори през 2017 г. и досега не е имала толкова граждански квоти. „Те имаха своя принос в резултата“, изтъкна той. „Какво значи да е партиен член? Понякога симпатизант и непартиен член е по-голям партиец от партийците\", коментира лидерът на Градския съвет на БСП - София. Според него водачът трябва определено да е представител на БСП.   ", "date": "2019.03.17", "title": "Калоян Паргов: Важно е да излезем обединени след пленума, който и да е водач на евролистата"}
{"url": "http://epicenter.bg/article/Eva-Maydel--Na-negativizma-i-falshivite-novini-shte-se-protivopostavyame-s-balgarskite-pobedi-v-Evropa/177804/2/0", "text": "Освен европейското финансиране, бизнесът ни печели от стабилността и доверието в икономиката ни като член на ЕС, от достъпа до 500 милионния европейски пазар и от хармонизираното законодателство в 28 държави-членки. Това каза в Асеновград евродепутатът от ГЕРБ/ЕНП Ева Майдел на среща с над 120 членове и симпатизанти на ГЕРБ.  Срещата бе организирана от ГЕРБ – Пловдив област под наслов „Европа днес: Реалните резултати за гражданите от ЕП“. Домакини на форума бяха народният представител от ГЕРБ д-р Христо Грудев и областният координатор на ГЕРБ-Пловдив област Георги Мараджиев.  Те благодариха на Майдел за готовността и желанието да разясни на хората защо е важно България да бъде член на Европейския съюз. На срещата присъстваха също народният представител от ГЕРБ-Пловдив област Запрян Янков, областните координатори на ЖГЕРБ – Евелина Апостолова и МГЕРБ - Владимир Пильов, кметове и общински съветници.  „Важно е да сме членове на ЕС, за да догоним бързо по-развитите икономики. Всички ние свикнахме Европа да ни помага най-вече със средства, но това не е даденост и е много важно какви евродепутати пращаме в Европарламента и какви каузи защитават те“, каза още Ева Майдел. Тя допълни, че ЕС трябва да е съюз на хората, да променя живота им и да го прави по-добър. Затова тя и колегите й от ГЕРБ/ЕНП през този мандат са работили по теми, които променят ежедневието на българите за по-добро и даде например с това, което тя успя да извоюва за българските граждани - по-ниски такси за преводи в евро, повече финансиране за бизнеса по плана “Юнкер”, повече сигурност в интернет и улеснена онлайн търговия. Ева Майдел сподели и за откриването на първото информационно бюро, което да подпомага предприемачите при кандидатстването им по европейски проекти, чиято заслуга е на Предприемачи ГЕРБ.  По думите й не по-малко важно е и постигнатото от колегите й от ГЕРБ/ЕНП. За пример беше даден евродепутатът Емил Радев, който поведе битка с двойния стандарт при храните и напитките и Андрей Новаков, който защити увеличаването на бюджета за България от ЕС за следващия програмен период с над 4 млрд. лв. „ Европа ни чува, надградили сме много. Това са големи победи, които трябва да стигнат до знанието на българските граждани и ние от ГЕРБ правим всичко възможно да сме сред хората и да ги информираме за постигнатото, за да се противопоставим на негативизма и фалшивите новини“, категорична бе Ева Майдел.  ", "date": "2019.03.17", "title": "Ева Майдел: На негативизма и фалшивите новини ще се противопоставяме с българските победи в Европа"}
{"url": "http://epicenter.bg/article/Sergey-i-Elena-poiskaha-parvite-dve-mesta-v-listite-da-se-glasuvat-zaedno/177805/2/0", "text": "      Двамата говорили след силното слово на Нинова, която се аргументира защо предлага Йончева за водач на евролистата.   Първи след лидера на БСП взел думата Станишев, който на три пъти заявил, че ситуацията е докарана до там да се водят \"кървави битки\" в партията. Той поискал всички да излязат обединени от пленума и дори да застанат един до друг на обща пресконференция.       Янаки Стоилов не харесал поведението и на двамата бивши партньори и заявил, че въвличат партията в личните си отношения. Още преди да започне пленума, стана ясно, че той ще е \"горещ\". Бившият депутат Атанас Мерджанов предупреди, че \"с начина, по който се въдворяват отделни граждански личности и граждански квоти, в БСП върви пълзящ процес по департизация\".  Най-естественият избор за водач на евролистата е Сергей Станишев. Всичко останало е обидно за БСП, коментира пък бившият военен министър Ангел Найденов преди заседанието.   На обратната позиция са застанали Румен Овчаров и Светлана Шаренкова, които призовават Станишев да се откаже от състезанието за евролистата. Шаренкова заяви, че в словото си Нинова е извела тезата, че партията трябва да се бори със статуквото и предложила успешно лице, което да поведе тази битка. Според членове на НС Станишев вече се е примирил, че няма да е водач и с предложението си иска да си осигури поне второто място.   Дебатите продължават  ", "date": "2019.03.17", "title": "Станишев поискал първите две места в евролистата да се гласуват заедно. Няма такава процедура!"}
{"url": "http://epicenter.bg/article/BPGA/177806/2/0", "text": "БПГА подкрепя кабинета в борбата със сивата икономика, заявяват отново в декларация нейните членове. Но изразяват притеснения във връзка с новите изисквания за касовите бележки, съдържащи се в Наредба № Н-18. И затова настояват за отмяна на спорните текстове.   Ето и пълният текст на декларацията на Петролната и газова асоциация.    ", "date": "2019.03.17", "title": "Българската петролна и газова асоциация с декларация заради новите касови бележки за горивата"}
{"url": "http://epicenter.bg/article/Rumen-Hristov--SDS--Do-kraya-na-sedmitsata-ochakvame-reshenie-ot--Demokratichna-Balgariya--za-evroizborite/177808/2/0", "text": "Продължаваме преговорите за евроизборите само с партии-членки на ЕНП, включително и ГЕРБ. Това каза председателят на СДС Румен Христов в предаването „Неделя 150“ по БНР.   Христов посочи, че за евроизборите партията води преговори с „Демократична България“ от месеци. „В петък изпратихме на колегите параметри, при които бихме могли да намерим съвместно разбирателство за явяване на тези избори. А що се касае до преговори с партии от ЕНП – сигурно ще установя такива контакти и ще поведа разговори с останалите две формации“, каза още Христов и посочи, че става дума за ГЕРБ и ДБГ. „СДС е най-старата формация, член на ЕНП.   \"СДС трасира бъдещето на България в НАТО и ЕС и е нормално да искаме избраните евродепутати да са член на тази група, още повече, че за нас тя е гарант за запазване на Европа, каквато беше създадена от Конрад Аденауер и към която се стремим. А не Европа на нациите, на националистите, евроскептиците и проруските формирования“, подчерта лидерът на СДС.   Христов заяви, че партията разговаря с „Демократична България“, която е коалиция от „Да, България“, „Зелените“ и ДСБ. „И независимо, че не сме от едно политическо семейство, ако постигнем съгласие за участие в евроизборите заедно, няма да коментираме техните виждания по отношение на някои политики. Настояването ни да бъде изпратен депутат в групата на ЕНП е логично, предвид на това, че ако тази коалиция се случи, ще бъдем две формирования, които сме членове на ЕНП“, коментира той. Христов обясни, че и при разговорите си с ГЕРБ партията ще отстоява своите искания, които е поставила и пред ДБГ. „Не бива да се прави коалиция в последния момент, така че до края на седмицата очакваме решение от нашите колеги от „Демократична България“ – с тях са най-напреднали разговорите. С ДБГ имаме чести контакти. А с ГЕРБ предстои тепърва“, подчерта той. Христов посочи, че е имало разговори и с патриотични формации, но те са останали на заден план. „Взе се решение, че продължаваме преговорите само с партии-членки на ЕНП“, подчерта той. От своя страна, Димитър Делчев от ДБГ коментира, че широко дясно обединение има смисъл и би било добро. „Но с темпа, с който се водят разговори, може би десницата ще е обединена и готова за избори може би чак за следващите евроизбори през 2024 г. Това не е желано от никого и нас от ДБГ не ни устройва“, заяви Делчев.  ", "date": "2019.03.17", "title": "Румен Христов: До края на седмицата очакваме решение от „Демократична България“ за евроизборите"}
{"url": "http://epicenter.bg/article/Dragomir-Stoynev-za-nominatsiyata-na-Elena-Yoncheva--Vslushahme-se-v-glasa-na-strukturite-na-partiyata/177809/2/0", "text": "\"Ръководството на партията предлага на Националния съвет на БСП Елена Йончева да бъде водач на листата ни за евроизборите. Ние уважаваме мението на нашите структури и се вслушваме в тях - от 293 организации, тя е номинирана в 266\". Това заяви пред Нова телевизия зам.-председателят на ПГ на \"БСП за България\" и член на ИБ на БСП Драгомир Стойнев.   , каза той и даде като примери оповестената от нея информация за начина на управление на много общини в страната, за начина на изграждане на оградата по границата ни с Турция, за некачественото строителство на инфраструктура. \"Искаме тя да е в Европейския парламент, за да продължи битката си за справедливост и там\", подчерта той. Драгомир Стойнев изтъкна, че  . \"За всички е ясно, че ще има предсрочни парламентарни избори. Въпрос е на време\", категоричен бе той. Драгомир Стойнев заяви, че за всяка партия е богатство в листата си да има личности като Сергей Станишев, Деница Златева, проф. Иво Христов и проф Румен Гечев, Петър Курумбашев и Момчил Неков, които също са получили много номинации.   \"Дано и другите партии имат такива личности. Убеден съм че след две седмици тези хора ще намерят място и в листата за еврозборите. С тях ще направим добър отбор, който да спечели европейските избори и да защитава интересите на българските граждани в Европа\", заключи Драгомир Стойнев.  ", "date": "2019.03.17", "title": "Драгомир Стойнев за номинацията на Елена Йончева: Вслушахме се в гласа на структурите на партията"}
{"url": "http://epicenter.bg/article/Toma-Bikov--Za-GERB-ne-e-ot-golyamo-znachenie-koy-shte-bade-nachelo-na-listata-na-BSP/177814/2/0", "text": "За ГЕРБ не е от толкова голямо значение кой ще бъде начело на листата на БСП за евровота през май. Така коментира заседанието на Националния съвет на БСП депутатът от ГЕРБ Тома Биков, цитиран от Новини.бг.  Според него, ако е вярно, че Сергей Станишев е получил най-много номинации, е редно той да е начело, иначе се поставя въпросът защо са тези номинации.  По-интересно ще е дали евродепутатите от БСП ще подкрепят Франс Тимермант за председател на новата Еврокомисия, защото Тимерманс е обявил, че ще наложи на всяка цена Истанбулската конвенция, допълни Тома Биков.  По-рано днес Биков коментира и разнобоя между двете крила на БСП: \"Разнобой между Корнелия Нинова и Сергей Станишев така или иначе съществува. Ако ме питате дали БСП ще се разцепи на този пленум, според мен – няма. Но така или иначе, там има напрежение и то на фундаментално ниво. Те имат диаметрално противоположни виждания по основни въпроси, които засягат и Европа и България. Това е и големият проблем на БСП, и на това се дължи невъзможността на БСП да се оформи като реалистична алтернатива за управление. Просто вътре в самата партия не са се разбрали какво искат и за какво се борят.\"  ", "date": "2019.03.17", "title": "Тома Биков: За ГЕРБ не е от голямо значение кой ще бъде начело на листата на БСП"}
{"url": "http://epicenter.bg/article/Yanaki-Stoilov--Izborat-na-vodach-za-evrolistata-na-BSP-ne-e-myasto-za-reshavane-na-semeyni-vaprosi/177815/2/0", "text": "\" Това заявил Янаки Стоилов след като изслушал речта на Станишев и предложението му първото и второто място да се гласуват заедно още днес на пленума.   , заяви пред   член на пленума на БСП, коментирайки \"епичната битка, която се води между бившите партньори за първото място в евролистата\".   Междувременно Захари Захариев издигна кандидатурата на корнелия Нинова. Пред Националния съвет на БСП той се аргументирал с довода, че ако поведе листата лидерката на партията, ще се преодолее възникналото напрежение около кандидатурите на Йончева и Станишев, които разделиха БСП.  Нинова обаче ще си направи отвод, както многократно е заявявала.  Самата тя заедно с партийното ръководство номинира Елена Йончева за водач. Йончева е лицето на битката за справедливост, изтъкнала сред аргументите си Нинова. И добавила, че Йончева има най-много номинации от структурите. Сергей Станишев пък е бил официално номиниран от бившия зам.-председател на партията Димитър Дъбов, който се числи към вътрешната опозиция. Дъбов се е мотивирал с това, че Станишев е подготвен политик, с богат опит, освен че преди всичко е президент на Партията на европейските социалисти. Вече близо четири часа социалистите обсъждат номинациите си за водач на червената листа за европейските избори на горещ пленум, на който по-рано Станишев призова да бъдат гласувани първите две места в листата, а не само водачът, за да се избегне разделението.  ", "date": "2019.03.17", "title": "Янаки Стоилов: Изборът на водач за евролистата на БСП не е място за решаване на семейни въпроси"}
{"url": "http://epicenter.bg/article/Izdignaha-i-Korneliya-Ninova-za-vodach-na-listata/177819/2/0", "text": "Вече три номинации за водач на евролистата обсъжда пленумът на БСП, научи \"Канал 3\". Освен Елена Йончева и Сергей Станишев, които имат най-много номинации от червените конференции, за челото на листата била предложена и лидерът на партията Корнелия Нинова.  Кандидатурата ѝ е била издигната пред Националния съвет на БСП от Захари Захариев. Социалистът се аргументирал с довода, че ако поведе листата лидерката на партията, ще се преодолее възникналото напрежение около кандидатурите на Йончева и Станишев, които разделиха БСП. Очаква се обаче соцлидерката да си направи отвод, тъй като вече е заявявала, че не желае да участва в това състезание.  Самата тя заедно с партийното ръководство номинира Елена Йончева за водач. Йончева е лицето на битката за справедливост, изтъкнала сред аргументите си Нинова. И добавила, че Йончева има най-много номинации от структурите.  Сергей Станишев пък е бил официално номиниран от бившия зам.-председател на партията Димитър Дъбов, който се числи към вътрешната опозиция. Дъбов се е мотивирал с това, че Станишев е подготвен политик, с богат опит, освен че преди всичко е президент на Партията на европейските социалисти /ПЕС/.  Вече близо три часа социалистите обсъждат номинациите си за водач на червената листа за европейските избори на горещ пленум, на който по-рано Станишев призова да бъдат гласувани първите две места в листата, а не само водачът, за да се избегне разделението. ", "date": "2019.03.17", "title": "Издигнаха и Корнелия Нинова за водач на листата"}
{"url": "http://epicenter.bg/article/Natsionalniyat-savet-na-BSP-provezhda-tayno-glasuvane-za-izbor-na-vodach-na-listata-za-evrovota/177821/2/0", "text": "Националният съвет на БСП провежда тайно гласуване за избор на водач на листата за евровота, предаде репортер на Агенция „Фокус“. Кандидати за водач на листата са говорителят на ПГ на „БСП за България“ Елена Йончева и президентът на ПЕС Сергей Станишев. Повече от четири часа продължиха дебатите по темата.    Очаквайте подробности", "date": "2019.03.17", "title": "Националният съвет на БСП провежда тайно гласуване за избор на водач на листата за евровота"}
{"url": "http://epicenter.bg/article/Liberalnata-kandidatka-Zuzana-Chaputova-e-na-parvo-myasto-na-prezidentskite-izbori-v-Slovakiya/177792/7/0", "text": "Либералната кандидатка Зузана Чапутова, която критикува политиката на сегашното правителство, печели с голяма преднина първото място на президентските избори в Словакия, показват резултатите след преброяването на 99,88 на сто от гласовете, предаде Франс прес.  Екоактивистката, която твърди, че гражданите искат промяна, печели 40,55 на сто от гласовете. На второ място с 18,66 на сто остава Марош Шефчович, 52-годишен вицепрезидент на Европейската комисия, подкрепян от управляващата лява популистка партия \"Смер - социална демокрация\" (СМЕР-СД).  Избирателната активност достигна 48,73 на сто.  45-годишната Чапутова благодари на всички словашки избиратели, като се обърна към тях не само на словашки, а и на езиците на националните малцинства.  Според проучване на социологическата агенция \"Фокус\" 64,6 на сто от имащите намерение да гласуват на втория тур на изборите на 30 март смятат да подкрепят Чапутова. Действащият президент Андрей Киска също призова избирателите да подкрепят Чапутова в пост във Фейсбук.  ", "date": "2019.03.17", "title": "Либералната кандидатка Зузана Чапутова е на първо място на президентските избори в Словакия"}
{"url": "http://epicenter.bg/article/Mey-kam-deputatite--Napravete-blagoroden-kompromis/177798/7/0", "text": "Тереза Мей призова британските депутати да направят „благороден компромис“ в момент, в който премиерът се опитва да ги убеди да подкрепят сделката й за Brexit по време на третия вот в парламента, съобщават Би Би Си и БГНЕС.  В статия за в. „Сънди Телеграф“ премиерът посочва, че ако вотът по споразумението не е положителен то това ще означава, че „няма да напуснем ЕС в продължение не много месеци, ако въобще го напуснем“. Очаква се споразумението по развода с Брюксел да бъде гласувано в Камарата на общините за трети път през следващата седмица. Преди броени дни депутатите отхвърлиха за пореден път сделката за Brexit и гласуваха в подкрепа на отлагането му.  Сега ЕС ще решава по сроковете и условията за евентуално удължаване на Brexit. По силата на член 50 от Лисабонския договор Лондон трябва да напусне еврообщността на 29 март.   ", "date": "2019.03.17", "title": "Мей към депутатите: Направете благороден компромис"}
{"url": "http://epicenter.bg/article/Vitseprezidentat-na-Atlanticheskiya-savet--Rusiya-izpolzva-hibridna-voyna--za-da-atakuva-demokratsiyata/177803/7/0", "text": "Деймън Уилсън, изпълнителен вицепрезидент на Атлантическия съвет, наскоро бе поканен да участва в дебат за геополитиката на Източното Средиземноморие на Делфийския икономически форум.   В интервю за Кathimerini в кулоарите на четиридневната конференция Уилсън, който беше специален помощник на американския президент Джордж Буш и старши директор по европейските въпроси в Съвета за национална сигурност от 2007 до 2009 г., говори за намеса на Москва в президентските избори в САЩ през 2016 г., както и за предстоящите избори за Европейски парламент, отношенията между САЩ и Русия по време на управлението на Доналд Тръмп и енергийната зависимост на Европа от Русия. Той също така говори за дълбоката поляризация на американското общество, ролята на САЩ и Русия на Балканите и загрижеността му за нова надпревара във въоръжаването според плановете на Вашингтон да се оттегли от Договора за унищожаване на ракетите със среден и по-малък обсег (ДРСМО) - Видяхме изключителна степен на руска намеса която надхвърля изборите. Това е последователна и координирана руска стратегия за създаване на разделения в демократичните общества като средство за подкопаване на нашата воля, издръжливост и способност за конкуренция. Русия не може да се справи с пряко предизвикателство пред Запада. Ако погледнете размера на нашите икономики, траекторията на нашето население и нашата демография, имаме силен импулс, за разлика от Русия. Затова вместо това виждаме използването на хибриден подход, който директно атакува демокрациите чрез несъмнените реални проблеми в нашето общество. Америка вече има проблем с расизма, Русия не е създала това, но видяхме категоричен опит да ни поляризират и да ни разделят по този въпрос. Това не е само американски проблем, то се случва многократно по целия свят, включително и тук, в Гърция в контекста на Споразумението от Преспа. Очевидно спорът за името на Македония е труден въпрос дори и без руснаците. Но Кремъл налива масло в огъня и докато се отправяме към европейските избори, трябва да предвидим ескалация. В Европа интересното е, че не виждаме основна тема, която руснаците подкрепят. Те подкрепят крайно десни, крайно леви или антисистемни партии - общата нишка е разделение, предназначено да предизвика хаос. За всеки от нас, който смята, че това не е предизвикателство, просто трябва да държим очите си отворени и да следим развитието на нещата. - Мисля, че контролът над въоръженията отново е на дневен ред, тъй като сме свидетели на срив на режима за контрол над въоръженията, особено в Европа. Трябва да помним, че не защото администрацията на Тръмп се оттегли от ДРСМО. Именно защото руснаците нарушиха договора за конвенционалните сили, протоколите от Виенския документ, които призовават за прозрачност, и систематично злоупотребяват с ДРСМО. Възможностите за алианса бяха или да пренебрегват руските нарушения и да пазят конструкцията на споразуменията за контрол на оръжията, докато руснаците ги нарушават системно, или да се изправят срещу реалността и да назоват проблема. Това е болезнено, но това е, което сме направили. Това създава предизвикателство - липсата на контрол върху оръжията е голям риск за Европа - но и възможност, ако можем да мислим по-добре. Част от причината, поради която започна да се разрушава сигурността, е Китай и способността му да произвежда ядрени оръжия от среден клас. Така че можем да използваме тази възможност, за да преследваме по-всеобхватни споразумения за контрол на оръжията, които разглеждат и стратегическите оръжия и тези със среден и малък обхват? Ако сте в Европа, това предизвиква истинската загриженост. И второ, има ли начин за многостранно договаряне на тези договори , което да включва Русия и Китай (които са истинските заплахи)? - Това е объркан въпрос, защото разкрива степента на лицемерие в европейската стратегия и политика. Това е проблем за много от страните от Централна и Източна Европа. Те казват: „Чакайте малко, наистина сме притиснати от зависимостта ни от руския петрол и газ и в същото време имаме тази стратегия за подкрепа на Украйна. И тук имаме скъп проект подписан от Германия начело, който е смъртоносен удар за транзита на енергия през Украйна и значително задълбочаване на зависимостта от руските източници. ”Това не е толкова добре. Подозирам, че „Северен поток“ няма да спре, но ще бъдат въведени някои насоки за това какво е приемливо в енергийните преговори, което е крачка напред. Все още считам, че е стратегически недостатък, че Европа не е в състояние да се справи с Русия като цяло с последователна политика, ангажирана с разнообразието на енергийните източници. - Мисля, че е трудно да бъдем конкретни тук, защото характерното за авторитарните режими са, че те са силни в контрола, докато спрат да бъдат силни. Основното предизвикателство на тези режими е липсата на легитимност по отношение на наследяването. Това, което фундаментално се случи в Русия, мисля е, че социалният договор се провали. Путин първоначално заявява: „Стойте далеч от политиката и животът ви ще бъде по-проспериращ”.В същия момент тази ортодоксална идентичност, като по същото време се генерира истерия, че Русия е под заплаха от САЩ и Запада, което е откровено нелепо. Да говорим за американските нашествия и фашистки преврати, установени в Украйна и да се създава чувството, че „само аз мога да защитя майка Русия“. Тази история остарява и имам усещане, че нещата не са толкова розови, колкото Кремъл казва. Виждаме го с пенсиите, въпросите на социалното осигуряване, намаляване на стандарта на живот и безпрецедентна степен на некоординирани протести в цялата страна. Това са сигнали, че национализмът не може да реши проблемите на хората. - В момента сме малко раздвоени и това е сложно и опасно. Показахме на Путин, който се радваше на непредсказуемост, че можем да бъдем непредсказуеми. Иронията е, че точно сега САЩ, с безпрецедентно силна подкрепа от администрацията и Конгреса, искат да предприемат политики и мерки, за да се противопоставят на Русия и Путин и да подкрепят нашите съюзници. Виждаме укрепване на НАТО и американските сили в Източна Европа и действия, които да направят НАТО годно за целта си, а не пасивен възпиращ механизъм. И все пак, тази несигурност се дължи на президента Тръмп заради собствената му реторика, която понякога е необяснима, омекотявайки фактите, поставяйки под съмнение някои политики и странната среща на върха в Хелзинки през лятото. Всичко това се случва в сянката на разследването на Мюлер - така че влезте ни в положението, тъй като сме в разгара на национална драма в момента. Проблемът е, че сега Русия е малко вътрешнополитически въпрос. Когато погледнете Русия в стратегически международен смисъл, САЩ са доста последователни, че Путин е лош човек и ние трябва да бъдем внимателни. Тук е налице консенсус сред демократите и републиканците. Но поради разследването на Мюлер това е малко политически футбол и затова изглежда по-несигурно в международен план, отколкото всъщност е. - Мисля, че е по малко и от двете. Стратегията на Русия на Балканите не е да се изгради нещо красиво и грандиозно чрез вземане на трудни решения, а да се разруши региона и да се спре процесът на реформи на място, което води до интеграция с Европа. Много по-лесно е да имаме геополитическа стратегия да се обърка нещо, а не да се изгради нещо смислено. Така че това няма да изчезне и очакваме да видим Русия да играе с възприемането на голямо стратегическо партньорство в Сърбия - илюзия - или усилия да се сее разделение в Черна гора и Северна Македония след Споразумението. В същото време ние безспорно печелим. Хората от Западните Балкани искат децата им в да бъдат в Европа, децата на техните хора да бъдат образовани в Европа, те искат да работят за европейски и американски компании. Вече видяхме напредъка на Черна гора, а Гърция просто постигна огромна стратегическа победа чрез споразумението от Преспа. Имаме инерция и сега предизвикателството за Вашингтон е да работи в тясно сътрудничество с Атина като партньор в постигането интегриране на целия регион с Европа.    ", "date": "2019.03.17", "title": "Вицепрезидентът на Атлантическия съвет: Русия използва хибридна война, за да атакува демокрацията"}
{"url": "http://epicenter.bg/article/Makron-osadi-nasilieto-i-grabezhite-pri-protesta-na--quot-zhaltite-zhiletki-quot-/177812/7/0", "text": "Френският президент Еманюел Макрон остро осъди насилието при протестите на \"жълтите жилетки\" в Париж през уикенда, съобщи БНР.  Действията на хората, прибегнали до насилие, не биха могли да се нарекат демонстрации, подчерта Макрон. Това са хора, които искат да разрушат републиката, дори да е с риск да убиват, каза френският президент.  Много бутици на булевард \"Шан-з-Елизе\" в центъра на Париж бяха разграбени и опожарени вчера следобед на фона на новата събота на мобилизация на протестното движение на \"жълтите жилетки\" във Франция. Тентата на луксозния ресторант \"Фуке\", който в събота сутринта бе разграбен, бе подпалена за кратко. Бутици на \"Шан-з-Елизе\" също пламнаха, докато демонстранти скандираха: \"Революция!\".  На фона на разграбването на магазини на емблематичния парижки булевард, протестиращи призоваваха тълпата да се насочи към намиращия се наблизо Елисейски дворец, официалната президентска резиденция.  Самият Макрон обаче не бе в столицата - този уикенд той е на ски в Пиренеите, за да \"презареди\", съобщи неговата канцелария.  Органите на реда се опитаха да разпръснат тълпата със сълзотворен газ и част от \"Шан-з-Елизе\" потъна в гъста мъгла.  Премиерът Едуар Филип, който дойде на място, за да изрази \"своята най-голяма подкрепа\" за полицията, нарече проявите насилие \"неприемливи\". \"Тези, които извиняват или насърчават\" подобни действия, са \"съучастници\", предупреди той.  Министърът на вътрешните работи Кристоф Кастанер осъди действията на, по думите му, \"професионалните\" вандали и призова полицията да отговори \"с най-голяма твърдост\".  Вчерашната 18-а поред събота на мобилизация на \"жълтите жилетки\" бе белязана от нов подем на насилието, след като протестното движение бе загубило инерция през последните седмици. Сцените на грабежи и сблъсъци напомниха за станалите на 24 ноември и в началото на декември. Тогава кадрите с опустошения булевард \"Шан-з-Елизе\" и поругаването на Триумфалната арка обиколиха света. ", "date": "2019.03.17", "title": "Макрон осъди насилието и грабежите при протеста на \"жълтите жилетки\""}
{"url": "http://epicenter.bg/article/Federika-Mogerini--ES-ne-priznava-aneksiyata-na-Krim-/177813/7/0", "text": "Върховния представител по външната политика и сигурността Федерика Могерини заяви, че 5 години след незаконното анексиране на Крим и Севастопол от Русия, Европейският съюз не признава и продължава да осъжда „това нарушение на международното право“, съобщи БНР.  В изявлението се подчертава, че Съюзът осъжда изграждането на Керченския мост без съгласието на Украйна и отново призовава Русия да освободи задържаните украински моряци в края на ноември.  Могерини отбелязва, че положението с правата на човека значително се е влошило и като един от примерите се посочва закриването на медиите на кримските татари и забраната на дейността на Меджлиса.  ЕС отново призовава за незабавното освобождаване на Олег Сенцов и на всички, задържани на Кримския полуостров и осъдени в нарушение на международното право.  Могерини посочва още, че жителите на Крим са принуждавани да приемат руско гражданство и набирани в руската армия.  „Европейският съюз остава ангажиран с пълното прилагане на политиката си на непризнаване, в това число и чрез ограничителни мерки, като призовава отново държавите - членки на ООН, да обмислят подобни действия“, изтъква Върховния представител по външната политика и сигурността. ", "date": "2019.03.17", "title": "Федерика Могерини: ЕС не признава анексията на Крим!"}
{"url": "http://epicenter.bg/article/Aleksandar-Vuchich-napravi-izvanredno-obrashtenie-sled-pogroma-v-natsionalnata-televiziya/177816/7/0", "text": "Президентът на Сърбия направи обръщение към обществеността по повод нахлуването в сградата на РТС, предава същата медия, цитирана от \"Фокус\".  Вучич говори за погрома над сърбите в Косово и за напредъка на страната, но по-голямата част от обръщението му бе посветено на съботните действия на демонстрантите и част от опозицията.  \"Насилието приключи, всички, които участваха в него, ще отговорят\", увери държавният глава на западната ни съседка.  Вучич бе категоричен: \"Държавата няма да допусне насилието да застраши никого\". Същевременно той осъди използването на моторна резачка от демонстрантите, нахлули в сградата на общественото радио и телевизия, някога най-голямата медия на Балканите.   Още в самото начало на своята реч Вучич отправи обидни квалификации по отношение на лидерите на опозицията Джилас и Йеремич, предава БГНЕС. Той нарече Бошко Обрадович – фашист, а Драган Джилас – „олигарх“. В началото на обръщението си Вучич заяви, че пред президентството има точно 1023 протестиращи.  Обръщението на сръбския президент идва само няколко час, а след като снощи протестиращите нахлуха в сградата на държавната телевизия РТС. Влезлите в сградата искаха да се включат в централните новини, за да обяснят, защо в продължение на три месеци протестират. В декларация на опозиционния “Съюз за Сърбия”, който организират протеста, призоваха за оставката на вътрешния министър Небойша Стефанович и на самия Вучич.  “И сега всички тези, които крещят пред сградата… Всичко това е незаконно… Снощи бяха точно 1540 души… И сега са много по-малко, но те са много шумни. Те трябва да се вървят. Фашистът Обрадович и олигархът Джилас искат властта, за да плячкосват… Разбирам ги, защо го правят. Сигурно си мислеха, че ще се уплаша. Но, не се страхувам. Нямам какво да губя, освен живота си. Ще защитавам Сърбия от фашиста Обрадович и олигарха Джилас. На всички е ясно за какво става въпрос, когато виждат, че медиите в Прищина съобщават как Джилас е пребит. Когато Рамуш Харадинай твърди, че ще ме събори си мислех, че се шегува, но сега виждам за какво става въпрос“, каза Вучич.  „Обрадович е обикновен малък фашист“, продължи сръбският президент и добави: „Той има патологична нужда от това да бие жени. Но, попаднаха на твърд орех. Изправиха се пред човек, който не се плаши. Аз съм тяхната цел, защото Сърбия с всеки изминал ден става все по-силна“.  Лидерите на Олигархията са Драган Джилас и Вук Йеремич, каза още Вучич докато се чуваха протестните викове пред сградата.  Сръбският президент не пропусна да спомене, че Джилас и Йеремич имат подкрепата на македонския премиер Зоран Заев. В същото време Вучич заяви, че не се интересува от мнението на западните дипломати, а се вълнува единствено от случващото се в Сърбия.  В заключение сръбският президент подчерта: „Никога няма да позволим хиляда, пет хиляди или сто хиляди, които протестират да управляват чрез насилие. Няма да позволим на фашиста Обрадович и на олигарха Джилас да управляват“. Той също така благодари и на хората в Косово, които се събират да го подкрепят. „Не тръгвайте. Благодарим ви“, добави той.  Обръщението на сръбския президент бе предавано на живо от множество медии. След приключване на изявлението на Вучич журналистите му ръкопляскаха.  БГНЕС припомня, че снощи протестиращите срещу режима на сръбския президент Александър Вучич влязоха в сградата на държавната телевизия РТС. Те искаха да се включат в централните новини в 19.30 часа и да обяснят, защо в десетки градове на Сърбия всяка седмица от декември месец насам, протестират стотици хиляди граждани.  Заедно с тях в сградата на РТС влязоха и част от ръководителите на протеста “Един от 5 милиона“ – лидерът на партия „Двери“ Бошко Обрадович, основателят на „Съюз за Сърбия“ Драган Джилас и лидерът на Демократическата партия Зоран Лутовац. След като отказаха да напуснат сградата специални полицейски части изведоха демонстрантите. Голяма част от тях бяха изнесени влачени за ръцете и краката от полицаите. Лично вътрешният министър Небойша Стефанович е издал заповед за намесата на специалните части.  ", "date": "2019.03.17", "title": "Александър Вучич направи извънредно обръщение след погрома в държавната телевизия"}
{"url": "http://epicenter.bg/article/Rusiya-razrabotva-fregati--sposobni-da-nosyat-do-50-krilati-raketi--vklyuchitelno-hiperzvukovite-Tsirkon/177817/7/0", "text": "Северното проектно-конструкторско бюро (ПКБ) е започнало да разработва конструкторска документация за модернизиране на фрегатите проект 22 350М, така че да могат да носят на борда до 48 крилати ракети „Калибър“, предава руската агенция REGNUM, като се позовава на източник от военно-промишления комплекс. Към момента проектирането на дизайна на корабите е завършено и сега ПКБ е пристъпило към обработката на работната документация за фрегатата в съответствие с тактико-техническите изисквания на поръчителя. Водоизместимостта на тези кораби ще бъде увеличена до 7 хиляди тона, а максималният боекомплект крилати ракети „Калибър“ на борда им ще бъде 48 ракети. Освен това в арсенала на новите фрегати ще влизат и хиперзвуковите ракети „Циркон“. Също така е станало ясно, че новите фрегати ще получат единна универсална автоматизирана система за управление на огъня на всички видове корабни средства за поражение. Това са и артилерията, и средствата за радиоелектронна борба, и всички видове ракетно оръжие – зенитни ракети, противокорабни ракети, ракети за поразяване на наземни цели, както и противоподводни средства.    ", "date": "2019.03.17", "title": "Русия разработва фрегати, способни да носят до 50 крилати ракети, включително хиперзвуковите Циркон"}
{"url": "http://epicenter.bg/article/Orban-postavi-usloviyata--pri-koito-negovata-partiya-shte-ostane-chlen-na-ENP/177818/7/0", "text": "Премиерът на Унгария Виктор Орбан постави условията, при които неговата партия Фидес ще остане член на Европейската народна партия (ЕНП), предаде ДПА, цитирана от БТА.  За Фидес си струва да остане в ЕНП, стига тя да не се присъедини изцяло към редиците на привържениците на миграцията, каза днес по национална медиа Антал Роган, началник на правителствената канцелария.  Освен това защитата на границата би трябвало да се прехвърли от компетенциите на Еврокомисия към компетенцията на страните членки. Министрите на вътрешните работи трябва да получат правомощия да вземат решения по въпроси, засягащи миграцията и защитата на границата, а бюджетът на ЕС трябва да бъде използван за плащане на половината от разходите, които членки на ЕС имат по опазването на границата, допълни той.  Фидес остава в ЕНП до категоричното изясняване на тези въпроси, добави той. Следващата седмица ЕНП ще решава дали да изключи Фидес.  Напрежението между Орбан и ЕНП се засили, след като в Унгария започна кампания срещу председателя на Европейската комисия Жан-Клод Юнкер, който е член на ЕНП. Юнкер, заедно с Джордж Сорос, бе представян като привърженик на нелегалната миграция. На 20 март по инициатива на 13 от 56-те национални партии членки на ЕНП ще се състои гласуване за изключването на Фидес или за замразяването на нейното членство в групата. Но отстраняването на унгарската партия би отслабило позициите на ЕНП за изборите за Европейски парламент през май. Сега десноцентристката ЕНП разполага с най-много депутати в парламента на ЕС, припомни ДПА. ", "date": "2019.03.17", "title": "Орбан постави условията, при които неговата партия ще остане член на ЕНП"}
{"url": "http://epicenter.bg/article/Putin-otiva-v-Krim-za-petata-godishnina-ot-prisaedinyavaneto/177827/7/0", "text": "Президентът на Русия Владимир Путин ще посети Крим и Севастопол на 18 март, съобщават от пресслужбата на Кремъл, цитирана от ТАСС.  В съобщението се отбелязва, че държавният глава ще участва на церемонии по откриването на парогазови централи. Президентът ще разгледа и мемориални комплекси в Севастопол за събития през 1854-1855 г. и 1941-1944 г.  Владимир Путин ще проведе среща с представители на Република Крим и Севастопол, а също така ще участва в празненствата по повод пет години от присъединяването на Крим към Русия.  По повод петата годишнина ЕС потвърди, че не признава анексирането на Крим от Русия.  ", "date": "2019.03.17", "title": "Путин отива в Крим за петата годишнина от присъединяването"}
{"url": "http://epicenter.bg/article/Zhiva-veriga-okolo-prezidentstvoto-v-Belgrad--Vuchich-e-obgraden/177828/7/0", "text": "Протестиращите в Белград започнаха да правят „жива верига“ около сградата на президентството, опитвайки се да попречат на президента Александър Вучич да я напусне, предаде кореспондентът на БГНЕС.  Лидерът на партия „Двери“ Бошко Обрадович заяви, че днес са се събрали през президентството, за да повторят искането си за оставка на държавния глава. Той настоя държавната телевизия РТС да бъде „върната на гражданите“ на Сърбия и на опозицията и организаторите на протеста „един от 5 милиона“ да се даде достъп да говорят във вечерните новини.  Обрадович подчерта, че няма да позволят на президента Александър Вучич да излезе от президентството.  „Днес сме тук, за да го изпратим и да му поискаме оставка“, каза лидерът на „Двери“ и призова жителите на Белград да се присъединят към протестиращите.  „Вучич е обграден“ и може да напусне зданието само чрез тайни изходи.  „Това е един добър народ, който има лоши управници. Нека заедно да освободим Сърбия“, обяви Небойша Зеленович, председател на „Заедно за Сърбия“.  Писателят Синиша Ковачевич заяви, че „Вучич вече не е президент“ и народът ще му го каже.  Пред президентството има голям брой полицаи и граждани, които са наобиколили сградата. Те скандират: \"Оставка, заловете Вучич\".  Обстановката е напрегната и на моменти имаше сблъсъци между жандармерията и протестиращите. В същото време стана известен призивът на полицейския синдикат, който призова служителите на реда да не използват сила срещу протестиращите. Той също така осъди действията на вътрешния министър Небойша Стефанович, който е един от виновниците за вчерашните сблъсъци пред телевизията. Тогава той издаде заповед на силите на реда, които с брутална сила се опитаха да изтласкат демонстрантите от сградата на националната телевизия.  Тя се намира изцяло под контрола на президента Вучич и отказва да отразява справедливия протест на сърбите. Именно това новинарско затъмнение разгневи сърбите.  Президентът Вучич със своето изявление днес по обед допълнително нажежи обстановката. Той обвини лидерите на опозицията Бошко Обрадович, че е фашист, а Драган Джилас – олигарх. Той също така се подигра с протеста, заявявайки, че демонстрират само 1023 души.  Вучич заяви, че няма да предаде властта независимо колко хиляди граждани излязат на протест.  ", "date": "2019.03.17", "title": "Напрежението в Сърбия расте! Жива верига около президентството в Белград, Вучич е обграден"}
{"url": "http://epicenter.bg/article/Iranskiyat-prezident-otkri-novi-gazovi-proekti/177835/7/0", "text": "Иранският президент Хасан Рохани присъства на церемония по пускането в действие на нов етап от разработването на голямо находище на природен газ, предаде Асошиейтед прес.  Рохани присъства на официалното откриване на четири проекта с обща годишна инвестиция в тях от 5 милиарда долара. Всеки от тях ще осигурява допълнителен добив от 56 милиона куб. м природен газ и 75 000 барела кондензат дневно.  Иранската държавна телевизия цитира директора на компанията, която експлоатира газовото находище Южен Парс, Мохамад Мешкинфам, според когото разработването на находището ще позволи на Иран да настигне Катар по добив на природен газ. Двете страни са с едни от най-големите добиви на газ в света и си поделят находището Южен Парс, което е под Залива.  В момента Иран добива над 600 млн. куб. м газ и 200 000 барела кондензат дневно.  ", "date": "2019.03.17", "title": "Иранският президент откри нови газови проекти"}
{"url": "http://epicenter.bg/article/Turtsiya-promenya-Blizkiya-iztok--dokato-SASht-izglezhda-oshte-sa-v-nevedenie/177844/11/0", "text": "Близкият изток се променя бързо, но САЩ сякаш са последната държава, която го осъзнава.  През последните най-малко 10 години регионът беше изобразяван като разделен на две – проиранска коалиция и една друга по-хлабава, но и по-голяма група, която се противопоставя на амбициите на Техеран. Накратко понякога противопоставянето глупаво се свежда до сунитско-шиитско религиозно разделение, посочва анализаторът Хюсеин Ибиш в материал за Bloomberg.  Това винаги е било изопачаване на ситуацията, като става все по-ясно, че макар про- и антииранските лагери да съществуват, се очертава и трети блок – този на сунитско-ислямистката ориентация, воден от Турция. Анкара все повече се превръща в значим регионален играч със свой собствен дневен ред, амбиции, идеология и съюзници.  Основните играчи в антииранската група са проамерикански ориентирани: Саудитска Арабия, Обединените арабски емирства (ОАЕ), Египет, Йордания, Израел. Войната в Сирия обедини тази група с Турция срещу подкрепяния от Техеран диктатор Башар Асад.  Но когато контролираните от бунтовници части на Алепо паднаха в ръцете на Асад през декември 2016 г., на сирийската война на практика беше сложен край, както и на обединения фронт срещу Иран. Вместо това Турция насочи вниманието си върху това да ограничи дейността на кюрдските милиции в Северна Сирия и да изгражда партньорството си с Русия, Иран и Асад. Анкара вече не гледа на Техеран като на неприятел, а като на конкурент, а понякога и като на партньор.  Ролята на Турция в центъра на новия близкоизточен алианс беше затвърдена през 2017 г. след бойкота на Саудитска Арабия, ОАЕ, Бахрейн и Египет срещу Катар. Тогава Доха разчиташе на Анкара, която продължи да поддържа военна база в страната, за подкрепа. Двете държави също така подкрепят и регионалното сунитско движение Мюсюлмански братя, което стана и една от основните причини за бойкота.  Израел и повечето проамерикански арабски държави гледат на тази коалиция начело с Турция с притеснение, тъй като това отчасти отслабва и силите на антииранския лагер.  Нещо повече, ако Турция – която най-накрая отмести поглед от Европа след един век на неуспешни усилия да се интегрира със Запада, спре погледа си на изток, то тя може да се превърне в регионален хегемон, също толкова амбициозен, колкото Иран, но по-ефективен. Турция има по-голяма икономика, по-напреднали технологии и по-силна армия. Тя е и членка на НАТО. Страната също така не извършва такава подривна дейност, както Иран, но може да започне и ако не друго, то да стане също толкова доминираща в дългосрочен план, колкото Техеран.  В същото време Анкара не крие нарастващите си амбиции да възроди надмощието, на което Османската империя се е радвала някога в по-голяма част от ислямския свят. На скорошен митинг турският министър на вътрешните работи Сюлейман Сойлу обяви: „Ние не сме само Турция, но също така Дамаск, Алепо, Киркук, Йерусалим, Палестина, Мека и Медина“.  Съперничеството на Турция със Саудитска Арабия, което датира от началото на 19 в., избухна отново и си пролича ясно по време на дипломатическата криза с убийството на журналиста Джамал Кашоги.  В създалия се смут Турция беше достатъчно внимателна да не скъса всички отношения с Рияд. Въпреки това правителството в Анкара положи максимални усилия, за да засрами и отслаби престолонаследника принц Мохамед бин Салман.  Турският президент Реджеп Ердоган се възползва от вдигналия се шум около случая, за да обяви, че „Турция е единствената държава, която може да поведе мюсюлманския свят“. А това е директно отхвърляне на преките и косвените заявки от страна на Рияд и Техеран за световно ислямско водачество.  Израел и арабските държави като Саудитска Арабия, ОАЕ и Египет са разтревожени от това, че те не само трябва да се справят с разрастващото се иранско влияние, но също така сега са изправени и пред сунитски ислямистки алианс, воден с Турция и финансиран от Катар.  Те се опасяват и от това, че тази коалиция процъфтява и може да се разрасне още като включи в себе си също и проамерикански страни като Йордания и Кувейт.  На този динамичен фон администрацията на американския президент Доналд Тръмп реагира бавно. Въпреки предупрежденията на експерти няма знак, че водещите американски държавни представители – включително съветникът по националната сигурност Джон Болтън и държавният секретар Майк Помпейо, са взели решение как да отговорят.  Сега, когато Турция вече не е партньор на САЩ в Близкия изток и дневният ѝ ред влиза в сблъсък с интересите на САЩ и техните израелски и арабски съюзници, промяната в поведението на Вашингтон е наложителна. Това включва създаването на алтернативи на базата „Инджирлик“ в Южна Турция, както и ограничаване на военното сътрудничество, особено като се има предвид твърдото решение на Анкара да купи руската противоракетна система С-400.  Американските власти трябва да са наясно и със своите собствени очаквания и да се възползват от сътрудничеството, от което Турция все още се нуждае, за да гарантират, че Ердоган уважава интересите на воденото от САЩ близкоизточно партньорство. ", "date": "2019.03.17", "title": "Турция променя Близкия изток, докато САЩ още са в неведение"}
{"url": "http://epicenter.bg/article/Dimitar-Delchev--DBG-se-gotvi-i-za-otdelno-yavyavane-na-evroizborite/177833/2/0", "text": "Движение \"България на гражданите\" се готви и за отделно явяване на Евроизборите, тъй като до тях остават само 70 дни. Това заяви председателят на ДБГ Димитър Делчев пред БНР по повод очакванията десните партии да бъдат заедно на предстоящите избори.  Делчев обясни, че ДБГ води разговори с всички партии в център-дясно и припомни, че още през януари от партията са призовали да не се протаква дясното обединение. \"Приличаме на хора, които скоро трябва да се явят на ветроходно състезание, още не са си построили лодка, но пък част от тях спорят дали платната да са сини или бели. По този начин десницата може и да се яви обединена, но чак на Евроизборите през 2024 г. Днес изтича срокът, около който се обединихме с Демократична България, и ние очакваме тяхното решение\".  Делчев каза, че иска още от утре да започне искрен разговор с хората по най-важната тема - как българите да живеят тук също толкова качествено, както в Западна Европа. \"Разговорът ще е за заличаването на двойния стандарт при храните, за изчистването на въздуха, за преодоляване на корупцията, която е огромният проблем на България. Но над всичко стои въпросът как ползите от членството ни в Евросъюза да стигат до всички, а не само до една тясна клика, близка до управляващите\".  На въпрос за призива да председателя на Европейската народна партия Жозеф Дол до четирите български партии, членове на ЕНП, да се обединят за общо явяване на Евроизбирите, Делчев обясни, че е изпратил лично отговор до г-н Дол. \"Поканих го да ни гостува, за да ни разясни как си представя такова обединение. Ние като лоялен член на ЕНП оценяваме неговото мнение и вероятно на него ще му бъде интересно нашето. Делчев добави още, че по време на 10-годишното управлението на ГЕРБ милиони българи са напуснали страната, а повече от половината, които са тук, не смятат, че има смисъл да гласуват\".   ", "date": "2019.03.17", "title": "Димитър Делчев: ДБГ се готви и за отделно явяване на евроизборите"}
{"url": "http://epicenter.bg/article/Avtomobil-padna-ot-platforma-i-blokira-AM--quot-Trakiya-quot--kray-Plovdiv/177834/2/0", "text": "Инцидент с платформа затрудни движението по АМ \"Тракия\" в района на 118 км, край Пловдив, съобщават от пресцентъра на ОД на МВР.  Към 15.30 часа бус с платформа, натоварена с автомобил, се блъснал в средната мантинела. От удара превозваната кола паднала в насрещното платно.  Няма пострадали при инцидента.", "date": "2019.03.17", "title": "Автомобил падна от платформа и блокира АМ \"Тракия\" край Пловдив"}
{"url": "http://epicenter.bg/article/Sergey-Stanishev--Byah-edin-ot-parvite--koito-pozdraviha-Elena-Yoncheva-za-rezultata/177836/2/0", "text": "Бях един от първите, които поздравиха Елена Йончева за резултата.   Това каза президентът на Партията на европейските социалисти (ПЕС) Сергей Станишев, пред журналисти след Пленума на БСП, във връзка с резултата от гласуването, което определи Елена Йончева за водач на листата на партията, предаде репортер на Агенция „Фокус“.   Той определи резултата си от тайното гласуване на Пленума за водач на листа за евровота като достоен.   „Първо, аз искам да благодаря за пореден път на тези над 200 общински конференции на БСП, които са ме номинирали в евролистата на БСП. Също така и на хората, които застанаха на тази кампания зад мен. Казах много ясно в моето изказване: няма да ги предам. Участвах в това състезание именно с тази мисъл и с тази морална подбуда. Много аргументи вече ги казах и преди това. Второ, аз може би бях един от първите, които поздравиха Елена с резултата за нея. Опитах се, както предполагам вече сте чули да потърся и предложа на Националния съвет изход, който да позволи да излезем обединени с волята да спечелим тези избори“, каза Станишев и поясни, че протегната му ръка не е била приета.   Президентът на ПЕС заяви, че оттук нататък ще направи така БСП да се събере, а не да отиде „подскачайки на един крак“ в състезанието. „Целта е да стигнем първи“, обясни още Станишев и допълни, че отговорността за това е на ръководството на партията. „Силните решения се постигат чрез разговор и вътрешна убеденост и чрез убеждаване на тези, които имат въпроси и съмнения“, каза още Станишев.  ", "date": "2019.03.17", "title": "Сергей Станишев: Изборът на Елена Йончева е достоен. Бях един от първите, които я поздравиха"}
{"url": "http://epicenter.bg/article/Milen-Keremedchiev--Haosat-se-prenasya-ot-Velikobritaniya-v-Evropeyskiya-parlament/177838/2/0", "text": "Хаосът около брекзит се пренася от Великобритания в Европейския парламент. Това заяви в студиото на предаването „120 минути” по БТВ бившият зам.-министър на външните работи в правителството на Сергей Станишев през 2007 г. Милен Керемедчиев. Той допълни, че проблемът се прехвърля и в Брюксел заради разделението между евролидерите. И подчерта, че на британците им е писнало от скандалите около Брекзит. „Има възможност в последния момент да се постигне сделка, стига нервите и сърцето на г-жа Мей да издържи на това напрежение. На 2 юли евродепутатите ще се закълнат и ще влязат в залата на парламента. Дори да бъдат избрани британски евродепутати, докато не влязат в пленарна зала, има възможност да се поправи този по-голям хаос, който би се случил”, каза Керемедчиев.  Бившият зам.-министър припомни, че има решение на Европейския парламент да се намали броят на депутатите от 751 на 705. Той допълни, че 10% от депутатите в Брюксел са от Великобритания.  „73 евродепутати са от Великобритания. Ако държавата стигне до европейски избори, те ще бъдат хаотични. Ще се покаже лявото разделение на британците. Хаосът се премести в Европейския парламент, защото британските депутати ще могат да гласуват за новия председател на Еврипейската комисия”, заяви Керемедчиев.  Дипломатът е на мнение, че предсрочни парламентарни избори на Острова са слабо вероятни. „И представителят на лейбъристите – г-н Корбин има много нисък процент на доверие. Британският парламент гласува Тереза Мей да продължи с преговорите. Това за нея беше като подпечатване на бъдещите ѝ преговори”, допълни бившият зам.-министър.  „На британците им писна от тези скандали и преговори, които се водят втора година. Г-жа Меркел смята, че трябва да има по-дълги преговори, но да се стигне до споразумение. Президентът Макрон има друго мнение. Той казва: За какво преговаряме две години без резултат. Нереалистично е обаче Великобритания да напусне ЕС преди евроизборите”, заяви още Милен Керемеджиев.  ", "date": "2019.03.17", "title": "Милен Керемедчиев: На британците им писна от скандалите около Брекзит!"}
{"url": "http://epicenter.bg/article/Hasan-Ademov--BSP-iska-da-upravlyava-s-Patriotite--zatova-e-tazi-fiksatsiya-varhu-DPS/177839/2/0", "text": "Интересно е това, което се случва в БСП, като че се опитват да търсят своята нова идентичност. Левицата прави опит за търсене на подкрепа от периферията, като издига Елена Йончева като лице на борбата с корупцията.  Това каза председателят на социалната комисия в парламента Хасан Адемов от ДПС в ефира на предаването \"Беновска пита\" по \"Канал 3\".  Условията, в които в момента се намират в БСП, се забелязва фиксацията върху ДПС. Тази фиксация, ако върши работа на БСП в краткосрочен план, то в дългосрочен не им върши работата, каза още Адемов.  Какво по-ясно доказателство, че в тази партия има проблеми от самото гласуване, което означава, че има разнобой, в което няма нищо лошо, но по отношение до това кой да е водач, вероятно ще доведе и до разцепление в подкрепящите БСП, добави той.  Лидерът на БСП за щяло и нещяло говори за ДПС, каза Хасан Адемов. Според него БСП иска да управлява заедно с Обединените патриоти, а за това свидетелствали фиксацията на левицата върху ДПС и проявите на националистически идеи.  Не е имало каквато и да е била сделка между ГЕРБ и ДПС, за каквато твърдят от БСП. За какво да се договаряме за ГЕРБ срещу ветото на президента, като ние сме вносители на поправките в Изборния кодекс, как ще ни убедят ГЕРБ да гласуваме за собствения си закон, подчерта д-р Адемов.  ", "date": "2019.03.17", "title": "Д-р Хасан Адемов: БСП иска да управлява с Патриотите, затова е тази фиксация върху ДПС"}
{"url": "http://epicenter.bg/article/Ninova-s-razbivashta-rech-sreshtu-Stanishev--Da-go-osvobodim-ot-neudobstvoto-da-sachetava-PES-i-BSP-/177840/2/0", "text": "След като изслушала дебатите по това кой да води евролистата на БСП Елена Йончева или Сергей Станишев, председателят на партията Корнелия Нинова направила реч, от която залата замръзнала.     По най-разпространената теза, че няма нищо по-логично от това президентът на ПЕС да бъде и водач на листата,    \"Председателят на ЕНП не е евродепутат, като самият той е избрал това, за да стабилизира семейството. Когато от ГЕРБ ни обвиняват, че президентът на ПЕС не е водач, то имаме отговор - кога партия от ЕНП ще издигне Джоузеф Дол за водач?\", казала Нинова.   Тя продължила и с примери от лявото европейско семейство като припомнила, че и  По същия начин стои и въпросът с АЛДЕ.    Нинова засегнала и темата с постоянното разминаване на позиции, които приема БСП тук, а в Брюксел се прави точно обратното, както и различните позиции вътре в европейското ляво семейство.   \" , заявила още Нинова. Нинова поставила в ступор подкрепящите Станишев, които изразили мнение, че водачът трябва да е партиен член, а не гражданска квота, като извадила стенограма от 2009 г., в която същите тези хора пламенно са защитавали тезата за водач непартиец какъвто тогава бе Ивайло Калфин.   Интересното е, че според документа в този хор е бил именно Сергей Станишев с аргумент, че непартиен кандидат ще разшири влиянието на БСП.   Корнелия Нинова приветствала призива на някои да пленумът да се обедини, но подчертала, че това няма как да стане на принципа на разпределяне на постове, за да има \"мир и стабилност\".   По думите й тогава щели да приличат на управляващото мнозинство, което угажда на ДПС и Воля, за да си осигури спокойствие и да каже, че има стабилност.   \"Ние ги критикуваме, че си плащат с постове, а вие искате да направим това в БСП. Няма да стане\", отсякла Нинова.   Според нея обединение можело да има само върху политики, но и там имало различия, за които привържениците на Станишев не споменавали като например санкциите срещу Русия, за които БСП многократно се е обявявала против, а пък ПЕС с гласуване подкрепят тяхното удължаване и утежняване.    Какво е настроението на българите?\", казала още Нинова.   Тя не спестила и друго разминаване между позициите на БСП и тези на президента на ПЕС Станишев. Пример тук тя дала оценката за европредседателството, което според БСП било ПР за лични цели на ГЕРБ, без резултат за България, а според Станишев по-добро, отколкото се очаквало. ", "date": "2019.03.17", "title": "Нинова с остра реч срещу Станишев: Да го освободим от неудобството да съчетава ПЕС и БСП!"}
{"url": "http://epicenter.bg/article/Elena-Yoncheva--/177837/2/0", "text": "  Това заяви говорителят на ПГ на БСП Елена Йончева в предаването \"120 минути\" по БТВ малко след края на драматичния пленум, на който бе излъчена за водач на евролистата на социалистическата партия. Тя победи с 96 на 75 гласа президента на ПЕС Сергей Станишев при тайно гласуване на \"Позитано\" 20.    коментира говорителят на ПГ на БСП.   България има двама политици на най-високо европейско ниво, признати като такива - Ирина Бокова и Сергей Станишев. Смятам, че те не могат да изпаднат, имат богата политическа биография и който я има,носи и болките от нея.     каза още Елена Йончева. И подчерта, че двамата със Станишев са се поздравили след гласуването на \"Позитано\" 20.   „  Аз искам да благодаря на всички, които застанаха зад мен, това е огромна отговорност.  ”, каза още Йончева.  На коментара на лидера на ПЕС „Не е важно Станишев или Йончева, а дали ще успеем да излезем след този избор обединени”, избраната за водач на евролистата на социалистите заяви, че в   „Да, ние излизаме обединени, нормално е в една демократична партия да има дебат, той може да е остър, но в случая – той беше с аргументи. Страшно е, когато една партия избира с 99% своя лидер, както е в ГЕРБ. Когато вътре няма битки на идеи, няма реален сблъсък”, посочи депутатът от БСП.  Елена Йончева заяви, че най-големите ѝ битки са с корупцията – строенето на оградата на границата ни с Турция, „Кумгейт”, строителството на пътища.  „ , това са данни на „Зелените” в Европейския парламент, които се основават на доклади на ОЛАФ, ЕВРОСТАТ и ЕК”, допълни Йончева.  Елена Йончева беше категорична, че    „Аз го свалих веднага, защото нямаше от какво да се притеснявам, готова съм да го сваля пак.  Въпросът е не дали аз вярвам в прокуратурата, а хората – под 8% беше на последното изследване за доверието в НС. Затова са толкова важни европейските избори, хората вярват, че през Европа може да дойде връщането на достойнството и справедливостта”, заяви Йончева.  Депутатът на БСП заяви, че Лаура Кьовеши се е доказала като борец срещу корупцията и заслужава да поеме поста на европейски главен прокурор. „ ”, допълни Йончева.   \"Искам на благодаря на всички, които ми повярваха и застанаха зад мен - това е огромна отговорност\", каза Йончева. По думите й това не е битка просто за Европейския парламент. \"Това е битка за България - за всички хора, които са настроени проевропейски. Това е битка за справедливост, за нашето достойнство и срещу грабежа.   \"  - в момента се води разследване и главният прокурор заяви в \"Шоуто на Слави\", че има данни за корупция\", припомни Йончева.   \"Голямата битка, която водим с колегите ни е проверката на пътищата. Когато излезе истината - защо не се строят пътищата ни по европейски стандарти, чрез независима европейска лаборатория, когато докажем, че 40 процента от стойността на бюджета отиват към управляващите - тогава ще се преборим. ГЕРБ си отиват\", каза Йончева.     Йончева коментира още, че процентът на бедност и социално изключване в България е 40 процента.  , заключи Йончева.    ", "date": "2019.03.17", "title": "Елена Йончева: Излизаме от пленума обединени! Не очаквах да се изправя срещу Сергей, не ми беше леко"}
{"url": "http://epicenter.bg/article/Kaloyan-Pargov--Izborat-na-Elena-Yoncheva-ne-e-neochakvan/177841/2/0", "text": "Изборът на Елена Йончева не е неочакван, имената дълго време се въртяха в общественото пространство. Важното е, че от утре започваме работата на нов етап.  Това каза лидерът на столичните социалисти Калоян Паргов в ефира на предаването ”Беновска пита”по \"Канал 3\".  Сергей Станишев е доказал, че може да роботи за България. Нека видим противопоставянето между БСП и ГЕРБ на базата, на която беше избрана Елена Йончева - това ще е битката между лявото и дясното, между БСП и ГЕРБ. Началото на април Националният съвет отново ще се събере за да подреди листата с таен вот, каза още лидерът на софийската структура на социалистите.  На европейски избори БСП се представя добре в София. В малките населени места има евроскептицизъм, заради начина на живот. Когато влязохме в ЕС, хората от малките населени места очакваха рога на изобилието да се излее върху тях, но това не се случи, постигнахме двойни стандарти, отбеляза Паргов. ", "date": "2019.03.17", "title": "Калоян Паргов: Изборът на Елена Йончева не е неочакван"}
{"url": "http://epicenter.bg/article/Velizar-Enchev--Konstitutsiyata-ne-pozvolyava-da-se-predostavyat-politseyski-funktsii-na-armiyata/177842/2/0", "text": "  На 15-та годишнина от членството ни в НАТО, военният министър Каракачанов предложи нещо, което го няма в нито една натовска държава и което гази с ботуш демокрацията и човешките права.   Вицепремиерът за силовите ведомства поиска специалните сили на армията да подпомагат МВР в антитерористични операции и тежки криминални престъпления.   Каракачанов настоява за поправки в Закона за отбраната и въоръжените сили, позволяващи на командосите от 68-ма бригада в Пловдив да действат като полицаи.   Проектозаконът ще бъде разгледан от Министерски съвет и обсъден в парламентарната Комисия по отбрана, преди текстовете да бъдат окончателно приети от Народното събрание.   Но отсега е ясно, че управляващите имат необходимото мнозинство, за да го приемат.   Ще повторя: В нито една държава-членка на НАТО армията няма полицейски функции. В Европа армейските функции на полицията се изпълняват от жандармерията, която обаче е на подчинение на министъра на вътрешните работи.   Всъщност Каракачанов иска да формира втора жандармерия, която да е на негово подчинение. И за тази цел предлага законови промени, които да легитимират тайното желание на властта да хвърли армията срещу народа, ако утре избухнат масови протести и граждански бунтове, каквито наблюдаваме тези дни във Франция, Сърбия и Албания.   В Чл. 9. на Конституцията императивно е указано, че „Въоръжените сили гарантират суверенитета, сигурността и независимостта на страната и защитават нейната териториална цялост“.   Този текст не допуска въвличане на армията във вътрешната политика чрез предоставянето й на полицейски функции.   Надявам се първата работа на опозиционната БСП след връщането й в парламента да е тази – да осуети опасното намерение на министъра на отбраната, зад което очевидно стои Бойко Борисов. Това не е произволна хипотеза, а неоспорим факт.   Защото Каракачанов предлага втора законова поправка, упълномощаваща само премиера да изкарва на улицата военните командоси. Ако Борисов и Каракачанов се боят, че един ден правителството им ще бъде свалено от улични бунтове и искат да си осигурят пожизнен мандат, нека предложат конституционна промяна. Това пак ще е издевателство над демокрацията, но поне ще е законно.", "date": "2019.03.17", "title": "Велизар Енчев: Конституцията не позволява да се предоставят полицейски функции на армията"}
