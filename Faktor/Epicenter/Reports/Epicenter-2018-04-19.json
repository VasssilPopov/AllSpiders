{"url": "http://epicenter.bg/article/Ot-prezidentstvoto-oprovergaha-dumite-na-Tsvetanov--che-Radev-iskal-da-izlizame-ot-ES-i-NATO/152321/2/0", "text": "  Във връзка с манипулативните твърдения на председателя на Парламентарната група на ПП ГЕРБ Цветан Цветанов, че първоначалното предложение на президентската институция за становище на КСНС представлява документ, който \"ако го видите, ще се убедите, че само трябваше да излезем пред вас и да кажем, че започват стъпки за излизане от ЕС и НАТО\", Прессекретариатът на държавния глава предоставя пълния текст на първоначалното предложение за позиция на КСНС, направено от страна на президентската институция.   Вижте пълния текст", "date": "2018.04.19", "title": "От президентството опровергаха думите на Цветанов, че Радев искал да излизаме от ЕС и НАТО"}
{"url": "http://epicenter.bg/article/Karakachanov--V-noviya-byudzhet-ochakvame-130-miliona-leva-za-modernizatsiya-na-armiyata/152320/2/0", "text": "Проектите за модернизация на армията са подписани, имам две седмици междуведомствено съгласуване и тогава влизат в МС. В новия бюджет очакваме 130 милиона лева за модернизация на армията. Това каза военният министър Красимир Каракачанов след приключване на КСНС при президента.   \"Това, което приехме като общи становища, пише, че поддръжка на съществуваща бойна техника се извършва до изтичане на жизнения цикъл. Ако вземем дори само изтребителите, те имат живот до 2030 г. и ако предположим, че следващите до четири години ще имаме нови самолети, това не значи че веднага ще свалим МИГ-овете от въоръжение\", допълни той.   „Говорихме, че за да се модернизира армията трябва да се дадат от бюджета за 2019 г. 130 милиона лева\", стана ясно от думите му. „Имаше разминавания горе“, призна той.   „От ВОЛЯ смятат, че не трябва да се отделят повече пари за отбрана, дори да се намалят. Нинова не беше съгласна да се отделят 2% от БВП за отбрана“.   Каракачанов отново коментира темата с недокомплекта в армията. „Решението на този проблем е възстановяването на наборната военна служба. Това не е проблем само на Българската армия. Военната професия е тежка и за младите хора недостатъчно платена“, подчерта той. „Бяха очертани и опасностите пред страната ни. Едната е радикализацията на някои религии. В някои страни я виждаме като атентати, а у нас като радикално говорене. Законопроектът е готов. Той предвижда да се спре финансирането на религиозните общности от чужбина. Това ще коства 30 милиона лева“, каза военният министър.", "date": "2018.04.19", "title": "Каракачанов: В новия бюджет очакваме 130 милиона лева за модернизация на армията"}
{"url": "http://epicenter.bg/article/BSP-vnese-promenite-v-pravilnika-na-parlamenta-za-namalyavane-na-zaplatite--obyavi-Ninova/152268/2/0", "text": "\"Внесохме в деловодството на НС промени в правилника на парламента. С него намаляваме заплатите на депутатите от сегашните 3540 лв. на 2976 лв. – заплатата, с която е приключило предишното НС\".  Това обяви лидерът на опозицията Корнелия Нинова     \"Заплатата на народните представители ще бъде фиксирана сума, която не се увеличава до края на парламента, колкото и да расте средната работна заплата. Тази заплата ще се отрази на още 19 органи в страната – политически и административен елит в страната, чиито заплати зависят от тези на д епутатите\", посочва тя.   Нинова очаква яростна съпротива срещу искането ѝ за отнемане на депутатските привилегии.     \"Знаем, че ще има тежка съпротива срещу това и ще ни изкарат по-черни от дявола. Готови сме за този упрек, но имаме един въпрос, на който опонентите ни би трябвало да отговорят – кой друг в страната, освен политическия и административен елит, получава на тримесечие увеличение на заплатата автоматично? Става въпрос за справедливост и за равни права и възможности в страната\", казва тя.  Второто предложение, което визират внесените променит,  касае отпуските и ваканциите. Предлагаме депутатите да почиват само на официално обявените в страната празници така, както всички българи, и лятна ваканция. Конституцията и законите на страната гарантират равни права.    Нинова се митивира: \"С какво другите работещи хора в страна са различни, че техните заплати не се индексират на всеки три месеца според средната заплата?  С какво другите хора са различни, че трябва да почиват само на официални празници, а ние трябва да почиваме 75-80 дни – за един и същи труд, за едно и също работно време?  Не може някой да работи по 8 часа и да получава 600 лв, а народните представители да работят по 5 часа и да получават 3500 лв.  Справедливо и законно ли е?\"", "date": "2018.04.19", "title": "БСП внесе промените в правилника на парламента за намаляване на заплатите, обяви Нинова"}
{"url": "http://epicenter.bg/article/Zapochna-zasedanieto-na-Konsultativniya-savet-za-natsionalna-sigurnost-pri-prezidenta-Rumen-Radev-/152271/2/0", "text": "На „Дондуков“ 2 започна заседанието на Консултативния съвет за национална сигурност, свикан от президента Румен Радев, предаде репортер на Агенция „Фокус“. На КСНС ще бъдат обсъдени актуалните рискове и заплахи за националната ни сигурност, състоянието на Въоръжените сили и необходимите мерки.  На заседанието присъстват премиерът Бойко Борисов, министърът на отбраната Красимир Каракачанов, външният министър Екатерина Захариева, вътрешният министър Валентин Радев, началникът на отбрана ген.-лейтенант Андрей Боцев, зам.-председателят на парламента Емил Христов, председателят на ПГ на ГЕРБ Цветан Цветанов, председателят на ПГ на БСП Корнелия Нинова, председателят на ПГ на ДПС Мустафа Карадайъ, лидерът на „Воля“ Веселин Марешки, зам.-председателят на ПГ на „Обединени патриоти“ Искрен Веселинов.  Поводът за заседанието е усложнената обстановка в Сирия и на Балканите.  Преди ден държавният глава обяви, че на заседанието очаква да стане ясно какви са мерките, предприемани от България относно рисковете и заплахите за националната сигурност при все по-влошаващата се международна ситуация.  По думите му колективната система за сигурност и колективната отбрана не трябва да неглижират изграждането на наш собствен отбранителен капацитет.  ", "date": "2018.04.19", "title": "Започна заседанието на Консултативния съвет за национална сигурност при президента Румен Радев "}
{"url": "http://epicenter.bg/article/Kakvo-ne-beshe-nared-v-aresta-na-Desislava-Ivancheva-/152287/2/0", "text": "Какво не беше наред вчера в ареста на жената кмет:     липсваше ми още полиция.   И какво е това - само осем коли? Къде е мощта на антикорупцията? Можеха поне един бронетранспортьор да докарат. Хеликоптер нещо...     Толкова ли не можахте да се сетите за чували на главите, пранги на краката и бой с бухалки? Можехте поне да ги простреляте в краката.   Толкова ли ви се свидят куршумите?    Как така 70 бона в кашон? Ама не ви ли е срам? Можеха да бъдат намерени в труп на прасе или още по-добре в труп на бездомно куче. Така и защитниците на животните щяха да имат отношение.       . Къде бяха репортерите които да питат \"как се чувствате?\" Ама, това не е професионално! Ало, телевизиите?      Полицаите броят парите на асфалта. Е, не помислихте ли за маса, столове и поне една машина за броене на пари? Ами как искате полицията да си върши нормално работата при тези условия?  Крайно време е някой презер*атив да даде интервю, как това е законно, демократично, логично, и европейско. Опа... това последното вече го правят. Извинявам се.  ", "date": "2018.04.19", "title": "Какво не беше наред в ареста на Десислава Иванчева?"}
{"url": "http://epicenter.bg/article/Andrey-Novakov-e-noviyat-glaven-pregovaryasht-po-kohezionnata-politika-na-ES-sled-2020-godina/152288/2/0", "text": "Българският евродепутат Андрей Новаков (ГЕРБ/ЕНП) бе избран за главен преговарящ по основния регламент за Европейските структурни и инвестиционни фондове след 2020 г. Обект на преговорите са над 300 млрд. евро, които ще бъдат инвестирани в периода 2021-2027 г. Новаков ще бъде отговорен за законодателното предложение на Европейската комисия, както и на промените в правилата, касаещи бюджетите на държавите членки, функционирането, допустимите бенефициенти и условията за финансиране на проекти в ЕС и в страната.  В процеса по изготвяне и приемане на регламента за еврофондовете, той ще работи заедно с немския евродепутат Констанце Крел.   Предвидено е ЕК да изпрати проекта на регламент до ЕП в края на май, а преговорният процес да трае най-малко една година. Новите изисквания ще влязат в сила на 1 януари 2021 г., като т", "date": "2018.04.19", "title": "Андрей Новаков e новият главен преговарящ по кохезионната политика на ЕС след 2020 година"}
{"url": "http://epicenter.bg/article/Mitropolit-Antoniy--Sastoyanieto-na-Patriarh-Neofit-e-stabilizirano-i-se-podobryava-/152289/2/0", "text": "Състоянието на Негово Светейшество Патриарх Неофит е стабилизирано и се подобрява, но се налага да остане още известно време под медицинско наблюдение. Това каза Западно- и Средноевропейският митрополит Антоний по време на брифинг в Св. Синод, предаде репортер на Агенция \"Фокус\".  \"Във вчерашния ден Негово Светейшество поради кардиологичен проблем е приет в болница \"Токуда\", където е под наблюдение. Няма никакви усложнения. Призоваваме целия клир, всички архиереи и богомолния народ да се молим за по-скорошното оздравяване на Негово Светейшество\", каза още митрополит Антоний.  По думите му Негово Светейшество е в съзнание, контактен е и разговаря с лекарите. Той обясни, че Св. Синод е взел решение за този брифинг, за да няма да няма спекулации за неговото състояние и причините, които са го предизвикали.  \"Нормално е човек да се почувства и заради атмосферното налягане или пък преумора. Различни може да са причините, които да доведат до прилошаване. В крайна сметка всичко е овладяно, всичко е наред\", заяви митрополит Антоний.  ", "date": "2018.04.19", "title": "Митрополит Антоний: Състоянието на Патриарх Неофит е стабилизирано и се подобрява "}
{"url": "http://epicenter.bg/article/Ministerstvoto-na-evropredsedatelstvoto-e-nay-neprozrachno-/152292/2/0", "text": "Министерството на европредседателството е най-непрозрачното ведомство, показва годишното проучване на \"Програма Достъп до обществена информация\", представено в сряда. На сайта му липсва информация за вътрешни правила, правилници, наредби, инструкции, предаде в. \"Сега\".  Правосъдното министерство пък води класацията на абсурдните откази, като дори не е предоставило годишния си отчет с данни колко искания по закона са били отправени, по колко от тях е имало отговори и по колко откази. Аргументът бил, че законът за достъп до обществена информация не е приложим.  \"Абсурдът е, че министерството би трябвало да осъществява контрол за изпълнението на закона за достъп до информация\", коментираха от организацията. Оттам обмислят дали да заведат дело. Освен това на сайта на правосъдното министерство имало само един качен отчет - за 2016 година.  Сред институциите, които най-добре са организирали сайтовете си и публикуват информацията, както са длъжни по закон, са Министерският съвет и Министерството на финансите, ДАНС, ДКСИ, Агенция \"Митници\" и дори БОРКОР.", "date": "2018.04.19", "title": "Министерството на европредседателството е най-непрозрачно "}
{"url": "http://epicenter.bg/article/Tsatsarov--Pozitsiya-na-tseliya-kabinet-li-e--che-pri-aresta-na-Ivancheva-sa-prehvarleni-granitsite-/152230/3/0", "text": "София. Позиция на целия кабинет ли е твърдението, че при ареста на кметицата на \"Младост\" са прехвърлени границите. Това каза главният прокурор Сотир Цацаров в телефонно интервю за Агенция \"Фокус\" от Рим, където той е на работно посещение, във връзка с изказването на вицепремиера по съдебната реформа и министър на външните работи Екатерина Захариева за ареста на кметицата на столичния район \"Младост\".  \"Всеки има право на позиция, както и на това да я изрази открито. Смущаващото в случая е, че думите – а точните думи бяха „прехвърлиха се границите“ – са изречени не от кой да е, а от вицепремиера, отговорен за съдебната реформа, и не къде да е, а на официален брифинг в Министерския съвет, непосредствено след приключване на редовното заседание на правителството. Въпросът е какво послание, какъв сигнал излъчват тези думи към Специализираната прокуратура и особено към новосъздадената Комисия за противодействие на корупцията, при положение, че в случая става дума за първото им общо разследване за тежко корупционно престъпление. Въпросът е доколко това послание кореспондира широкопрокламираните и от самата министър Захариева антикорупционни политики на правителството. Най-после въпросът е дали твърдението, че още първите успешни съвместни действия на прокуратурата и комисията са прехвърлили границата, е позиция на целия кабинет, която неговият вицепремиер оглавява на глас. Ако посланието, отправено към нас, е, че има граница, която ние не трябва да преминаваме, за мен очевидно има пълно разминаване между официалните декларации за борба с корупцията и действителните очаквания, които изпълнителната власт има\", коментира Цацаров.  Главният прокурор заяви, че няма представа за какъв анализ говори министър Захариева, когато заявява, че по случая ще се извърши анализ.  \"Няма как обаче тя или който и да е друг представител на изпълнителната власт да има участие в анализа на доказателствата по това дело, което по закон е правомощие само на наблюдаващите прокурори и на разследващите органи. Иначе досега на анализи, планове и пътни карти сме се нагледали достатъчно. Отдавна вече е време за действие\", добави той. Главният прокурор заяви още, че действително оправдателните присъди за корупция не радват никого, но той има доверие в колегите си.  ", "date": "2018.04.19", "title": "Цацаров: Позиция на целия кабинет ли е, че при ареста на Иванчева са прехвърлени границите?"}
{"url": "http://epicenter.bg/article/BNB-promeni-usloviyata-i-reda-za-otkrivane-i-razporezhdane-s-platezhni-smetki/152283/4/0", "text": "Управителният съвет на Българската народна банка (БНБ) прие наредба, с която се променят условията и реда за откриване на платежни сметки. С наредбата се променя и самото изпълнение на платежни операции, както и използването на платежни инструменти.  С новата наредба се отменя настоящата Наредба №3 на БНБ от 16 юли 2009 г. Новата Наредба №3 урежда откриването и воденето на платежни сметки, изискванията към изпълнението на платежни операции и коригиращи преводи и изискванията към изпълнението на платежни операции чрез платежни и предплатени карти.  Променя се и изчисляването и прилагането на приемливи такси за услугите по платежна сметка за основни операции, като е извършен необходимият преглед и актуализация на разпоредбите в съответствие с новия Закон за платежните услуги и платежните системи (ЗПУПС), който е в сила от 6 март 2018 г.  Новата наредба въвежда изисквания към доставчиците на платежни услуги относно управлението на операционните рискове и рисковете, свързани със сигурността при предоставянето на платежни услуги. Те засягат и докладването на значими инциденти.  С наредбата се определя и националният списък на най-представителните услуги, свързани с платежна сметка, функционирането на интернет страници за съпоставяне на таксите, формата и съдържанието на документа с информация за таксите и отчета за таксите.  Тези разпоредби произтичат от изискванията на новия ЗПУПС, както и от насоки на Европейския банков орган и делегирани регламенти и регламенти за изпълнение на Европейската комисия, издадени в края на 2017 г. и началото на 2018 г. ", "date": "2018.04.19", "title": "БНБ промени условията и реда за откриване и разпореждане с платежни сметки"}
{"url": "http://epicenter.bg/article/Boyan-Chukov--Edin-prizrak-brodi-po-sveta--Prizrakat-na-energetikata-/152243/11/33", "text": "  Светът се променя стремително. Със залеза на еднополярния свят и преди окончателното изгряване на многополюсния, в периода на здрач, в който живеем днес, отвсякъде започват да изпълзяват „чудовища”. Конфронтацията между Русия, Китай и САЩ нараства лавинообразно. Съзнателно не споменавам Европа. Публична тайна е, че 3М (Меркел, Макрон, Мей) в крайна сметка са разноцветни васали на Вашингтон, макар и в различна степен.    До този момент няма основание да се твърди обратното. Дали светът е във втора Студена война, или вече живеем в епохата на „криогенна война”, по думите на руския политолог Сергей Кургинян, е въпрос на предпочитание на етикет. Съдържанието е едно и също. След преизбирането на Владимир Путин продължава упоритата нагласа на руснаците да търсят възможности за намиране на общ език с прословутите „американски партньори”. Но без какъвто и да е успех.   Всичко си остава в пространството на някакви причудливи надежди и прословутото стихотворение на Фьодор Тютчев: „Умом Россию не понять... В Россию можно только верить”. Но има очевидни факти. В англосаксонския свят всичко е „расставлено по полочкам” (в смисъл стриктно подредено).  Американската държава периодично публикува документи, които много ясно определят стратегическите направления на външната политика на янките. От много години са известни два постулата.    Вторият е известен афоризъм на Ленин, към който днес няма еднозначно отношение, но никой не оспорва думите: „Политиката е концентриран израз на икономиката”.  Ако обединим двата постулата, се получава: „Войната е крайна форма на икономически конфликт”. Енергетиката е сърцето на всяка една икономика. Като говорим за енергетика, всъщност говорим за икономика. А когато говорим за икономика, значи става дума за енергетика.      Документите, които определят Концепцията за национална сигурност на САЩ, са подредени в ясна йерархия по степен на важност и значимост. На самия връх на пирамидата се намира Стратегията за национална сигурност (National Security Strategy, NSS). Документът се подписва от американския президент.  През декември 2017 г. Доналд Тръмп представи новата американска Стратегия за национална сигурност. В нея са разписани обобщените цели и приоритети на властта в САЩ с цел осигуряване на сигурността на страната.  Едно стъпало по-ниско стои Националната стратегия за отбрана, която се подписва от военния министър. Тя дефинира ролята на отбраната в реализиране на Стратегията за национална сигурност.  Следва Националната военна стратегия на САЩ (National Military Strategy, NMS). Тя се разработва от Обединения комитет на началник-щабовете на Въоръжените сили на САЩ, който ръководи Американските въоръжени сили. В NMS се формулира ролята на въоръжените сили в съответствие с поставените задачи във висшестоящите документи.  В допълнение веднъж на четири години в САЩ се публикува обзор на отбраната (Quadrennial Defence Review, QDR). Последният е от 2014 г.  След като Доналд Тръмп подписа Стратегията за национална сигурност на САЩ, въоръжените сили на страната я приемат като заповед и започват да съставят отбранителни и настъпателни планове, които да обезпечат по най-добрия начин поставените от президента задачи. Естествено, NSS освен официална част има и секретна такава. Но и официалната е достатъчна, за да се придобие ясна представа за нейните контури и акценти.  Доналд Тръмп, макар и рядко, прави изказвания като това например: „Аз чувствам, че дружеските отношения с Русия в противовес на нашето постоянно противостоене се явяват ценна придобивка за мира и нашата страна, а не тежко задължение”.  Като се имат предвид магистралните линии на новата американска Стратегия за национална сигурност, то тези благозвучни пожелания на Доналд Тръмп имат точно такава стойност, колкото и руските приказки за дългоочакваното договаряне с „американските партньори”.  ", "date": "2018.04.19", "title": "Боян Чуков: Един призрак броди по света. Призракът на енергетиката "}
{"url": "http://epicenter.bg/article/Parvan-Simeonov--Prezidentat-ne-se-srazhava-s-premiera--a-s-partiya-GERB/152260/11/0", "text": "Винаги ще се търсят, защото президентът има политически противници. Имаше вече достатъчно политически коментари. Струва ми се, че повечето от коментарите за тази реч вече са ясни. Няколко неща лично на мен ми направиха впечатление. Първо, президентът Радев продължава тази линия, за която беше избран. Той беше избран като протест срещу управлението, модела на управлението и той продължава тази линия. Във връзка с това той рискува основното качество за един президент – да бъде обединяващ, да бъде равноотдалечен.   В същото време изпълнява онова поръчение, с което са го пратили избирателите там, а именно ето това – да протестира. Другото, което ми направи впечатление в тази реч, е, че президентът отново намекна за срастванията на определени бизнеси с политиката – нещо, което преди няколко месеца беше казал. Любопитно за мен беше загатването за концесии с неясни капитали, фирми, печелещи едни и същи поръчки, и всичко това, което президентът каза, звучеше доста конкретно, доста злободневно, като темата за санирането например, което означава само едно – изключително амбициозно политическо поведение, на границата на опасното, защото това е рискова политическа игра. Но президентът Радев отдавна, струва ми се, е доказал, че това са елементите на неговия стил, те могат да бъдат разпознати – нападението през цялото време.   И точно избирайки нападението, каза и онази фраза, подготвена несъмнено, премислена фраза, за новите партии. Тази фраза показва, че той не държи да влиза в режим „Отричам, оправдавам се“ и т.н., а напротив – постави съспенс, остави многоточие, остави своите политически опоненти в чуденка. Фразата, разбира се, звучеше долу-горе така: „Президентът е президент на всички българи, но ако нещата продължават така, ще има нови партии от страна на гражданите и аз ще ги разбера“. Тази фраза, разбира се, не казва, че президентът ще тръгва да прави партия – това, естествено, е спекулация. Плюс това е изключително рано и освен това той и екипът му вероятно прекрасно си дават сметка за всички рискове от това, тъй като те не са и никак малко. Но във всеки случай фразата остави отворен финал, което за пореден път доказва, че стилът на президента Радев е такъв – в общи линии, на едно място и напред, но не и назад. Защото тяхната работа е да свалят рейтинга на Радев – нормално. И то не толкова работа на премиера Борисов – той на сериозно е взел тази своя нова помирителска във всички отношения роля. Това е работа по-скоро на партията ГЕРБ. По тоя начин ГЕРБ постига три неща. Първо показва – ето, Радев не се сражава директно с Борисов, Борисов е извън цялото това нещо, Борисов е над, Борисов обединява, Борисов е отвъд. С Радев се сражава партията, партията ГЕРБ, т.е. Цветан Цветанов обикновено и другите.   Второто, което ГЕРБ внушава, е: ето, ние сме партия, така и Радев е партия, не е президент, не е обединител, той е просто един партиец. И третото, което ГЕРБ прави, разбира се, е да каже „Този човек не заслужава нищо друго, освен критика, а не уважението, което се полага на президентската институция. Т.е. те се опитват да разжалват президента. Това са абсолютно нормални политически игри. Аз затова казвам, че те са опасни от страна на президента, защото ето това са рисковете – да ти кажат „Ами ти всъщност губиш тежест“. В същото време обаче, пак казвам, той затова беше избран, Радев.   Спомнете си, пак в едни такива времена, когато социологическите данни бяха зациклили, всичко беше безметежно и т.н. и президентът Радев беше един внезапен пробив на почти непознат човек в системата. Както внезапен пробив на почти непознат човек в системата беше и г-жа Иванчева, например, в „Младост“ и ясно се доказа по медийните реакции в последните ден-два, че властта много се притеснява от тези пробиви в системата. Властта прекрасно знае, че социологическите данни може и да изглеждат ОК, но под повърхността се трупа много скърцане със зъби срещу целия елит, което рефлектира най-вече при властта, защото тя е на власт, и властта знае, че в такива моменти хората се оглеждат за нещо ново. Точно затова властта е много внимателна и много се бои от ето такива пробиви. Радев беше пробив в системата, който те доста трудно могат да преодолеят.   -Това е типичен маниер на премиера Борисов – да прехвърли проблема на други. Спомняте ли си, едно време, като идваха доклади от Европейската комисия, той ходеше да ги чете на депутатите в парламента – същите тези депутати, които пък много пъти той е наричал с не много ласкави имена. То вече се разми, ние свикнахме с този стил. И разбира се, това е леко шеговитият, изключително гъвкав, доста хитър маниер на премиера Борисов да отиграва такива ситуации, разбира се, с лека насмешка. Има проблем, да. Проблемът се състои в това, че Радев, напоследък и Мая Манолова са фигури, които имат доста повече доверие, доста повече обществена популярност от Борисов. Просто Борисов е прекалено дълго на власт и това винаги износва. Забележително дълго, с доста успехи напоследък, изключително много неудачи, но във всеки случай вече не е нов на политическия терен. И това предизвиква ревност, това предизвиква съревнование, притеснение. Нормално е това. Затова е и тази нервна реакция.     Спад на този ентусиазъм едва ли ще видим скоро, защото ние живеем в постоянната модна градска мълва, че ще има нови избори. Аз продължавам да смятам, че обективни предпоставки и обществено желание за бързи нови избори няма, но субективни предпоставки могат да се намерят. Просто на някой може да не му издържат нервите – на самия Борисов например, или пък някой може да реши да прави малко политически инженеринг, и т.н. Или пък не дай боже, някакви външни или вътрешни политико-икономически фактори, както видяхме през 2013 г. например. Партиите са мобилизирани.   Даже стигат пределни нива на мобилизация. Вчера БСП представи идея за намаляване на привилегиите на депутатите. Струва ми се, че подобни идеи идват малко прекалено. Това означава, че политическият процес трайно е навлязъл във фазата постоянно разгаряне на борба. Някак си все едно предизборната кампания не е свършвала. Това постоянно разгаряне на борбата води до нови и нови скандали, води до повече PR, отколкото политика, води до едно всеобщо размиване на нещата, така че ние вече придобиваме известна резистентност и започваме да не забелязваме някои наистина скандални неща. Това е големият проблем. Затова казвам, ентусиазмът няма да спадне и добавям „за съжаление“.     Темата вече е изместена, защото тя някак си, темата съществува паралелно с всичко това, в две паралелни реалности живеят двете – председателството и вътрешния политически живот.   Едва ли има сила, която да обясни на българите, че качеството на живот в момента по някакъв директен начин се повлиява от председателството. Председателството е в телевизора, то не е в хладилника. Истината, разбира се, е, че икономиката на страната също мърда нагоре. Възприятията за икономиката са сравнително добри, разбира се, преобладаващо лоши, но по-добри от предишни периоди, даже бих казал на фона на последния 20-годишен период. Ето това е нещото, което по-скоро удържа това правителство и намалява социалното напрежение, не толкова председателството. Председателството, разбира се, има своите успехи, макар че успехи като „Шенген“ и Еврозоната остават доста далече, а това са именно успехите, от които би се повлияла българската, вътрешната публика.   Това със Западните Балкани остава доста мъглява перспектива, съгласете се. Особено след речта на Макрон и след оня среща в София, която беше заглушена от скандала с ЧЕЗ . Там нямаше кой знае колко ясна перспектива за Западните Балкани. Пробив, разбира се, са отношенията с Македония, но трябва да признаем, че за страна като България отношенията с Македония трябва да са ежедневие, точно за тези две страни отношенията не би трябвало да са нещо изключително. И разбира се, хубав факт пак беше срещата, в която Борисов зае посредническа роля с Анкара. Това са важни неща, които текат на заден план в българското общество. Българското общество в момента мисли вече за своите политици с известна досада. Знаете, ние, българите, предпочитаме през три-четири години да проветряваме, да рестартираме малко системата, да пускаме някой нов. И това, което ние наблюдаваме като социолози, е, че на повърхността нещата изглеждат спокойни, но отдолу се набира злост към целия политически елит и това става особено опасно за властта на местни избори, защото на местните избори знаете, че има балотажи. Ако има балотажи, на балотажа често може да се случи антивластови вот, обединение на иначе необединими неща, както се случи на президентските избори. Затова и моментът е измамно опасен, това е малко момент на мъртво вълнение в политиката – спокойно на повърхността и с опасни течения отдолу.     Доверието в управляващите остава в стандартните порядъци. Подкрепата за ГЕРБ в дългосрочен план се рони, намалява малко, но все пак, остава значима, статистически значима. Има няколко пункта разлика в полза на ГЕРБ. Това обаче не означава, че обществото ни някак си свиква и мирува. Напротив, българското общество става все по-взискателно. Българинът вече масово живее в градовете и отдавна свикна, че нещо в градовете се прави.   Това не му прави впечатление. Вече търси как се прави. Българинът отдавна свикна, че може малко повече да пътува, малко повече да купува и всички тези неща, но трудно се свиква с постоянната опашкарска роля в западния клуб. В него ние сме на опашката. Някак си има страни около нас, които като че ли чувстват по-бодри като общества по различните индекси на щастие, на икономически очаквания и т.н., просто защото са общества с проекти, общества с перспектива, общества, които тепърва ще влизат примерно в Западния свят.   А ние, които сме вътре, имаме много неприятна демографска перспектива, липса на реформи, затлачено управление, управление, което не проявява воля, а управлява само PR и се нагажда според желанията на хората, и то повърхностните желания. Това е малко политика ден за ден. И в това отношение на всичкото отгоре се трупа и онова, което обикновено се трупа в българския политически живот – добри ли са, лоши ли са управляващите, добра ли е, лоша ли е икономиката, и просто през определен период си искаме новия, омръзват ни старите, просто ни омръзват. На всичкото отгоре, като се карат помежду си тези, старите две агитки партийни – синя, червена, както ги наречете, непредубеденият човек в България започва да се оглежда за нещо, което е извън и едните, и другите, което пак води до рецидиви на популизъм.   И пак, и пак с една такава сизифовска цикличност ние бутаме един и същи камък нагоре, за да оставаме не особено доволни от самите себе си. Пак казвам – засега икономическите показатели са малко по-добри от предишни периоди, доста добри, погледнато в най-новата история на България. Председателството има обезболяващ ефект, не се вижда реална алтернатива някаква, защото повечето алтернативи са много добри като опозиция, но не може да си ги представим като управляващи. Всичко това прави така, че управляващите могат да се чувстват комфортно. Но отдолу гние.  ", "date": "2018.04.19", "title": "Първан Симеонов: Президентът не се сражава с премиера, а с партия ГЕРБ"}
{"url": "http://epicenter.bg/article/Gimnastichka-ot-zlatniya-ansambal-sas-schupen-krak--Propuska-evropeyskoto-/152257/8/0", "text": "Лоша новина дойде от лагера на българския ансамбъл по художествена гимнастика. Една от възпитаничките на Весела Димитрова - Теодора Александрова, е със счупена костица на стъпалото. В момента тя е със специален ботуш и не може да тренира със съотборничките си, а травмата не ѝ позволява да скача, предаде бТВ.  Това означава, че мястото на Александрова ще бъде заето от резервата Стефани Кирякова. Тя ще участва заедно с ансамбъла на Световната купа в Баку, на турнира в Гуадалахара и на Европейското първенство в началото на юни.  Травмата на Теодора всъщност е от около 20 дена. Тя обаче не е обърнала внимание на болката по време на Световната купа в София, където момичетата спечелиха два златни медала. Тогава от травми се оплакаха Елена Бинева и Лаура Траатс.  Травмата на Александрова е потвърдена от трима специалисти. Те са оптимисти, че Александрова ще може да вземе участие на световното първенство през септември, на което България ще бъде домакин.  ", "date": "2018.04.19", "title": "Гимнастичка от златния ансамбъл със счупен крак! Пропуска европейското "}
{"url": "http://epicenter.bg/article/Nikoleta-Lozanova-prevzema-modniya-biznes--puska-parva-kolektsiya-banski-kostyumi-/152233/10/100", "text": "След като бе рекламно лице на толкова много брандове за всякакъв вид облекла, Николета Лозанова реши да започне да развива своя собствена марка и да навлезе по-навътре в бизнеса, съобщава HotArena.   Най-успешната ни плеймейтка създаде \"NL 4 YOU\". Вече е направила място на своята \"рожба\" в социалните мрежи, както и специален уебсайт, които съвсем скоро ще започнат да функционират.   Първоначално половинката на Ники Михайлов ще стартира с бански костюми, кройките на които са направени по нейни идеи. Със сигурност всеки един модел от тях ще бъде ултра секси, тъй като самата дума \"секси\" е като аналог на името \"Николета Лозанова\".   Първият артикул е розов бански от две части, който е интерпретиран доста оригинално - хем представлява отделни половинки, хем е цял.     \"", "date": "2018.04.19", "title": "Николета Лозанова превзема модния бизнес, пуска първа колекция бански костюми  "}
{"url": "http://epicenter.bg/article/Monika-Valerieva-se-sgodi-/152234/10/100", "text": "Плеймейтката Моника Валериева се сгоди в късните часове на вчерашния ден. Тази новина съобщи самата тя с пост в социалната мрежа Инстаграм. \"Казах да!\", написа, бившата врагиня на Николета Лозанова, под снимка с годежния й пръстен.   Пръстенът направи впечатление с големите си размери, като запознати твърдят, че бъдещият й съпруг е доста заможен. Самата Моника не е показала човека до себе си, но според снимките й, той и подарява десетки букети със стотици рози и множество луксозни подаръци. Източник: Новини.бг", "date": "2018.04.19", "title": "Моника Валериева се сгоди (Снимка)"}
{"url": "http://epicenter.bg/article/Megan-Markal-pridruzhi-prints-Hari-na-sreshta-na-visoko-ravnishte-na-ON-v-London/152242/10/100", "text": "Красивата половинка на британския  го придружи на събитие на  .   не изневери на безупречния си стил и избра миди рокля с дължина под коляното на  . Тъмен блейзър и отворени обувки на висок ток допълваха визията на актрисата. Само преди дни  назначи  за посланик за младежта на  . Съобщението за новия пост на принца съвпадна с началото на срещата на високо равнище на правителствените ръководители от Общността на нациите в  .   Източник: Дарик", "date": "2018.04.19", "title": "Меган Маркъл придружи принц Хари на среща на високо равнище на ОН в Лондон"}
{"url": "http://epicenter.bg/article/Amal-Kluni-se-poyavi-v-seksi-obleklo-na-parti-na-Vogue--Snimki-/152247/10/100", "text": "Чаровната  демонстрира зашеметяващ стил на парти в Грийн Вилидж, Ню Йорк. Бляскавото събитие се състоя в къщата на главния редактор на Vogue  и беше в чест на новия главен редактор на Glamour  .   Като че ли за първи път  излезе от зоната си на комфорт, като избра огненочервен корсет на Isabella Allard, съчетан с черни дънки и боти.    придаваха секси излъчване на с , която обикновено залага на по-елегантна и строга визия. Съвсем наскоро  украси корицата на  . Адвокатката даде интервю за списанието и участва във фотосесия, дело на световноизвестната фотографка  .   Източник: Дарик  ", "date": "2018.04.19", "title": "Амал Клуни се появи в секси облекло на парти на Vogue (Снимки)"}
{"url": "http://epicenter.bg/article/Prezidentat-svikva-KSNS-zaradi-obstanovkata-v-Siriya-/152220/2/0", "text": "Президентът Румен Радев свиква Консултативния съвет за национална сигурност.  Темата е „Актуалните рискове и заплахи за сигурността у нас и състоянието на въоръжените сили”. Поводът е усложнената обстановка в Сирия и на Балканите.   Преди ден държавният глава обяви, че на заседанието очаква да стане ясно какви са мерките, предприемани от България относно рисковете и заплахите за националната сигурност при все по-влошаващата се международна ситуация.   По думите му колективната система за сигурност и колективната отбрана не трябва да неглижират изграждането на наш собствен отбранителен капацитет.", "date": "2018.04.19", "title": "Президентът свиква КСНС заради обстановката в Сирия "}
{"url": "http://epicenter.bg/article/Borisov--Dokato-Kitay--SASht-i-Yaponiya-investiraha-v-superkompyutri--nie-stroyahme-magistrali-/152232/2/0", "text": "Доволен съм да се сложи 1 млрд. евро за подготовката на Европа за тази изключително конкурентна среда в тази сфера. Това каза министър-председателят Бойко Борисов на откриването на Международна конференция под наслов \"Формиране на дигиталното бъдеще на Европа: Високопроизводителни изчисления за научни и промишлени приложения в изключителен мащаб\", предаде репортер на Агенция „Фокус“. Евпропейската комисия ще осигури 1 милиард евро за суперкомпютър, което според българския министър-председател е стъпка напред в тази сфера.  „Неслучайно днес едновременно се откриват това мероприятие и конференцията по дигитално обучение, където е вицепремиерът Томислав Дончев. Говорим за една и съща тема. Доста сме изостанали като континент от тази сфера. Неслучайно водещите икономически сили Китай, САЩ, Япония притежават тези суперкомпютри. Неслучайно и там започна да се говори за градски транспорт, авиотранспорт, жп транспорт без човешка намеса“, заяви Борисов. По думите му това може да се прави само със суперкомпютри.  „В сферата на сигурността всеки ден се сблъскваме с кибератаки. Дори на сегашните системи не можем да осигурим надеждна защита. Доста безнадеждно на пръв поглед сме изостанали, но имаме огромен потенциал“, каза още Бойко Борисов.  Докато в Китай, САЩ и Япония инвестираха в супермашини и компютри, ние тепърва правихме пречиствателни станции, подчерта Борисов.  „Дори тази сфера като сигурност, за да развиваме своите технологии, трябва да бъде защитена. Иначе става проблем за личните данни и възможност на терористите да правят чудеса в тази сфера, когато сме постави всичко в управление на тази компютърна система. България има своите огромни традиции в тази сфера и затова мисля, че много ѝ подобава да бъде част от всички тези държави и да участва активно. Балканите са място, където, вярно, ние докато в Китай, САЩ и Япония инвестираха в супермашини и компютри, технологии, космически програми, ние тепърва правихме пречиствателни станции, подменяхме жп линиите или за първи път строяхме магистрали“, коментира Борисов.  По думите му има още държави на Балканите, които нямат и една цяла магистрала.  „Доста безнадеждно на пръв поглед сме изостанали, но в тази сфера със своите традиции, защото виждате от Джон Атанасов до десетките български деца, които печелят и се връщат от олимпиади в света по математика, физика, със златни медали, имаме огромен потенциал. С отделените средства, с тези регионални центрове, с тези мощни процесорни системи, които ще бъдат изграждани, имаме опит в това, с водещото начало на Германия, Франция и други европейски държави като високотехнологични, можем да се обединим, да сложим необходимите пари и да се върнем обратно до четвъртото място, където сме били. Сега сме извън десетката“, допълни той.  По думите му следващите години нациите, континентите, държавите, икономиките, които разполагат с такива машини, рязко ще надминат останалите.  „Само за няколко години толкова промени станаха, които само преди 1-2 години дори не сме си ги представяли. Виждате сега по Интернет дори и медиите предават толкова бързо, а само преди 5 години бяха необходими и станции, пренасяне на сигнали, трасета“, каза още Бойко Борисов.   В създаването на суперкомпютъра ще участват България и още 15 страни от Европейския съюз, предава Канал 3.  \"Това ще е революция в медицината, сигурността, транспорта\", обяви европейският комисар по цифровата икономика и цифровото общество Мария Габриел, която също бе част от откриването на конференцията.  ", "date": "2018.04.19", "title": "Борисов: Докато Китай, САЩ и Япония инвестираха в суперкомпютри, ние строяхме магистрали "}
{"url": "http://epicenter.bg/article/BSP-iska-ostavkata-na-zam--predsedatelya-na-parlamenta/152238/2/0", "text": "Социалистите поискаха оставката на зам.- председателя на парламента Емил Христов, който не допусна в сградата на Народното събрание протестираките хора с увреждания. Властта явно прави хората безразлични, заяви в декларация на червената парламентарна група депутатът Антон Кутев. Обвиняваме ви в бездушие, обърна се към колегите си от управляващата коалиция социалистът.   Кутев припомни, че хората с увреждания протестират с едни и същи искания при трети кабинет на Борисов.   Г-н Христов, ако не си подадете оставката вие, ще я поискаме ние, емоционално завърши словото си Кутев. Заседанието водеше точно Емил Христов. Той изслуша безстрастно декларацията на червените и ръкоплясканията от лявата част на залата, след което спокойно продължи по дневния ред.        ", "date": "2018.04.19", "title": "БСП иска оставката на зам.- председателя на парламента Емил Христов"}
{"url": "http://epicenter.bg/article/Postradalata-politsayka-po-vreme-na-derbito-Levski--TsSKA-nyama-da-zagubi-okoto-si/152239/2/0", "text": "  Лекарят, оперирал 24-годишната полицайка, която пострада при дербито между Левски и ЦСКА снощи, е оптимист за нейното зрение и смята, че окото й ще бъде запазено.    \"Операцията протече много гладко за този тип тежки травми. Оперирахме снощи между полунощ и 2 часа през нощта. Възстановихме целостта на окото. Зашихме роговицата. Извадихме чуждо чуждо тяло от окото - стъкло с размери 4,5мм/2,5мм/2мм.    Отстранихме и наранената леща, която беше почнала да помътнява, тоест имахме процес на травматична катаракта.    Важното е, че в своята цялост задната капсула е запазена, така че на втори етап бихме могли да мислим за имплантиране на вътреочна леща.  Окото няма да бъде загубено, а точна оценка на зрението можем да дадем след 3 до 6 месеца. Предстоят допълнителни операции.\"    Това обясни по Нова ТВ доц. Борислав Кючуков, началник на Клиниката по очни болести в ИСУЛ.   Жената пострада от бомбичка по време на дербито Левски\" - ЦСКА. Самоделното взривно устройство е избухнало до стъклена врата, като парчета от нея са ранили сериозно служителката на реда.   Тя е служител на Жандармерията само от 6 месеца, каза по Би Ти Ви главният секретар на МВР Младен Маринов.   Общо 40 души са задържани в непосредствена близост до мястото, откъдето се предполага, че е хвърлена бомбичката, допълни той. Взета са им натривки от ръцете, за да се търсят следи от взривно вещество.    Прави се анализ и на видеоматериалите от заснемането на секторите. Продължава работата по издирване на лица, отбеляза още Младен Маринов.     ", "date": "2018.04.19", "title": "Пострадалата полицайка по време на дербито Левски- ЦСКА няма да загуби окото си"}
{"url": "http://epicenter.bg/article/Radev-shte-poseti-Montana--Knezha-i-Miziya/152241/2/0", "text": "В петък от 09.00 часа президентът Румен Радев ще посети град Монтана. Това съобщиха от прессекретариата на президента.   Държавният глава ще разговаря с кмета на града Златко Живков в сградата на Общината и ще гостува на семейството на Иво Богданов, който беше освободен от гръцки затвор с подкрепата на българския президент.   В 11.00 часа Румен Радев ще се срещне с кмета на община Кнежа Илийчо Лачовски. В 11.30 часа в читалище „Борба“ президентът ще участва в отбелязването на 110 години от създаването на Професионалната гимназия по земеделия „Стефан Цанов“ в града.     По-късно през деня държавният глава ще разговаря от 13.30 часа с Виолин Крушовенски, кмет на община Мизия и с хора, пострадали при наводнението през 2014 година.", "date": "2018.04.19", "title": "Радев ще посети Монтана, Кнежа и Мизия"}
{"url": "http://epicenter.bg/article/Tsvetanov--Po-dobre-visoki-zaplati-za-deputatite--vmesto-da-sa-hrantutnitsi-na-ikonomicheski-kragove/152245/2/48", "text": "\"ГЕРБ няма да подкрепи предложението на БСП заплатите и привилегиите на депутатите да бъдат намалени\". Това стана ясно от думите на председателя на парламентарната група на управляващите Цветан Цветанов.   \"По-добре депутатите да получават заплата от държавата, отколкото да станат хрантутници на определени икономически кръгове\", заяви той.  Цветанов подчерта, че БСП е била част от паралелната държава, за която говори. Според него това не прави чест на тези, които са участвали в приватизацията.  „Най-лошо е да наричаш всички маскари. Като народен представител не е се чувствам като такъв, не съм се възползвал от привилегии. Няма събота и неделя, в която аз да не съм в страната“, каза Цветанов. По думите му това са почивни дни за нормалните български граждани, но за него това е лишение от времето със семейството, за да бъде сред хората и да ги запознава с политиките, които правят управляващите. „Като народен представител на база тези пари, които получавам, нито веднъж, където съм отишъл в страната не съм се възползвал от командировъчно“, каза Цветанов. Според него идеята на БСП е несъстоятелна и става въпрос за спекулация. Заплатата на депутатите от 3540 лв. да се намали на 2976 лв. Това предложение за промени в правилника за Народното събрание са внесли от БСП в деловодството в парламента, предаде \"Дневник\". Лидерът на БСП Корнелия Нинова обясни, че това е заплатата, с която е приключило предишното Народно събрание. Тя иска заплатата да е фиксирана сума, която няма да се увеличава до края на парламента, колкото и да расте средната за страната.   В момента заплатите на депутатите, министрите и членове на държавни агенции се формират на базата на средната заплата за страната и растат с нейното покачване. \"Тази промяна ще се отрази на още 19 органа в страната. Това е политическият и административен елит в страната, чиито заплати зависят от тези на депутатите\", каза Нинова. Тя предрече, че ще има тежка съпротива срещу това и ще изкарат БСП по-черни и от дявола. \"Имаме само един въпрос към опонентите ни и те би трябвало да отговорят – кой друг освен политическия и административен елит получава на тримесечие увеличение на заплатата си автоматично, според това дали расте средната заплата?\", попита Нинова. От БСП предлагат още депутатите да почиват само на официално обявените в страната празници, както всички българи без никакви извънредни отпуски. Нинова каза, че в предложението на БСП единствено се запазва лятната ваканция на парламента през август.", "date": "2018.04.19", "title": "Цветанов: По-добре високи заплати за депутатите, вместо да са хрантутници на икономически кръгове"}
{"url": "http://epicenter.bg/article/Tsvetanov-prizova--neka-nasochim-prozhektora-kam-finansiraneto-na-predizbornata-kampaniya-na-prezidenta/152250/2/0", "text": "Нека носочим прожектора към финансирането на кампанията на президента Румен Радев през 2016 г.\" Това каза председателят на парламентарната група на ГЕРБ Цветан Цветанов по време на брифинг в Народното събрание, предаде „Фокус“.   Той обърна внимание на президентската кампания през 2016 г. и това как са се набирали средства за кампанията на Румен Радев. „Всичко беше на тъмно. Някой излезе ли да каже „Дайте прожектора да насочим към финансирането на президента Радев“, коментира Цветанов. Той заяви, че хора, които са социално слаби, са внасяли доброволни вноски от 400 лв. и обясни, че това се прави, тъй като за 400 лв. няма изискване да се декларира произхода на средствата.   „Искам да попитам президента, след като ще говорим светлината нека осветим начина, по който беше направено всичко това. На тъмно беше взето решението от страна на БСП за издигането на Румен Радев за президент. На тъмно беше взето решението при провеждането на тази среща с г-н Решетников. Корнелия Нинова и до ден днешен отрича, че имало такава среща, а ген. Решетников казва, че такава среща има. Имало ли е изследване, възложено от института на Решетников за правилния профил и човек, който да бъде номиниран“, допълни Цветанов.   Според него единствената цел в момента на президента и БСП е страната ни да се отклони от евроатлантическия си път. На въпрос какво е било решението на ГЕРБ в 41-вото Народно събрание да замрази депутатските заплати, Цветанов отговори, че то е било съобразено с икономическата обстановка в страната. „Сега в момента имаме 3,9% икономически растеж. Темата за субсидиите отново излиза на дневен ред. По-добре е държавата да подпомага дейността на политически партии, отколкото икономическите кръгове да финансират“, заяви Цветанов.  ", "date": "2018.04.19", "title": "Цветанов призова: Нека насочим прожектора към финансирането на предизборната кампания на президента"}
{"url": "http://epicenter.bg/article/-Shalom--se-zasegna-ot-neumestni-nametsi-na-spetsprokurora-Ivan-Geshev-za-Svetovniya-evreyski-kongres/152253/2/0", "text": "Организацията на евреите в България \"Шалом\", която представлява българската еврейска общност в рамките на Световния еврейски конгрес, е силно обезпокоена от напълно неуместния намек, направен от ръководителя на Специализираната прокуратура Иван Гешев по време на пресконференцията по повод вчерашния арест на кмета на столичния район \"Младост\" Десислава Иванчева. Организацията на евреите в България \"Шалом\" винаги е изразявала своята подкрепа за правомерните действия на българските власти според съществуващото законодателство. Необяснимо е как и защо Световният еврейски конгрес беше даден като пример за световна сила, която ще се намеси във вътрешните дела на страната, ако органите на реда не спазват дословно наказателно-процесуалния кодекс. \"Подобно сравнение уронва престижа и накърнява доброто име на една от най-авторитетните еврейски организации в света, която има специално приятелско отношение към България и винаги е оценявала високо усилията на държавата да се бори с антисемитизма и езика на омразата. За съжаление, конкретният пример показва точно обратното и създава чувство на тревога\", каза по повод случилото  Ето думите на Гешев по повод зрелищния арест на Десислава Иванчева: \"Ако бяхме я преместили някъде, тя пак ще твърди, че някой й ги е сложил тези пари. В колата има кашон на задната седалка. Ако бяхме я отстранили да не присъства - каквато възможност имахме, пак щяхте да ни обвините в пиар акция, а ние се борим за правата на хората! Пак щяха да кажат, че те са много добри, че има конспирация и щеше да се намеси Световният еврейски конгрес...\"   Днес обаче г-н Гешев заяви, че парите не бил в кашон, а увити в хартия и в дамската чанта на Иванчева.  ", "date": "2018.04.19", "title": "„Шалом“ се засегна от неуместни намеци на спецпрокурора Иван Гешев за Световния еврейски конгрес"}
{"url": "http://epicenter.bg/article/Filiz-Hyusmenova--Imame-nuzhda-ot-poveche-deystviya-v-podkrepa-na-ravenstvoto-mezhdu-polovete/152262/2/0", "text": "Имаме нужда от повече действия в подкрепа на равенството между половете във всички области, подчерта евродепутатът Филиз Хюсменова вчера в пленарната зала на Европейския парламент в Страсбург.    Тя участва в дебат за равенството на половете в медиите и за овластяването на жените и момичетата чрез цифровия сектор. Хюсменова, която е докладчик за АЛДЕ по Доклада относно равенството между половете в медийния сектор в Европейския съюз, подкрепи позициите в доклада. Според нея, фокусирането върху проблемите в медиите е подход, който позволява конкретизирането им и публичното им назоваване в сфера, която е непозната и елитарна за мнозина. Тя защити предложението от доклада да се разработят насоки за равно представителство на жените и мъжете при вземане на решения в медийните организации.    Хюсменова подчерта, че в идеята за нови действия в подкрепа на равенството между половете се вмества и представената на 8 март от еврокомисар Мария Габриел стратегия за жените в сферата на цифровите технологии. Тя поздрави българския комисар за стратегията и се съгласи с нея, че бъдещето на Европа е в цифровизацията. Борбата със стереотипите, насърчаването на цифровите умения и образованието ще помогнат срещу  разделението между половете в още една област , допълни Филиз Хюсменова .   Според доклада на Европейската комисия „Жените в дигиталната ера 2018 г.“, едва 17% са жените, заети в сферата на информационните и комуникационни технологии, близо 25% завършват образование, свързано с технологиите и тези стойности не бележат прогрес. В същото време, включването на повече жени на работни места в сферата на цифровите технологии би могло да доведе до годишно увеличение на БВП на Европейския съюз с 16 млрд. евро.", "date": "2018.04.19", "title": "Филиз Хюсменова: Имаме нужда от повече действия в подкрепа на равенството между половете"}
{"url": "http://epicenter.bg/article/Sled-dogovori-s-dzhipitata--quot-Pirogov-quot--poema-denonoshtna-neotlozhna-pomosht-na-patsientite-im/152266/2/0", "text": "  Болница \"Пирогов\" е готова да поеме оказването на неотложна помощ на пациентите на личните лекари от 1 май, съобщиха от здравното заведение, предед БНР. Това ще е възможно чрез сключване на договори с Медицинския център към спешната болница.   От \"Пирогов\" уточниха, че всички общопрактикуващи лекари са задължени по закон да предоставят на своите пациенти неотложна 24-часова медицинска помощ.    Сключвайки подобен договор с Медицинския център на \"Пирогов\", личните лекари в София ще предоставят на своите пациенти достъп до всички специалисти на Университетската болница \"Пирогов\" дори през почивните и празничните дни.   Всички общопрактикуващи лекари, които желаят да се възползват от услугата, могат да се обърнат към управителя на Медицински център \"Пирогов\".  ", "date": "2018.04.19", "title": "След договори с джипитата \"Пирогов\" поема денонощна неотложна помощ на пациентите им"}
{"url": "http://epicenter.bg/article/NATO-gubi-vazhen-ruski-dostavchik-na-voennotransportni-samoleti/152216/7/0", "text": "Руската транспортна авиокомпания \"Волга-Днепър\" се е отказала да продължи договора си с НАТО за транспорт на военни товари със своите самолети Антонов-124, съобщи централата на алианса в изявление, цитирано от ТАСС и Франс прес.   \"Бяхме информирани от \"Волга-Днепър\", че няма да продължат услугата си след изтичането на настоящия договор в края на 2018 г.\", съобщи НАТО. \"Волга-Днепър\" заяви вчера, че иска да се съсредоточи върху гражданския търговски сектор, но запазва готовност за сътрудничество с всички организации за превоз на хуманитарни товари и участие в програми за премахване на последствията от природни бедствия и извънредни ситуации. Съществуващият проект SALIS (Strategic Airlift Interim Solution - Временно решение за стратегически въздушен транспорт) е за временно ползване на търговски компании с цел компенсиране на недостигащата на НАТО военнотранспортна авиация, която е необходима за операции в отдалечени военни зони.   Проектът е задвижен през януари 2006 г., когато алиансът се нуждаеше от постоянни превози за операцията си в Афганистан. НАТО уточни, че работи със страните от проекта SALIS за проучване на варианти за нуждите им от военен транспорт от януари 2019 г. Десетте страни от НАТО, които използват този проект, са Белгия, Чехия, Франция, Германия, Унгария, Люксембург, Норвегия, Полша, Словакия и Словения. В света съществуват само двадесетина самолета Антонов-124, които се притежават от три компании: руската държавна фирма \"Флайт Юнит ФЮ-224\", украинската частна фирма \"Антонов еърлайнс\", която също е доставчик на НАТО, и \"Волга-Днепър\", която е собственик на повечето съществуващи самолети от този модел. Самолетът Антонов-124 е разработен по съветско време. Той има по-голям капацитет от Еърбъса А400М и може да превозва хеликоптери или бронирана техника.", "date": "2018.04.19", "title": "НАТО губи важен руски доставчик на военнотранспортни самолети"}
{"url": "http://epicenter.bg/article/V-Siriya-zadarzhaha-germanski-dzhihadist--svarzan-s-atentatite-ot-11-septemvri/152217/7/0", "text": "Германски джихадист от сирийски произход, обвинен в участие в планирането на атентатите от 11 септември 2001 г. в САЩ, е заловен от кюрдските сили в Сирия, заяви кюрдски командир, цитиран от АФП.   \"Мохамед Хайдар Заммар е бил заловен от кюрдските сили за сигурност в Северна Сирия и бива разпитван\", каза кюрдският офицер без повече подробности. Пленникът, който е на възраст между 50 и 60 години, е обвинен, че е вербувал изпълнители на атентатите от 11 септември 2001 г. в Ню Йорк и Вашингтон. През декември 2001 г. той е бил задържан в Мароко в операция с участие на агенти на ЦРУ и предаден на сирийските власти две седмици по-късно. В Германия, където срещу него е издадена заповед за задържане за принадлежност към терористична организация, някои депутати обвиниха правителството си, че не полага достатъчно усилия да защити германски гражданин, който може да бъде изтезаван и съден в несправедлив процес.   През 2007 г. сирийски съд го осъжда на 12 години затвор за принадлежност към \"Мюсюлманските братя\", за което тогава е можело да се наложи смъртно наказание. Четири години по-късно обаче, при избухването на конфликта в Сирия, много ислямистки затворници са пуснати на свобода и се присъединяват към джихадистки групировки. Групировката \"Ислямска държава\" известно време контролираше северни и източни райони на Сирия, откъдето бе прогонена от подкрепяните от САЩ кюрдски милиции.", "date": "2018.04.19", "title": "В Сирия задържаха германски джихадист, свързан с атентатите от 11 септември"}
{"url": "http://epicenter.bg/article/Dzhim-Matis-obvini-Siriya--che-ne-dopuska-OZHO-do-mestata-na-predpolagaemata-himicheska-ataka/152221/7/0", "text": "Министърът на отбраната на САЩ Джим Матис обвини сирийското правителство, че бави допускането на инспекторите от Организацията за забрана на химическите оръжия до местата на предполагаемата химическа атака и каза, че това е стратегия, която е била използвана и в миналото, предаде Ройтерс.   \"Ние сме съвсем наясно, че това забавяне е наложено на делегацията от режима, но също сме съвсем наясно как са действали в миналото и не са допускали никого до местата, където е използвано химическо оръжие\", каза Матис. \"С други думи паузата след подобно нападение се използва, за да се прочистят доказателствата, преди разследващият екип да получи достъп\", добави той.", "date": "2018.04.19", "title": "Джим Матис обвини Сирия, че не допуска ОЗХО до местата на предполагаемата химическа атака"}
{"url": "http://epicenter.bg/article/Simeon-II-poseti-profiliranata-gimnaziya--quot-Ivan-Sergeevich-Aksakov-quot--v-Pazardzhik/152270/2/0", "text": "Повече от 120 ученици на възраст между 14 и 18 години и техните преподаватели посрещнаха Цар Симеон в едно от най-старите училища в град Пазарджик - профилираната гимназия \"Иван Сергеевич Аксаков\". Негово Величество и бившият външен министър Соломон Паси бяха поканени от младшите посланици на Европейския парламент да преподпишат 13 години по-късно договора за членство на България в ЕС, който учениците бяха преписали. На входа на училището Царят беше посрещнат с песента “Хубава си моя горо”, изпълнена от детски фолклорен ансамбъл. С добре дошъл го приветстваха г-н Тодор Попов, кмет на община Пазарджик, г-н Йордан Кожухаров, заместник-областен управител, директорката на училището г-жа Иванка Ваклинова, началникът на Регионалното управление по образование г-жа Валентина Кайтазова, бивши възпитаници на гимназията и всички преподаватели.  След като разгледа музейната сбирка, проследяваща историята на училището, Негово Величество заяви: “Впечатлен съм от вас, защото в минутите, прекарани в историческия музей на училището ви, се вижда интересното му минало и наистина имате късмет, че сте попаднали точно тук!” На Царят беше показан дневникът от годината на неговото раждане, от който се вижда как по повод щастливото събитие са повишени с една единица всички оценки.  Учениците и техните преподаватели г-жа Цветелина Арапова и г-жа Соня Моллова бяха подготвили специална церемония, която пресъздаваше подписването на договора за членство на България в ЕС през 2005 г. в Люксембург. От името на младшите посланици на Европейския парламент подписът си сложи пръв Трифон Аврамов, избран от своите съученици с преки избори. В изказването си Царят си припомни как е посветил този договор на младите. “Това, което тогава беше една надежда, за вас сега е даденост. Вие сте граждани на Европа с всички произтичащи от това права, но и задължения. Трябва да се полагат много усилия и постоянно, за да останем в ЕС и да се стараем винаги България да е сред водещите страни в една или друга сфера.”, заяви той. “Помнете миналото, черпете поуки от грешките и се усъвършенствайте. Успех, горе главата и вярвайте в бъдещето на България!”, завърши изказването си Царят.  Соломон Паси подари писалката, с която е подписал договора и символично даде вратовръзката си от този ден на Трифон Аврамов докато подписваше.  След церемонията много емоционално и в непринудена обстановка децата задаваха своите въпроси. Царят им каза, че винаги трябва да мислят позитивно, не само да се критикуваме, а да видим къде сме били и къде сме сега и колко е променен имиджът на страната по света. На въпрос дали се притеснява от факта, че младите хора напускат България, Негово Величество заяви, че това не го тревожи, защото нашите сънародници заминават да работят или учат, но след това ще се завърнат с една добавена стойност. “Чуваме в медиите, че липсвали специалисти в дадени области, ами това означава, че и у нас има възможност за реализация. “Дори в най-тъмните политически години 50-те, 60-те и 70-те българите, останали в чужбина се надяваха да се завърнат. Сега е нужно да намерим онази нова цел, около която да се обединим.”.  След като връчиха по един екземпляр от договора, който са преписали на Царя и на г-н Соломон Паси, учениците им показаха Коридор “Европа” със знамената и указателни табели на всички държави членки и Зала “Европа”, която имат амбицията да преустроят като залата на Европейския парламент.  Посещението завърши със среща с преподавателите, на която директорката на гимназията подари на Царя почетния знак на училището и картина на Пазарджик, рисувана от техен ученик.", "date": "2018.04.19", "title": "Симеон II към ученици в Пазарджик: Помнете миналото! Горе главата, вярвайте в бъдещето на България!"}
{"url": "http://epicenter.bg/article/Edinen-organ-za-kontrol-v-sistemata-na-TELK-shte-spre-zloupotrebite/152272/2/0", "text": "Мерки за повишаване на контрола, за да се спрат злоупотребите в системата на ТЕЛК обсъдиха на среща вицепремиерът Красимир Каракачанов и национално-представителни организации на хората с увреждания, съобщи БНР.  Страните се обединиха около мнението, че трябва да се създаде единен национален орган за контрол в системата на ТЕЛК, както и да се въведе електронна социална карта и регистър на хората с увреждания. Ще има и завишаване на санкциите за тези, които издават документи с невярно съдържание.  Каракачанов подчерта, че усилията на правителството ще се насочат към модернизиране на цялата система, както и към това да не се ощетяват хората, които действително имат нужда от държавната подкрепа.", "date": "2018.04.19", "title": "Единен орган за контрол в системата на ТЕЛК ще спре злоупотребите"}
{"url": "http://epicenter.bg/article/Filiz-Hyusmenova-organizira-bezplatni-profilaktichni-pregledi-vav-vrachanskoto-selo-Golemo-Babino/152264/2/0", "text": "Зам.-председателят на ДПС и евродепутат Филиз Хюсменова откликна на молбата на жителите на село Големо Бабино, област Враца и организира профилактични прегледи, които бяха безплатни за тях. В селото живеят 280 жители.   По повод 18 април – Европейския ден за правата на пациентите, Миглена Иванова - координатор в Европейския информационен център на евродепутата във Враца - заведе лекарски екип от град Криводол при възрастните хора. Прегледите се осъществиха в лекарския кабинет в кметството на селото.   За инициативата беше разгласено предварително и от нея се възползваха 49 жители на селото, които нямат лични лекари и нямат възможност да посетят лекар в близкия град. Пациентите бяха прегледани обстойно и им бяха направени медицински изследвания, включващи електрокардиограма, измерване на кръвно налягане, кръвна захар и др. Бяха им дадени насоки за лечение и им бяха изписани медикаменти, както и съвети за здравословен начин на живот.   Кметът на село Големо Бабино Тихомир Трифонов благодари на Филиз Хюсменова за грижата и помощта за жителите на селото. Европейският ден за правата на пациентите цели да ги популяризира, а страните членки да предприемат политически действия за тяхното дефиниране и спазване. Поставянето на гражданите в центъра на здравната политика на ЕС започва с гарантиране на правата на пациентите, коментира Хюсменова.", "date": "2018.04.19", "title": "Филиз Хюсменова организира безплатни профилактични прегледи във врачанското село Големо Бабино"}
{"url": "http://epicenter.bg/article/Prokuror-Ivan-Geshev--/152218/2/0", "text": "Прокурор Иван Гешев, шеф на специализираната прокуратура, разкри в предаването \"Здравей, България\" по Нова телевизия подробности от ареста на кмета на столичния район \"Младост\" Десислава Иванчева.   Той бе категоричен, че подкупът не е подхвърлен - хипотеза, която развиха адвокати. Според него адвокатите измислят различни версии, за да защитят клиентите си.   \"Който смята, че може да се подхвърлят 70 хиляди евро в кола има ментален проблем. Това е заплата за 4-5 години на магистрат. Не казвам, че Иванчева е виновна, аз излагам факти. Съдът ще реши\",подчерта той.   „Парите за подкупа са дадени на посредника, завити в лист хартия, а той ги прибрал в чантата си. Това се е случило в заведение”, обясни Гешев. След това посредникът – бившият кмет на „Младост” Петко Дюлгеров, се срещнал с Иванчева и нейната заместничка Биляна Петрова в друго заведение. Част от парите били прехвърлени в чантата на Петрова. Някои от банкнотите обаче са пипани и от Иванчева. Целият този процес е контролиран със специални разузнавателни средства, обясни Гешев.   Във въпросното заведение имало и охранителни камери, записите от които вече са иззети.   „Изчакахме да се разделят. Посредникът се обади на изнудваното лице, за да потвърди, че е изпълнил ангажимента си. Тогава го арестувахме в градинката пред Народния театър”, разказа още прокурор Иван Гешев. Той поясни, че след задържането на замесените в схемата парите са броени на място, на кръстовището пред Спортната палата, защото това налагал законът. „Действията по отношение на Иванчева са започнали още миналата година, а конкретният сигнал е подаден преди около два месеца. През това време са документирани много срещи в различен формат – между кметицата и изнудвания, между заместник-кметицата и потърпевшия и т.н.”, каза още Гешев. Той бе категоричен, че по случая има записи, представляващи „всичко, за което един прокурор може да мечтае”.   Парите са били маркирани, каза прокурор Гешев. И категорично отхвърли версията за подхвърляне на парите в колата. По думите му трябва да се вземат сериозни мерки. Той обясни, че  в Европа службите имат такива специални  фондове за случаи, когато става думи за подкупи.   По-късно прокурор Иван Гешев участва и в сутрешния блок на БНТ. \"Става въпрос за забавени съзнателно процедури и става въпрос за множество случаи. Това е тенденция в работата на община \"Младост\" не е тайна за никой“, заяви в ефира на националната медия шефът на Специализирана прокуратура.   \"Трябвало е да се извърши елементарна процедура по съобщаване на устройствен план, това дори не е работа на кметицата, а на подопечните й. Според нас това е правено целенасочено и е бавен повече от година. Имало е и сигнали и до по-голяма община, но проблемът е продължил\", посочи Гешев.   \"Подкупът е поискан чрез посредник и това е бившият кмет на община \"Младост\", но няма да цитирам имена\", изтъкна Иван Гешев. Той определи подкупа като \"търговски преговори\", които са правени повече от 3 месеца. \"Този процес продължи на пазарлък, който тръгна от 20 евро на квадратен метър, поискани са 500 000 евро, после са се споразумели за 250 000 евро, като е трябвало да се даде първа вноска от 70 000 евро\", разказа прокурорът.   \"Несериозно е някой да подхвърли 70 000 евро, смешно е някой да повярва в тази хипотеза и означава, че има ментален проблем. Целият процес е документиран със Специални Разузнавателни Средства\", смята Гешев. \"Аз не мога да кажа, че кметицата е виновна, аз работя с доказателства, дали е виновна ще реши съдът\", категоричен е шефът на Специализирана прокуратура.   Той потвърди, че обвинените лица ги грози между 10 и 20 години затвор. \"Ще поискаме най-тежката мярка за неотклонение за две от лицата, а за посредника, който вчера е направил пълни самопризнания може и да има по лека мярка\", разкри Гешев.   За този посредник се твърди, че това е бившият кмет на Община \"Младост\" Петко Дюлгеров. Иван Гешов бе и в БНТ. \"Става въпрос за забавени съзнателно процедури и става въпрос за множество случаи. Това е тенденция в работата на община \"Младост\" не е тайна за никой, заяви той пред националната телевизия. \"Трябвало е да се извърши елементарна процедура по съобщаване на устройствен план, това дори не е работа на кметицата, а на подопечните й. Според нас това е правено целенасочено и е бавен повече от година. Имало е и сигнали и до по-голяма община, но проблемът е продължил\", посочи Гешев пред БНТ.   \"Подкупът е поискан чрез посредник и това е бившият кмет на община \"Младост\", но няма да цитирам имена\", изтъкна той. Той определи подкупа като \"търговски преговори\", които са правени повече от 3 месеца. \"Този процес продължи на пазарлък, който тръгна от 20 евро на квадратен метър, поискани са 500 000 евро, после са се споразумели за 250 000 евро, като е трябвало да се даде първа вноска от 70 000 евро\", разказа прокурорът.   Шефът на \"Антикорупция\" обясни как изнудваният бизнесмен се е сдобил с парите за подкупа на скандалната Иванчева! \"Несериозно е някой да подхвърли 70 000 евро, смешно е някой да повярва в тази хипотеза и означава, че има ментален проблем. Целият процес е документиран със Специални Разузнавателни Средства\", потвърди Гешев. \"Аз не мога да кажа, че кметицата е виновна, аз работя с доказателства, дали е виновна ще реши съдът\", категоричен е шефът на Специализирана прокуратура. Той потвърди, че обвинените лица ги грози между 10 и 20 години затвор. \"Ще поискаме най-тежката мярка за неотклонение за две от лицата, а за посредника, който вчера е направил пълни самопризнания може и да има по лека мярка\", разкри Гешев. За този посредник се твърди, че това е бившият кмет на Община \"Младост\" Петко Дюлгеров.", "date": "2018.04.19", "title": "Прокурор Гешев: Който смята, че може да се подхвърлят 70 000 евро в кола, има ментален проблем"}
{"url": "http://epicenter.bg/article/-Mladen-Marinov--Zrenieto-na-ranenata-politsayka-e-spaseno/152219/2/0", "text": "Благодаря на ръководството на УМБАЛ „Царица Йоанна - ИСУЛ”. През нощта веднага беше направена операция за спасяване на окото, като стъклото беше извадено. Спасено е зрението на полицайката.  Това заяви главният секретар на МВР Младен Маринов в „Денят започва” на БНТ.  „Най-лошото е, че това беше умишлен акт. Хвърлената бомбичка умишлено е насочена към групата полицаи\", допълни той. „Взеха натривки от много хора, над 40 души бяха задържани снощи, работи се с тях. Цяла нощ се прави анализ на видеоматериалите и продължаваме да установяваме лицата, които са били с маски. Бомбичките са проблем от много години\", каза главният секретар на МВР.  „Хиляди души се събират за кратко време, няма система, която да позволява на 100% проверки\", завърши Младен Маринов. Инцидентът стана вчера по време на футболния двубой между ЦСКА и „Левски”. ", "date": "2018.04.19", "title": " Младен Маринов: Зрението на ранената полицайка е спасено"}
{"url": "http://epicenter.bg/article/Anton-Stankov--Arestat-na-Ivancheva-be-prekaleno-pokazen/152222/2/0", "text": "„Арестът на кметицата на „Младост” Десислава Иванчева беше прекалено показен”. Такова мнение изрази в предаването „Здравей, България” по Нова телевизия бившият министър на правосъдието Антон Станков. Според него акцията, при която Иванчева беше задържана в центъра на София с рекорден подкуп, е добре издържана процесуално. „Ако наистина не са й осигурили веднага адвокат, както тя твърди, това е нарушение на правата й по Конституция”, каза още Станков. Той е категоричен, че парите, намерени у Иванчева, е можело да се броят на друго място, а не на улицата, докато тя стои закопчана с белезници на централното кръстовище. „Тя все пак е жена и това е унижение”, каза още ексминистърът.    ", "date": "2018.04.19", "title": "Антон Станков: Арестът на Иванчева бе прекалено показен"}
{"url": "http://epicenter.bg/article/Iliyana-Yotova--Ot-prezidentskite-izbori-nasam-rabotata-na-Tsvetanov-e-da-rugae-Radev/152224/2/0", "text": " Това заяви вицепрезидентът Илияна Йотова пред bTV по повод разменените остри реплики между президента Румен Радев и Цветан Цветанов.    „  служейки си с квалификации, които не правят чест на нито един политик”, каза Йотова.     „С г-н Радев сме избрани мажоритарно – ”, допълни тя.     По думите ѝ,    \"Лекцията, която изнесе президента, имаше много достойнства. Тезите в нея бяха подкрепени и от Европейската комисия. Нима не е истина, че не сме най-бедната държава в ЕС? Министър-председателят може да посъветва всички, които участват в сделката за ЧЕЗ, не да се отчитат пред президента, а пред българската общественост.   Нека видим как отговарят министрите на парламентарен контрол. Нека видим какво казва бизнеса за обществените поръчки\", призова Йотова.    Какви са мерките да не паднем под 7 млн. жители?  Това, което той казва ни го споделят българските граждани. След лекцията на  президента Радев в УНСС ни се обадиха много хора, които искат още да се освети тази строителна площадка. Надявам се разговорът по тази важна тема да продължи в обществото и да стане по-конкретен, посочи Йотова.   .  \"Българското правителство реагира правилно по случая Сергей Скрипал. Така запазихме резервите и възможността да бъдем канал между Запада и Русия. За съжаление такова нещо не последва - страната ни след това е изгубила инерция. „Запазили сме си ролята на посредници. България е едновременно началник на тези държави и същевременно домакин”, посочи тя. „Дори в групата на държавите-посредници има сериозна надпревара. България все още не е изпуснала влака”, каза вицепрезидентът.     , смята тя.  \"Най-вероятно Австрия ще изземе тази стъпка. Тя също не изгони руски дипломати и е следващият председател на Съвета на ЕС. Аз давам добра оценка за нашето европредседателство, но трябва да имаме малко повече самочувствие като страна председател. Направихме много хубави стъпки за Западните Балкани. Две страни ще получат покани за членство в ЕС и това става по време на българското председателство. Това е голям успех за нас\", категоричен беше вицепрезидентът.   \"  За това говори президентът Радев. Онзи ден бях в Силистра и ученици ме попитаха: Имаме ли бъдеще в България? Какво ще направите, за да ни задържите тук? Вчера видяхме и майките на деца с увреждания.  Ще се запозная със случая и ще извършим проверка. Типично по чиновнически! Това е недопустимо, когато гледаш болката на хората\", заяви още Йотова.   Помолена да коментира изказването Росен Плевенелиев относно колениченето ѝ пред руския патриарх Кирил, Йотова каза:   „Очевидно има някакви други мечти и неща за които мисли. Което е видно и от екрана”, добави тя по негов адрес.     На въпроса на водещия Антон Хекимян защо е целунала ръката на руския патриарх, но не и на българския, тя реагира изненадано: „Така ли? Хайде да извадим архива! Ще ми се извините ли, ако това е така?”. Водещият обясни, че са били излъчени само кадрите, на които Йотова коленичи пред Кирил.    „Моето уважение към българския патриарх е много по-голямо като към духовен водач. Не смятам, че от това трябва да се прави политика. Имаме много по-важни проблеми за решаване”, каза вицепрезидентът.  ", "date": "2018.04.19", "title": "Илияна Йотова: От президентските избори насам работата на Цветанов е да ругае Радев"}
{"url": "http://epicenter.bg/article/Advokat-Lyudmil-Rangelov--Pri-aresta-na-Ivancheva-imahme-nevizhdano-dalag-prestoy-na-publichno-myasto-/152225/2/0", "text": "При вчерашния арест на кмета на район „Младост” Десислава Иванчева и на нейния заместник нито е било необходимо да се стои часове наред пред Спортната палата, нито да се слагат белезници.  Това коментираха в „Денят започва” на БНТ адвокатите Людмил Рангелов и Иво Найденов „Мястото, където ще бъде извършено деянието подкуп, трудно може да се предвиди. Възможно е там да е бил най-подходящият момент за започване на процесуалните действия. Проблемите със законосъобразността на тези действия започват обаче от този момент. Изключително продължителен престой на публично място. Невиждан продължителен престой. Нищо не налага банкнотите да се броят на публично място”, заяви адвокат Рангелов.  Според адвокат Найденов обаче за задържането е можело да  бъде избрано и друго място. „Колата е тръгнала от „Кристал” и не е могла да избяга. Това е разковничето. Това място обаче е много удобно всички да се съберат, да дойдат журналисти, и да бъде отразяван с часове престоя й. И е напълно безсмислено там да се броят парите. Мястото не определя действията по НПК – претърсване и изземване. С какво точно това място е по НПК\", попита защитникът.  И двамата бяха категорични, че задържаните лица имат право на защита от момента на тяхното задържане. „Правото да се консултира с адвокат има всеки български гражданин. Това го казва и Конституцията, и Европейската конвенция. Лицето има право да се свърже с адвокат и то с адвокат, на който да му дадена ефективна възможност да осъществява защита, а не просто да присъства и с това да се изчерпва участието му в процедурите”, каза адвокат Рангелов.  „Нищо не е пречело, когато са установени задържаните, намерили са поемните лица, констатира се наличието на въпросния кашон в лекия автомобил, същият да бъде запечатан и отнесен, а броенето на парите да стане в присъствието на защитника и поемните лица”, уточни адвокат Найденов. „Не е било необходимо да се стои на булеварда в час пик и да правим филми”, заяви той.  „Поставянето на белезници е изключителна мярка. Избърсване на ръцете от веществото, с което се бележат банкноти, не е възможно и много трудно се изчиства. Не може да стане нито с потриване на ръцете, нито с избърсване в парапета. И това се знае от специалистите. Не е сериозно”, заключи адвокат Рангелов. ", "date": "2018.04.19", "title": "Адвокат Людмил Рангелов: При ареста на Иванчева имахме невиждано дълъг престой на публично място!"}
{"url": "http://epicenter.bg/article/Predi-obyad---slanchevo--po-kasno-prez-denya-shte-prevali-i-pregarmi-/152226/2/0", "text": "Днес преди обяд ще е предимно слънчево. По-късно през деня облачността временно ще се увеличи, но само на отделни места, главно в планинските райони, ще превали краткотраен дъжд, придружен с гръмотевици. Ще духа слаб, в Дунавската равнина до умерен северозападен вятър.   Минималните температури ще са между 6° и 11°, максималните – предимно между 20° и 25°. Такава е прогнозата за времето на Националния институт по метеорология и хидрология (НИМХ) при БАН, съобщи за агенция „Фокус“ дежурният синоптик Георги Цеков.    Атмосферното налягане след обяд ще се понижава, но ще остане по-високо от средното за април.   Вечерта и през нощта вятърът в източните райони ще се ориентира от север-североизток, ще се усили и с него ще започне да нахлува сравнително хладен въздух. Превалявания ще има на повече места.   По Черноморието преди обяд ще бъде предимно слънчево. Около и след обяд облачността ще се увеличи, но през деня вероятността за валежи е малка. Ще духа слаб до умерен вятър от север-северозапад.   Максималните температури ще са 18-20°. Температурата на морската вода е 11-12°. Вълнението на морето ще е 2 бала.   Вечерта и през нощта срещу петък с ориентиране на вятъра от североизток, ще нахлува хладен въздух; от север на юг ще превали.   Над планините преди обяд ще е предимно слънчево, но по-късно през деня облачността ще се увеличи и ще е по-често значителна. На места, главно в масивите в западната половина на страната ще превали и прегърми. Ще духа умерен до силен вятър от север-северозапад.   Максималната температура на височина 1200 метра ще е около 13°, на 2000 метра – около 6°.", "date": "2018.04.19", "title": "Времето преди обяд ще е слънчево, но по-късно през деня ще превали и прегърми "}
{"url": "http://epicenter.bg/article/Boyko-Noev-za-dvoyniya-moral--Londonskite-banki-pribiraha-s-ogromno-zhelanie-ruskite-mafiotski-pari/152227/2/0", "text": "КСНС започва да се изпразва от съдържание. Това се дължи на факта, че правителството и ГЕРБ няма да позволят на Румен Радев да трупа позитиви. КСНС е едно от мястото, където президентът може да направи това. Това каза пред bTV бившият министър на отбраната Бойко Ноев.   \"Българската армия е куха. Кризата в нея е навсякъде и повсеместна. Очаквам днес на КСНС нищо да не се промени. Ще се говори, че е постигнат консенсус, че трябва да се отпуснат допълнително пари за националната сигурност и дотам. Нищо няма да се случи\", обяви той.   \"Странно е Великобритания да гoвори за агресивна Русия. Лондонските банки прибраха с огромно желание мафиотските руски пари. Продадоха си футболните клубове на руски олигарси. Продадоха си пресата на руснаци. САЩ наложиха санкции на руски банки и призоваха Великобритания да направи същото, но това не се случи. Всички в Европа виждаме това. Не случайно в Германия попитаха как да вярват на британски министри, които излъгаха дори за Брекзит. Трябва да се спре с двойните стандарти. Всички виждаме това и неслучайно 88% от населението на Европа не вярва на британските тези. В България също трябва смело да говрим за това\", категоричен беше Ноев.   \"Турция е поела по курс, който я отдалечава от западните й съюзници. Тя купува ракетни обстановки от Русия, за да се защитава от Запада. Това е ясно и също трябва да бъде обяснено на българските граждани\", завърши той.", "date": "2018.04.19", "title": "Бойко Ноев за двойния морал: Лондонските банки прибираха с огромно желание руските мафиотски пари"}
{"url": "http://epicenter.bg/article/Georgi-Bliznashki--Premier-i-prezident-tryabva-da-badat-vnimatelni-v-replikite-si/152228/2/0", "text": "Война между институциите няма. Престрелка да, но война - не. Това каза в сутрешния блок на БТВ бившият служебен премиер Георги Близнашки, който коментира последните искри между Бойко Борисов и Румен Радев.   \"Вие журналистите също не трябва да насърчавате тази теза. Премиер и президент трябва да бъдат внимателни в репликите си. Не трябва да се насърчава и разпалва този конфликт. Нашите държавници трябва да бъдат много внимателни в изказа си, защото иначе това може да нанесе проблем с дълготрайни последици\", заяви той.   \"В България винаги е имало реактивни нагласи за авторитаризъм. Трябва да помним и да се учим от историята. Не може всичко да е под твоя власт и контрол. Преди 30 години искахме да избягаме от такъв тип управление и сега не трябва да залитаме по типа \"Орбан\" от Унгария. Пак ще повторя, че първите мъже в държавата трябва много да внимават какво говорят\", добави Близнашки.   \"Съгласен съм, че премиерът трябва да се явява по-често на парламентарен контрол, защото ние сме парламентарна република и нашата Конституция е най-добрата в цяла Източна Европа. Не виждам на хоризонта скоро да се свика Велико Народно събрание, за да се промени Конституцията и да тръгнем към президентска република\", завърши Близнашки. Прочети повече на: https://www.novini.bg/news/477993-%D0%B3%D0%B5%D0%BE%D1%80%D0%B3%D0%B8-%D0%B1%D0%BB%D0%B8%D0%B7%D0%BD%D0%B0%D1%88%D0%BA%D0%B8-%D0%BF%D1%80%D0%B5%D0%BC%D0%B8%D0%B5%D1%80-%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B0%D1%82-%D0%BC%D0%BD%D0%BE%D0%B3%D0%BE-%D0%B2%D0%BD%D0%B8%D0%BC%D0%B0%D1%82%D0%B5%D0%BB%D0%BD%D0%B8-%D0%B2-%D0%B8%D0%B7%D0%BA%D0%B0%D0%B7%D0%B0-%D1%81%D0%B8.html", "date": "2018.04.19", "title": "Георги Близнашки: Премиер и президент трябва да бъдат внимателни в репликите си"}
{"url": "http://epicenter.bg/article/Sastoyanieto-na-patriarh-Neofit-veche-e-stabilno/152229/2/0", "text": "  Патриарх Неофит е в стабилно състояние и до дни ще бъде изписан от болницата, съобщи за \"Хоризонт\" проф. Николай Младенов, началник на отделението по анестезиология в болница \"Токуда\" .   „Стабилно е състоянието на патриарха. Вчера беше докаран в известен дефицит по отношение на съзнанието, той има придружаващи заболявания, които в някаква степен бяха декомпенсирани. В момента е изведен от критичното състояние, в много добро състояние и смятам, че следващите дни имаме основание да го изведем от интензивното звено и да го оставим на по-лек режим в съответната клиника с насоченост по отношение на придружаващите заболявания\" , обясни проф. Николай Младенов.   Патриарх Неофит бе приет вчера по обяд в реанимацията на болницата. Светейшият бе намерен припаднал от обслужващия персонал.  ", "date": "2018.04.19", "title": "Състоянието на патриарх Неофит вече е стабилно"}
{"url": "http://epicenter.bg/article/GERB-/152235/2/0", "text": "Партия ГЕРБ излезе с декларация по повод вчерашното изказване на лидера на БСП Корнелия Нинова. Текстът на декларацията бе прочетен от парламентарната трибуна от Спас Гърневски.   Пред парламента вчера Нинова поиска орязване привилегиите на депутатите и заяви, че ще предложи промени в правилника на НС.  Тя заяви, че това не е популистки ход, а акт на справедливост и на самоосъзнаване. \"Народът не приема тези провилегии\", мотивира се лидерът на левицата.   Според управляващата партия, обаче, това е популистки ход, който цели да засвири по „нова тънка струна с цел обществени манипулации”, след като криткиите по кабинета на Бойко Борисов се оказали безуспешно.     „Вчера, 18 април 2018 г., при откриването на пролетната сесия на Народното събрание, лидерът на БСП Корнелия Нинова недвусмислено загатна, че партията ще следва продължаващата вече една година конфронтационна и реваншистка политика спрямо легитимното българско правителство. Тя дори не направи и плахи опити да се разграничи от безспорните успехи на управляващата ПП ГЕРБ и нейните коалиционни партньори и във вътрешен, и в международен аспект. И нямаше как да е иначе, защото след всичките й рухнали опити за създаване на напрежение и дестабилизация в обществото с фалшиви новини, интриги и незабравените прийоми за охулване и компрометиране на противника, би се превърнала в посмешище.   Защото и вътрешният, и международният авторитет на управляващите, и особено този на премиера Бойко Борисов, са безспорни. Икономическите отчети за миналата година и все по-отчетливата роля на България като фактор на Балканите и в Европа са без аналог в най-новата ни история...           Затова и вчера, след фалита на цяла серия от измислени и създадени в подмолите на бившата ДС дискредитиращи показни акции срещу управляващите, опозиционната лидерка засвири популистки на нова тънка струна с цел обществени манипулации – обявявайки борба с привилегиите и заплатите на днешната власт, сякаш тя и дружината й не са част от нея.   Другарко Нинова, преди изборите заявихте патетично, че демокрацията Ви е отнела всичко.   Днес, ние от ПП ГЕРБ, Ви питаме: - Какво точно Ви отне демокрацията? - Коя точно демокрация наруши спокойствието Ви. Онази до 2009 г., или онази след нея?   Защото, ако проследим възходящия Ви кариерен възход от зората на демокрацията от надежден партньор на Синята десница до член на българското правителство по време на тройната червена коалиция, пътят Ви е зашеметяващ, направо умопомрачителен. Малцина са успявали да стигнат до висши мениджърски позиции в управляващата от 1997 г. до 2001 г. „антикомунистическа и реформаторска“ партия СДС. Какво доверие е трябвало да имат в теб, как и с какво си го доказал, за да ти дадат възможност да приватизираш едно от водещите външнотърговски дружества като „Техноимпекс“, в които са концентрирани солидни държавни капитали. На колко персони се е отдало това? А в следващите години успешно слизаш от тази планина и вече си турист в другата.   Изкачваш връх след връх в „Червените дебри“, докато покориш и най-високия от тях. Разбира се, че остават и отпечатъци по пътя. Съмнения за корупция в „Булгартабак“, държавата се прощава с Международния панаир в Пловдив, точно когато бившата синя любимка е вече червен заместник-министър на икономиката и председател на борда на същия този панаир, а пък той абсолютно нормално „чрез справедлива и прозрачна приватизационна процедура“ става собственост на също бившия привърженик на сините и настоящ член на НС на БСП - Георги Гергов.   След време синята другарка вече е лидер на червената столетница, а олигархът е водещ политик в нея. От време на време се „опитват да си отрежат опашките“, но някак си  все не успяват.           За метаморфозите на синьо – червената мъгла интелигентните българи отдавна са наясно. СДС злощастно приключи политическото си битие, плащайки сметката за излъганите стотици хиляди мечти и опропастени надежди за по-добър живот на следващите поколения.           Предстои сметката за своята мимикрия и двуличие да платят и червените демагози. Защото няма как, госпожо Нинова, да се превъплътите чрез цинизма на синьо-червените си пируети в благодетелка на социално слабите и угнетени хора.   Няма как да скриете и от редовите Ви партийни следовници, че най-безцеремонно ги предадохте и излъгахте. След като десетилетия ги заблуждавахте колко хубав ще е социализмът.   За една нощ се пребоядисахте и станахте капиталисти. В такива, за които цял век повтаряхте, че са чорбаджии изедници и срещу които воювахте с огън и куршуми. Предадохте Вапцаров, а имахте дебелоочието да го разнасяте като икона. С коя приватизация екзекутирахте Вярата му, бронирана здраво в гърдите?     Тази приватизация, от чиято евентуална проверка едва не ви изскочиха  ангелите. Ами нали ако тя се разрови за целия народ ще стане ясно, че онези капиталисти, пръкнали се с парите, присвоени чрез фалита на банковата система в периода 1993 г. - 1996 г., до един са отлично подготвени дяволи от бившата Ваша Държавна сигурност?     И накрая няколко думи за демагогията Ви, г-жо Нинова, относно заплатите на депутатите. В 41 - ото Народно събрание ПП ГЕРБ наложи мораториум върху нарастването им и ги замрази. В 42 - ото Народното събрание, когато  управляващи бяхте Вие, мораториумът не бе продължен.   Тогава, на 10 март 2014 г., председателят на парламента г-н Михаил Миков заяви публично: „Когато в цялата страна има ръст на заплатите е ненормално да се замразяват тези на депутатите. Другото е обикновено сиромахомилство и евтин популизъм...     Не разбрахте ли, другарки и другари, че с времената на шикалкавенето се приключи. Не разбрахте ли, че като географски посоки имаме и север, и изток, и юг, но българската политическа посока е запад. И както са я посочили националните ни светии – Раковски, Левски, Ботев, Стамболов, ние от тази посока няма да се отклоним нито милиметър.          Разбира се, че в демократичната държава всички демократични политически сили имат шанс. Най-вече онези, които не залагат на политическия театър, какъвто БСП се опита да разиграе вчера в края на работния ден на входа на Народното събрание. Политиката е изкуство да се управлява в полза на всички български граждани, независимо кой и за кого е дал вота си на изборите. Така, както го прави ПП ГЕРБ вече десета година...”   Филип Попов от БСП видя дежа вю в декларацията на ГЕРБ. Колкото и пъти да я четяли управляващите, тя по-интелигентна нямало да стане. И Георги Свиленски се включи и призова герберът да напише нещо ново. Една минута парламентарно време струва на данъкоплатеца 3 хиляди лева, току що вие изгубихте 30 000 лева, ядоса се социалистът. Корнелия Нинова не взе отношение, но от място се усмихваше на всичко, което чуваше по свой адрес.  \"Казвам се Корнелия Нинова, а не Михаил Миков и провеждам политиката на новото ръководство на партията такава, каквато я разбирам\", отговори по-късно сдържано лидерът на БСП.", "date": "2018.04.19", "title": "ГЕРБ отхвърля идеята за намаляване на депутатските привилегии с гневна декларация срещу Нинова"}
{"url": "http://epicenter.bg/article/Ninova--Predlagame-da-se-namalyat-zaplatite-na-deputatite--stava-vapros-za-spravedlivost-i-ravni-prav/152236/2/0", "text": "Внесхоме предложение заплатата на депутатите от 3540 лв. да се намели на 2976 лв. - става въпрос за справедливост и равни права в България. Това каза лидерът на БСП Корнелия Нинова пред журналисти в Народното събрание във връзка с вчерашното ѝ предложение за намаляване привилегиите на депутатите, предаде репортер на Агенция „Фокус“.  „Внесохме своето предложение за промени в правилника за Народното събрание в деловодството. С него намаляваме заплатите на депутатите от сегашните 3540 лв. на 2976 лв“, каза Нинова и обясни, че това е заплатата, с която е приключило предишното Народно събрание.  По думите ѝ БСП иска тази заплата да е фиксирана сума, която няма да се увеличава до края на парламента, колкото и да расте средната за страната.  „Тази промяна ще се отрази на още 19 органа в страната. Това е политическият и административен елит в страната, чиито заплати зависят от тези на депутатите“, заяви Нинова. Според нея ще има тежка съпротива срещу това и ще изкарат БСП по-черни и от дявола.  „Имаме само един въпрос към опонентите ни и те би трябвало да отговорят – кой друг освен политическия и административен елит получава на тримесечие увеличение на заплатата си, автоматично, според това дали расте средната заплата?“, каза Нинова.  Ако предложението не се приеме, когато управляваме, гарантирам, че ще бъде факт, каза преди това Нинова в декларация от името на парламентарната група за началото на новия политически сезон.  „Ако го отхвърлите, си е ваша воля – някой ден, когато управляваме ви гарантирам, че ще стане факт“, подчерта лидерът на БСП.  „Уважаеми дами и господа народни представители, ако правиш смели и категорични заявки, че искаш да промениш система, модел, да сложиш край на прехода и да поведеш държавата в друга посока, трябва да започнеш от себе си, да дадеш личен пример.  \"Знаем ли всички, че пропастта между политици и народ се увеличава - знаем. Знаем ли всички, че сме обрасли с привилегии? Кой българин, освен политическият елит на страната работи на заплата, която зависи от ръста на средната работна заплата в страна. 99% от българския народ работи на фиксирана заплата. Ние ще си вдигаме заплатата всеки път, когато се повиши средната. С кое право? Това не е популизъм, това е конституционен принцип за равни права. Това е принцип за справедливост“, заяви Нинова.  Тя попита колко души в България почиват над 70 дни и отговори – 240.  „Как може един миньор за тежък физически труд да почива 30 дни, а депутатите да почиват 70?“, попита риторично Нинова.   Гарантирам, че ако съм тук в следващия парламент и БСП има мнозинство, отмяната привилегиите на депутатите ще е първото нещо, с което ще започнем, добави Нинова. Лидерът на БСП припомни, че същото предложение от парламентарната ѝ група са направили в началото на този парламент. „Т.е. това не е наша хрумка - ей-така от нищото. Това е последователна политика, която БСП и новото ръководство провеждат от началото на този състав на парламента“, коментира лидерът на БСП.  Нинова заяви, че темата за субсидиите на партиите ще бъде отворена в отделен разговор. „Сега става въпрос за привилегии на политическия елит“, каза тя и уточни, че става въпрос за 19 органа, чиито заплати зависят от тези на депутатите. По думите ѝ това е една прослойка, която се отдалечава и финансово, и морално от обществото. „На някои колеги, които изразиха недоволство от подобно предложение, им казах, че не го ли осъзнаем, че тази пропаст ще ни погуби, народът ще го покаже. Това е чувство дори на самоосъзнаване. Мисленето „ей сега и веднага ние да си вземем големите заплати, пък каквото стане след 5 години“, след 5 години ще ни помете всички, ако не се осъзнаем. Даже е късно“, допълни Нинова.  ", "date": "2018.04.19", "title": "Нинова: Да се намалят заплатите на депутатите, става въпрос за справедливост и равни права!"}
{"url": "http://epicenter.bg/article/Zam-predsedatelyat-na-NS-Emil-Hristov--Izvinyavam-se-na-horata-s-uvrezhdaniya/152237/2/0", "text": "  Извинявам се на хората с увреждания. Това каза зам.-председателят на Народното събрание Емил Христов от трибуната на Народното събрание във връзка с вчерашния скандал за допуска на хората с увреждания в парламента, предаде агенция „Фокус“.   Христов поясни, че вчера се е показало неприятно лице на българския парламент. Според него истината за случилото се вчера не се знае от всички. Той обясни, че не е знаел, че тези граждани са били допуснати. „Никой не ме беше информирал“, поясни той.    По думите му решението за недопускането им от сградата е взето от охраната, а не от него лично. „За съжаление на мен не ми бе дадена възможност да се срещна с гражданите. Извинявам се оттук на всички онези, които вчера видяха това неприятно лице. Извинявам се за изкривената и недостигнала до тях информация. Съжалявам, че стигнахме до там. Просто трябваше всички да имаме търпение да изчакаме по-малко от 15 минути“, заяви Христов.  ", "date": "2018.04.19", "title": "Зам.-председателят на НС Емил Христов: Извинявам се на хората с увреждания"}
{"url": "http://epicenter.bg/article/Simeon-II-se-sreshtna-s-prezidenta-na-Svetovnata-filatelna-federatsiya/152273/2/0", "text": "Царят прие в двореца “Врана” гостуващата в София делегация на Световната филателна федерация, начело с нейния президент г-н Тай Пенг Хиан. В състава й са също двамата вицепрезиденти г-н Бернард Бестон и г-н Бернард Джименец. Те са в България за провеждане на годишното заседание на Борда на Световната филателна организация, което е висока чест за страната ни, тъй като се случва за първи път в историята на организацията. На срещата присъства г-н Спас Панчев, председател на Съюза на българските филателисти, а Негово Величество е почетен председател на съюза още от детските си години и винаги се е стремял да подпомага неговата дейност.  По време на визитата Царят подари на гостите пощенската марка с неговия лик, която беше издадена по случай 80-тия му юбилей.  Те разказаха на Цар Симеон, че в държави като Франция и Сингапур е обичайна практика да се запознават децата в училищна възраст с филателията, което им дава възможност от една страна да общуват помежду си реално, а не само виртуално, а от друга страна, обогатява и познанията им по история. Царят много хареса идеята по този начин да се насърчават младите към филателията.", "date": "2018.04.19", "title": "Симеон II се срещна с президента на Световната филателна федерация"}
{"url": "http://epicenter.bg/article/Borisov--Izobshto-ne-stava-duma-za-izbor-mezhdu-Rusiya-i-Zapada/152274/2/48", "text": "В интервю за швейцарския  (НЦЦ) премиерът Бойко Борисов не оставя и грам съмнение относно западната принадлежност на България, но в същото време предупреждава, че не бива да се проявява прекалена твърдост спрямо Русия.    \"Дойче веле\" подбра акценти от това интервю:     На провокативния въпрос на НЦЦ дали е популист, след като от десетилетие насам налага своя личен отпечатък на властта в България, но в същото време обича да се дистанцира от политическата класа, Борисов отговаря отрицателно и добавя: „Аз съм човек, който иска да върши добрини за обществото\". По-нататък премиерът отбелязва, че е радостен от постигнатото  през последните години и споменава в тази връзка новите автомагистрали и метрото в София. \"Българите няма да забравят солидарността на Европа\", с чиято помощ бяха изградени тези обекти, уверява Борисов в интервюто.   По-нататък премиерът обяснява, че опитът, придобит в бойните изкуства, му е бил от полза и в политиката. \"При каратето не става дума за насилие, а за съобразителност и ценности. Това ме превърна в борец за мир и определи моя политически стил - постоянен диалог и компромиси, докато намерим правилното решение\", казва Борисов.   На въпрос на НЦЦ защо центрист като него управлява в съюз с отчасти дясноекстремистки сили, Борисов отговаря: \"Такава беше волята на народа. А ние в България казваме: Глас народен - глас Божи\". По-нататък Борисов пояснява, че естествените съюзници на ГЕРБ от десния спектър не са успели да влязат в парламента, а бившите комунисти и партията на турското малцинство са били напълно неприемливи като коалиционни партньори. \"През последната година показахме, че с \"Обединените патриоти\" се допълваме добре\", отбелязва още премиерът и дава за пример защитата на границата с Турция и овладяването на миграционната криза, както и повишаването на пенсиите и на разходите за образование.   По-нататък в интервюто Борисов отговаря на въпрос за причините, довели до отказа на правителството да ратифицира Истанбулската конвенция. По думите на българския премиер, този отказ се дължи на неконструктивното поведение на социалистите, които изкривили дебата, насаждайки страх в обществото с твърдението, че става дума за въвеждане на „трети пол\". По този въпрос Борисов е категоричен: „Основните виновници (за нератифицирането на Конвенцията - бел.ред.) са социалистите и близкият до тях президент Румен Радев. Те са длъжни да обяснят защо защитават домашното насилие\".     На въпрос къде позиционира България в конфликта между Запада и Русия, Борисов изтъква традиционните културни, исторически и религиозни връзки на страната с Русия. Според него е съвсем нормално да има чувство на благодарност за това, че хиляди руснаци са дали живота си за освобождаването на България от Османската империя. В същото време премиерът подчертава, че не може да има и грам съмнение относно западната принадлежност на страната: „Изобщо не става дума за избор между Русия и Запада: България е ЕС, България е НАТО. Историята, културата, бизнесът и традициите са едно, но западната ориентация е решение, което ние сме взели категорично\", заявява Борисов.   На въпрос защо България, за разлика от повечето страни в ЕС, не експулсира руски дипломати във връзка с покушението срещу Сергей Скрипал, премиерът отговаря, че по-строги мерки срещу Русия би следвало да се приемат чак след като бъдат представени допълнителни доказателства за вината ѝ. „Презумпцията за невиновност заема централно място в европейската ценностна система и в принципите на правовата държава\", казва Борисов и добавя, че никоя страна не бива да бъде осъждана, преди да се изясни дали наистина носи вина.   Във връзка с българското европредседателство и стратегията на Еврокомисията за прием на страните от Западните Балкани, Борисов обрисува следната визия: \"Това е най-бедният и най-изостаналият регион в цяла Европа. И затова искам Балканите да се превърнат в строителна площадка за важни инфраструктурни проекти, за транспортни коридори, които да свързват Азия и Европа и да стимулират връзките между градове като София, Белград и Солун\", посочва Борисов и отчита като свой личен успех факта, че Западните Балкани отново са се превърнали в приоритетен регион.", "date": "2018.04.19", "title": "Борисов: Аз съм човек, който иска да върши добро. Каратето ме превърна в борец за мир"}
{"url": "http://epicenter.bg/article/Mashtabno-uchenie-zatvori-za-4-chasa-glavniya-pat-E-79/152275/2/0", "text": "  Мащабно учение на пожарната, полицията и Спешната помощ затвори от 8 до 12 часа движението по главен път Е-79 край Дупница. Трафикът беше пренасочван през града.   Тема на учението бе организиране и управление на силите и средствата при възникнало свлачище, предизвикало катастрофа с последващ пожар в тунела на път І-1/Е79/.   На място в един от тунелите беше симулирана верижна катастрофа между няколко леки автомобила и микробус.   \"Целта на мероприятията, които провеждаме днес, е на първо място да оттренираме взаимодействието с щаба на община Дупница, действията на регионалния състав на \"Пожарна безопасност и защита на населението\"-Кюстендил, както и с всички съставни части на единната спасителна система, за да можем да гарантираме спокойствието и сигурността на нашето население. Действията ще допринесат за повишаване на готовността на всички съставни части\", каза старши комисар Красимир Шотеров пред БНТ.   Вторият сценарий, който бе проведен от 10 до 14 часа, бе за действия при наводнение, съобщи Dir.bg.   Преминаващи през подлеза към квартал \"Байкал\" в Дупница направо недоумяваха: \"Заради детето излезнах. Помислих, че има катастрофа\".  ", "date": "2018.04.19", "title": "Мащабно учение затвори за 4 часа главния път Е-79"}
{"url": "http://epicenter.bg/article/Konstantin-Prodanov--Levitsata-ima-nuzhda-ot-edinenie--za-da-zashtiti-interesite-na-horata/152276/2/0", "text": "Позицията на България по казуса със Сирия не трябва да се изгражда под външно влияние, а трябва да защитава единствено националната ни сигурност и интерес. Това заяви в ефира на БНТ председателят на АБВ Константин Проданов.   Според него в момента сме свидетели на поредните сценарии на големите международни играчи, при които интереси и вътрешни проблеми на определени държави се защитават и разрешават с инсценирани външни кризи и конфликти. „Предлагат ни отново този сериал за изнасяне на демократични ценности на върха на ракети „Томахоук“. Вече сме го гледали в случая с Либия и с Ирак - и винаги е било под фалшив претекст и в нарушение на международното право, без санкцията на международната общност и Съвета за сигурност на ООН, както се полага, и разбира се, без конкретни доказателства дали това, в което се обвинява този, който е удрян, е факт. В конкретния случай със Сирия, първо - не е ясно дали има химическа атака и второ - кой я е извършил.  Свидетели сме, че нееднократно подобни военни акции са се правили под фалшив претекст. Често такъв тип конфликти се инициират за разрешаване на изцяло вътрешни проблеми на страната, която ги прави. Да не припомням, например, президента Клинтън, който каза: „Аз нямам сексуални отношения с тази жена“. След това обаче намериха една рокля с петна и в същия ден заваляха бомбите по Сърбия!  Изобщо цялата т. нар. „Арабска пролет“, която беше горещо адмирирана от западната общност доведе до разпад на целия регион, връщането му към Средновековието и възход на радикални формации като „Ислямска държава““, посочи Проданов.  „Нашата позиция, на АБВ, по казуса със Сирия не е в подкрепа на Русия или Запада, тя е в подкрепа на българския интерес, а той е да не се месим в недоказани конфликти, да не ставаме доброволци отново в така наречените „коалиции на желаещите“, както сме го правили и преди и ни е струвало много“, допълни лидерът на АБВ. В подкрепа на тезата си той даде пример с острите критики, на които са подложени управляващите в САЩ и Великобритания от собствената си опозиция, както и с проучванията на общественото мнение в тези държави, които показват много ниска степен на подкрепа за предприетите от техните правителства военни действия в Сирия. Председателят на АБВ отговори на въпроси дали структури на АБВ се присъединяват към БСП. „Забелязвам, че за това започва да се говори, когато в ръководството на БСП има някакви сериозни вътрешни противоречия, има вокална вътрешна опозиция или самото ръководство мълчи и не желае да се намеси по актуални проблеми на деня. Така например се опитват да маскират йезуитското си мълчание по темата със Сирия, където приеха една крайно, отново посочвам, йезуитска позиция в стил „Дайте да видим какво ще ни кажат от Брюксел. Ние сме солидарни. Търсим мирно решение“.  \"В конкретния пример с Благоевград, който демонстрираха от БСП, става дума за един човек и неговия приятелски кръг, които отдавна са отстранени от АБВ заради несправяне с работата. Давам само един пример. На последните избори, при отчетени приблизително 600 члена на партията, той има само около 300 гласа в собствената си община Петрич. Между другото, на фона на този разговор, трябва да отбележа, че вчера имаше много интересна реакция на организацията на БСП в Петрич, която възрази срещу тази „гениална“ придобивка на ръководството на партията си. Те буквално казаха, че този човек не го искат“, заяви Проданов. По думите му е недопустимо ръководството на партия като БСП, която има претенции да е водеща за левицата в България, да не работи за интересите на обществото, а да отдава цялата си енергия за опити за разцепление на лявото пространство в страната. „Става дума за опити за привличане на отделни персони. Не може да се говори за структури и прочие. Ако ние си правехме ПР с това кой бивш член на БСП кога се е присъединил към нас, трябваше всеки ден да правим пресконференции. Жалкото обаче е, че единението в ляво се разбира от ръководството на БСП не като „дайте да работим заедно за някакви градивни каузи“, а се разбира като оглушително мълчание по важните за обществото теми и прикоткване на този и онзи, които са отхвърлени от някоя партия“.  В заключение Константин Проданов отговори и на въпрос, свързан с икономиката на България и пътищата за нейното развитие. По думите му държавата трябва да инвестира в производство и отрасли с висока добавена стойност, в развитието на професионално подготвени кадри за секторите, които в момента изпитват остра нужда от тях, както и за тези, които в бъдеще ще развива. Той бе категоричен, че страната ни трябва да следва световните тенденции по отношение на връщането на държавния контрол върху естествените монополи като водоснабдяване и електроснабдяване, както и за това, че плоския данък у нас трябва да се премахне, тъй като отдавна е доказал своята неефективност.", "date": "2018.04.19", "title": "Константин Проданов: Левицата има нужда от единение, за да защити интересите на хората"}
{"url": "http://epicenter.bg/article/Evrostat--Balgariya-e-davala-ubezhishte-osnovno-na-siriytsi-prez-2017-g--/152286/2/0", "text": "През миналата година 90 на сто от получилите убежище в България са били сирийци, сочат данни на Евростат, представени от Европейската комисия, съобщи  .  Общо 1530 граждани на Сирия са получили закрила в нашата страна, а също 110 иракчани и двама души без гражданство. У нас миналата година са били издадени 1705 одобрения по подадени молби за международна закрила, 800 от които са били за убежище. От 4740 молби миналата година България е одобрила 1695 или 36 на сто.  В ЕС през 2017 г. закрила са получили 538 120 чужденци и това е спад с 25 на сто в сравнение с данните за 2016 година. Разселени са били 24 000 мигранти по квотите на ЕК.  По брой сред получилите закрила в ЕС водят сирийците - 175 800 или 33 на сто, втори са афганистанците - 100 700 или 19 на сто, а трети са иракчаните - 64 300 или 12 на сто. Общо 70 на сто от всички сирийци, получили закрила в ЕС, са добили статута си от Германия, показват данните.", "date": "2018.04.19", "title": "Евростат: България е давала убежище основно на сирийци през 2017 г. "}
{"url": "http://epicenter.bg/article/Grafa-ot-Parizh--Otnovo-sme-tuk-sled-9-godini--no-veche-sme-chetirima/152251/10/100", "text": "Владимир Ампов-Графа и съпругата му Мария споделиха романтични кадри от Париж.   Семейството обикаля Града на любовта, а от снимките им струи романтика. Графа и Мария не са се усамотили, а са решили да покажат и на децата си красотата на френската столица. Тази есен Влади и Мария ще празнуват 10 години брачен живот. Графа нееднократно се е обяснявал в любов на съпругата си. Двамата са родители на две деца, а преди време Ампов сподели, че биха искали да имат и още едно дете.   Източник: Дир.бг", "date": "2018.04.19", "title": "Графа от Париж: Отново сме тук след 9 години, но вече сме четирима (Снимки)"}
{"url": "http://epicenter.bg/article/Obraha-Dani-Petkanov-i-Aleks-Bogdanska-tri-pati-za-dva-dni-vav-Valensiya-/152255/10/100", "text": "Жертва на три обира само за два дни стана риалити двойката Даниел Петканов и Александра Богданска във Валенсия, пише \"Телеграф\".   \"Наистина беше странно. За два дни ни обраха три пъти“, разкри нелепата случа Дани.   Двамата със съпругата му отишли във Валенсия за снимките на фотосесия.   \"Стояхме и пиехме кафе, изведнъж изчезна куфарът на гримьорката. Беше голям шок. Първо защото имахме да довършваме визии, второ, защото вътре имаше много скъпи четки и продукти, които излизаха на стойност над 5000 лева\", разказва за един от обирите Алекс.   Останалите два обира били на пари и то отново на екипа. Петканов разкри, че са подадени жалби и чакат някаква новина от полицията във Валенсия.   Интересните случки продължили и на летището в София, където Петканов установил, че са задигнали и задния номер на автомобила им, допълва изданието.", "date": "2018.04.19", "title": "Обраха Дани Петканов и Алекс Богданска три пъти за два дни във Валенсия "}
{"url": "http://epicenter.bg/article/Kralitsa-Raniya-podkrepi-blagotvoritelna-kauza-na-yordanskiya-artist-Aziz-Maraka/152259/10/100", "text": "Йорданската кралица Рания е дама за възхищение - освен че може да се похвали с абсолютно непогрешим вкус и неповторим стил, тя защитава и много благородни каузи.    По повод една такава - \"Не на тормоза в училище\" на йорданския артист Азиз Марака, Рания се появи с пола в актуалната дължина на сезона - малко над глезена, пише Лайфстайл бг.   Модните експерти са категорични, че въпросната дължина на рокли и поли изисква особено внимание. Кралицата обаче има безпогрешен моден усет, затова неведнъж се е появявала в прекрасно съчетани екстравагантни тоалети.   По време на Световния икономически форум в Давос, Швейцария, през януари тя неколкократно демонстрира, че много добре знае как да носи коварната дължина - с прибран силует, високи токчета и ефектни аксесоари.", "date": "2018.04.19", "title": "Кралица Рания подкрепи благотворителна кауза на йорданския артист Азиз Марака"}
{"url": "http://epicenter.bg/article/Britansko-izdanie-nameri-rodninska-vrazka-mezhdu-kralitsa-Elizabet-II-i-proroka-Mohamed-/152261/10/100", "text": "Според материал в британския \"Таймс\" е възможно кралица Елизабет да е пряка потомка на Пророка Мохамед.   \", пише в последния брой на вестника.   Изданието цитира марокански  вестник, който твърди, че кралицата е пряк потомък на пророка Мохамед. Според него,  ако  се проследи генеалогичната линия на кралицата за повече от 40 поколения в миналото, може да бъде достигнат самият Мохамед.   Тази теория не е нова и се появява за пръв път през 1986 г., когато бившият директор на изданието, специализирано за аристократични родословия, Бюър'с Пиъридж Харолд Брукс-Бейкър твърди, че Елизабет II може да проследи произхода си до мюсюлманските царе на Испания и чрез тях на основателя на исляма, умрял през VII в. в сегашна Саудитска Арабия.   Най-слабата връзка в родословното дърво е Заида, мюсюлманска принцеса, живяла в Испания през 11 век. Смята се, че е избягала от Севиля, за да стане съпруга или любовница на краля на Кастилия Алфонсо VI. Така е приела християнството. Заида ражда син, за чиито потомци по женска линия се жени Ричард Конигсбургски.   Въпреки това, дори собственото й родословно дърво е източник на противоречия. Съвременни учени не са сигурни дали неин баща е Ал Мутамид Ибн Абад, мюсюлмански цар на Севиля,  управлявал до 1091 г., по времето на Реконкистата.   През 80-те години ген. Харолд Брукс-Бейкър е писал множество писма на тогавашния британски премиер Маргарет Тачър, в които препоръчвал повишени мерки за сигурност на кралицата.   По това време той казва: \"За хората на Великобритания е слабо известно, че кръвта на Мохамед тече във вените на кралицата. Въпреки това всички мюсюлмански религиозни водачи се гордеят с този факт. \"    Оттогава никой от работещите в генеалогичното издание Бюрер'с  не е пожелал да коментира истинността на тези връзки.    Бъкингамският дворец също не е отговорил.   Преди години кралският историк Уго Викърс заяви, че не може да коментира предполагаемата връзка между кралицата и пророка Мохамед, заявявайки: \"периодично се появяват всякакви спекулации, според  които кралицата, има генеалогична връзка с най-различни предшественици\".  Източник: Блиц", "date": "2018.04.19", "title": "Британско издание намери роднинска връзка между кралица Елизабет II и пророка Мохамед "}
{"url": "http://epicenter.bg/article/Megan-Markal-shte-smeni-dve-rokli-na-svatbata-s-prints-Hari-/152267/10/100", "text": "Меган Маркъл ще последва примера на херцогинята на Кембридж Катрин и ще смени две рокли на предстоящата си сватба с принц Хари, пише в. \"Дейли експрес\".   Тайната чие творение ще бъдат роклите ще остане строго пазена до сватбата на 19 май.   Месец преди голямото събитие източник от обкръжението на бъдещата кралска булка разкрива, че за церемонията в параклиса \"Сейнт Джордж\" на замъка Уиндзор Меган Маркъл е избрала \"традиционна и елегантна\" рокля, която ще смени с друго, по-ефектно творение за приема, организиран от престолонаследника принц Чарлз.   \"Меган ще има две рокли - една за церемонията и друга за вечерния прием. Планът й е да се преоблече след церемонията с нещо по-ефектно и не толкова ограничаващо. Самата булчинска рокля ще бъде традиционна и елегантна\", разкрива неназованият източник, цитиран от сп. \"Венити феър\".   За сватбената церемония с принц Уилям през 2011 г. в Уестминстърското абатство Кейт Мидълтън избра рокля на Сара Бъртън, творчески директор на модна къща \"Александър Маккуин\". На приема в Бъкингамския дворец булката, вече като херцогинята на Кембридж Катрин, се появи в изискана рокля от бял сатен с деликатен колан, отново сътворена от Бъртън, припомня изданието.  Източник: Новини.бг", "date": "2018.04.19", "title": "Меган Маркъл ще смени две рокли на сватбата с принц Хари  "}
{"url": "http://epicenter.bg/article/Nikalas-Keydzh-se-otkazva-ot-aktyorstvoto-/152278/10/100", "text": "Холивудската звезда Никълъс Кейдж оповести намерението си в близко бъдеще да се откаже от актьорство, съобщи \"Контактмюзик\", цитиран от БТВ.   54-годишният Кейдж, познат с ролите си във филми като \"Да напуснеш Лас Вегас\", \"Да изчезнеш за 60 секунди\", \"Призрачен ездач\", е споделил, че си дава още \"само три или четири\" години като актьор, преди да се насочи трайно към изяви зад камера.   Бъдещите си намерения да работи като режисьор и продуцент Никълъс Кейдж е споделил пред репортери в Пуерто Рико, представяйки новия си филм \"Първично\" (\"Primal\").   \"Що се отнася до продуцентска и режисьорска работа – ще бъда \"в играта\". Компанията ми \"Сатурн филм\" стои зад всички филми с мое участие. Режисурата обаче е нещо, с което бих се изявявал занапред, тъй като на този етап съм основно изпълнител. Ще продължа да правя това още само три или четири години, след което ще насоча вниманието си главно към режисирането\", е заявил Никълъс Кейдж.", "date": "2018.04.19", "title": "Никълъс Кейдж се отказва от актьорството  "}
{"url": "http://epicenter.bg/article/Melaniya-Tramp-blesna-v-byala-roklya-na-vecherya-s-yaponskiya-premier--Snimki-/152290/10/84", "text": "Първата дама на САЩ отново се открои с неподправен моден стил. Тя привлече погледите по време на посещението на японския премиер Шиндзо Абе и съпругата му.   Мелания Тръмп облече бяла рокля до коляното, с която се открояваха оформените ѝ прасци. Тоалетът без ръкави бе аранжиран с няколко релефни цветя около бюста и долната част. Въпреки ширещите се твърдения, че Мелания е нещастна със съпруга си и постоянните медиини скандали, свързани с личния й живот, първата дама на САЩ изглеждаше в чудесно настроение.    Източник: Дир.бг", "date": "2018.04.19", "title": "Мелания Тръмп блесна в бяла рокля на вечеря с японския премиер (Снимки)"}
{"url": "http://epicenter.bg/article/Kralskiyat-govoritel-obyavi-kak-shte-se-kazva-bebeto-na-na-prints-Uilyam-i-Keyt-Midaltan/152298/10/99", "text": "Херцогинята на Кембридж Катрин ще роди момче, което ще се казва Филип, на дядото на принц Уилям - принц Филип.   Това смята кралският говорител, който обяви раждането на другите две деца на кралското семейство. 81-годишният Тони Апълтън обясни, че това са само негови предположения, разказват от Dir.bg, цитирайки \"Експрес\". За разлика от предишните два пъти, принц Уилям и съпругата му Кейт решиха да не разкриват нищо за бременността и за пола на бебето. Апълтън разказа още, че от началото на април постоянно е в готовност да съобщи, че третото дете на Уилям и Кейт се е родило. Терминът на херцогинята е на 21 април, но и двете й деца се родиха след обявената дата. Коефициентите на букмейкърите за името Филип понастоящем са 16.1, според данни на британски сайт за залози. Британците залагат повече и на вероятността да е момче.", "date": "2018.04.19", "title": "Кралският говорител: Бебето на принц Уилям и Кейт ще бъде кръстено на прадядо си"}
{"url": "http://epicenter.bg/article/Tina-Tarnar-izleze-ot-uedinenieto-si--izgleda-myuzikala--posveten-na-zhivota-y/152307/10/100", "text": "  78-годишната Търнър присъства на премиерното представление на мюзикъла \"Тина\" в театър \"Олдуич\" в Лондон. Публиката стана на крака, за да аплодира звездата, когато влезе в залата.   Изпълнителката изглеждаше зашеметяващо в елегантен черен костюм и мрежести ръкавици. Тя бе придружена от съпруга си Ервин Бах.     Актрисата, която пресъздава живота и кариерата на Кралицата на рокендрола, е Ейдриън Уорън. Макар и само на 30 г., младата певица и актриса вече има богат опит на Бродуей.    \"Щастлива съм, че Тина Търнър оцени нашия труд и още по-развълнувана съм от факта, че сподели момента заедно с нас, защото тя просто е най-добрата\", коментира \"двойничката\" на певицата.   След шоуто легендарната изпълнителка се пошегува, че си е намерила заместничка в лицето на Адриен Уорън, която се превъплъщава в образа й, а на въпрос дали е участвала в създаването на мюзикъла, тя заяви: \"Умориха ме от работа!\".   Мюзикълът \"Тина\" проследява пътя на легендарната певица към славата от скромно градче в Тенеси, музикалното й \"чиракуване\" редом до подлагащия я на тормоз съпруг Айк Търнър и големия й пробив като самостоятелна изпълнителка през 80-те години на миналия век.   \r\n \r\n \r\n Майкъл Билингтън от изданието нарича шоуто \"стремително шествие на триумфа над злочестието, подхранено от шеметното изпълнение на Адриен Уорън и оставило без дъх публиката и самата Тина Търнър\".   С изумителното си представяне Уорън \"дава заявка\" да се превърне в звезда на лондонската театрална сцена, пише в. \"Индипендънт\". Куентин Летс от в. \"Дейли мейл\" не крие възторга си от могъщия глас на Адриен Уорън, който не отстъпва на този на Търнър.   Критиците не пестят похвалите си и за актьора Кобна Холдбрук-Смит като Айк Търнър, успял да изгради завършен образ вместо двупластов злодей.   Визирайки насилието, на което е била жертва и което за мнозина е изненадващ сюжет за мюзикъл, Тина Търнър, присъединявайки се към актьорите на сцената след представлението, заяви: \"Посланието е, че е възможно отровата да се превърне в лек\".    Източник: Канал 3  ", "date": "2018.04.19", "title": "Тина Търнър излезе от уединението си, изгледа мюзикъла, посветен на живота й"}
{"url": "http://epicenter.bg/article/Iliana-Raeva--Divashka-rabota--V-kakvo-prevarnaha-futbola-v-Balgariya--/152269/8/0", "text": "Съпругата на футболната легенда Наско Сираков и шеф на федерацията по художествена гимнастика Илиана Раева се изказа против футболните хулигани след вчерашното дерби между ЦСКА и Левски. Тя се възмути от поведението на запалянковците заради хвърлената бомбичка, наранила окото на полицайка.  \"Е тази снимка ми се показа във Фейсбук първа за “добро утро” Дивашка работа... Агитките в Европа заедно си пият бирата преди и след мач...Футболните мачове са празници... “Левски” и ЦСКА - та това трябва да е грандиозен футболен спектакъл в пълния смисъл на думата! Тук футболът е война, омраза и дивотия... В какво превърнаха футбола в България?! Хайде, да ви е ДОБРО УТРОТО!\", сподели Раева във Фейсбук.  ", "date": "2018.04.19", "title": "Илиана Раева: Дивашка работа! В какво превърнаха футбола в България?! "}
{"url": "http://epicenter.bg/article/Angel-Dzhambazki-izbuhna-sreshtu-futbolnite-vandali--Negodnitsi--pozorno-e-da-oslepish-zhena--/152281/8/0", "text": "Евродепутатът и заместник-председател на ВМРО Ангел Джамбазки реагира гневно срещу футболните вандали заради инцидента на дербите ЦСКА - \"Левски\" при който бе ранена полицайка.  \"Не, бомбаджии-негодници, не е героизъм да осакатиш и да ослепиш жена. Позор е. Не знаете значението на тази думи. Защото, вие с бомбите, не сте фенове, а сте оскотели примати, които заслужават само поправителен труд\", написа той във Фейсбук.  Това е срам. И позор. Сигурен съм, че мекопишите комплексари, извършили това, са горди от себе си, доколкото са способни да формулират подобна емоция.  Това животинско поведение от години гони истинските запалянковци от стадионите, гони нармалните хора, гони бащите, които искат да заведат синовете си на истински мач.  Истинският левскар не хвърля бомба по жена. Да не говорим, че бомбите изобщо нямат място на стадиона. Да отидеш на мач за да гледаш любимия отбор и да се върнеш умрял. Заради някой дебил, на когото му се мятат бомбички.  Имам много приятели запалянковци, свестни момчета, и от двата сектора. От годините, когато не пропускахме мач на Левски и пеехме до скъсване на гласните струни. Знаехме съставите наизуст, с резервите. Днес, когато погледна в празните, остъклени очи на някой петнадесет годишен безсловесен \"фен\", виждам само пустота и пропиляно бъдеще.  Не, бомбаджии-негодници, не е героизъм да осакатиш и да ослепиш жена. Позор е. Не знаете значението на тази думи. Защото, вие с бомбите, не сте фенове, а сте оскотели примати, които заслужават само поправителен труд.  Отдавна футболът в Отечеството загуби харизмата си. А футболът е велика игра, която изгражда в младите българи ценни качества и умения. Дилърите откраднаха сектора от децата. Стадионът вече не е място за деца. И те няма да гледат своите Гунди и Котков.  Останаха срама и позора от побойте между дилъри в сектора, от купените и наредени мачове и фалшивите \"агитки\" от наркоразпространители и жалки наркопотребители. Отдавна истинските запалянковци не ходят по стадионите, за да не гледат тази свинщина и простотия.  Какви агитки, какви фенове, бомбаджиите и дилърите са безпросветни скотове, които дори не могат да изброят имената на куцата африканска \"селекция\" на терена.  Идва време да се изрине боклука от стадионите, да се върнат истинските запалянковци и да се сложи ред вкъщи.  ", "date": "2018.04.19", "title": "Ангел Джамбазки избухна срещу футболните вандали: Негодници, позорно е да ослепиш жена! "}
{"url": "http://epicenter.bg/article/MMS-i-MVR-obsadiha-obshti-merki-sreshtu-vandalizma-po-vreme-na-futbolni-machove-/152293/8/0", "text": "Министърът на младежта и спорта Красен Кралев, главният секретар на МВР главен комисар Младен Маринов, директорът на СДВР Ивайло Иванов и зам.-директорът на СДВР Антон Златанов проведоха работна среща. Темата на разговора бе изготвянето на обща стратегия между ММС и МВР срещу вандализма по време на футболни мачове, съобщиха от ММС.  Спортният министър и представителите на МВР бяха категорични, че затварянето на стадиони и лишаването от домакинства на футболни клубове не е решението на проблема с футболното хулиганство, което води до тежки инциденти.  Първата крачка, която ще бъде предприета е, че МВР ще изготви препоръки към ММС, които ще осигурят засилване на контрола на достъпа и персонализация на лицата, които имат достъп до футболните събития.  Следващата стъпка, която цели да осигури спокойствието на стадионите, ще бъде организирането на работна група между представители на МВР, ММС, БФС и двете парламентарни комисии – Комисията по въпросите на децата, младежта и спорта и Комисията по вътрешна сигурност и обществен ред. Целта на работната група ще бъде изработване на ефективни законодателни промени, които да доведат до засилване на личната отговорност. Ще бъдат изготвени промени в Наредбата за лицензиране на стадионите и спортните съоръжения и в Закона за опазване на обществения ред при провеждането на спортни мероприятия.  Първата стъпка, около която се обединиха ММС и МВР, е Националният стадион “Васил Левски” да бъде оборудван изцяло със система за контрол на достъпа, за да може да поеме основните рискови футболни срещи.  Първата работна среща между ММС, МВР, БФС и представители на двете парламентарни комисии ще се проведе утре, 20.04.2018 г. /петък/ от 14:00 часа на Националния стадион “Васил Левски”. След срещата са предвидени изявления за медиите.  ", "date": "2018.04.19", "title": "ММС и МВР обсъдиха общи мерки срещу вандализма по време на футболни мачове "}
{"url": "http://epicenter.bg/article/Grigor-Dimitrov-se-klasira-na-chetvartfinal-v-Monte-Karlo/152304/8/0", "text": "  Григор Димитров се класира на четвъртфинал в Монте Карло, след като направи обрат срещу Филип Колшрайбер – 4:6, 6:3, 6:4. Както и в мача си срещу Ербер във втори кръг, така и сега българинът се нуждаеше от сет време, за да намери печелившия си тенис, а после да заиграе и много по-силно, предаде агенция „Фокус“. В мач за място на полуфиналите Димитров излиза срещу Давид Гофен.   Димитров и Гофен имат богато съперничество, като „топ тенисистът“ ни води с 6:1 победи, последната от които дойде този сезон на полуфинала в Ротердам, когато се случи злополуката с Гофен. Тогава белгиецът преждевременно напусна корта, след като топката рикошира в рамката на ракетата му и го удари в окото.    Двамата досега обаче не са играли на клей.    ", "date": "2018.04.19", "title": "Григор Димитров се класира на четвъртфинал в Монте Карло"}
{"url": "http://epicenter.bg/article/Trima-zaginali-i-stotitsi-razrusheni-kashti-pri-zemetresenie-v-Indoneziya/152231/7/0", "text": "  Земетресение в централната част на Индонезия причина смъртта на трима души и е разруши над 300 сгради, съобщава АП и  . Земята на остров Ява в Индонезия се е разлюлала в 13:28 местно време (9:28 българско) в сряда.    Индонезийската агенция по метеорология и геофизика коментира, че земетресението е с магнитуд 4,4 и е на дълбочина 4 километра, епицентърът му е на около 52 километра северно от Кебумен, гъсто населен район на провинция Централна Ява.   Ръководителят на Агенцията за управление при бедствия в Централна Ява Саруо Прамана съобщава, че земетресението, почувствано в много части на провинцията, е причинило смъртта на двама възрастни и 13-годишно момче, затиснати под разрушена сграда.   Той допълва, че 21 души са хоспитализирани с наранявания и повече от 2100 души са евакуирани във временни заслони.  ", "date": "2018.04.19", "title": "Трима загинали и стотици разрушени къщи при земетресение в Индонезия"}
{"url": "http://epicenter.bg/article/Harvatska-delegatsiya-napuska-obidena-Sarbiya-sled-skandal-v-parlamenta-v-Belgrad/152246/7/0", "text": "След инцидент в Белград, при който Воислав Шешел (на снимката) прокле хърватската делегация, която е на двудневно посещение в Сърбия и след това потъпка хърватското държавно знаме в парламента на Сърбия, представителите на Хърватия отмениха срещата със сръбския министър на европейската интеграция и се оттеглиха в сградата на хърватското посолство в Белград, пише скопското електронно издание „Нова Македония“, цитирано от \"Фокус\". Както отбелязват хърватските медии, те са взели решение да прекратят посещението си в Сърбия. Председателят на хърватския парламент Горан Яндрокович отиде на двудневно официално посещение в Сърбия в сряда, но в течение на деня, председателят на Сръбската радикална партия Воислав Шешел е псувал хърватската делегация и е газил хърватското знаме в сръбския парламент. Посещението на Яндрокович е първото официално посещение на председател на хърватския парламент в Сърбия. Инцидентът бе осъден и от председателя на сръбското народно събрание Мая Гойкович: \"Демонстрираното незачитане на държавните символи на Хърватия, чиято делегация, начело с председателя на парламента Горан Яндрокович се намира на първо историческо посещение в Сърбия е неприемливо и вреди на сръбския народ, който се отличава с традициите си за гостоприемство“, заяви Гойкович. Кой е Воислав Шешел? Шешел е роден на 11 октомври 1954 година в град Сараево, в тогавашната Съюзна федеративна република Югославия, през 1976 година завършва юридическия факултет на Сараевския университет, а на 25 години защитава докторската си дисертация по темата „Политическата същност на милитаризма и фашизма\", ставайки по този начин най-младият доктор на науките в Югославия. След това Шешел преподава няколко години в Мичиганския университет в САЩ. Политическата кариера на Шешел започва в началото на 80-те, когато той се противопоставя на комунистическия режим на Социалистическа Република Босна и Херцеговина. В средата на 80-те Шешел написва статия, в която призовава за преобразуването на Югославия от многонационална федерация в държава, доминирана от сърбите, за което е осъден на 2 години затвор. Скоро след като е пуснат, Шешел отново е вкаран в затвора, този път за четири години, за политическа дейност от „анархолибералистически и националистически позиции“. Освободен е предсрочно заради протести от югославската интелигенция. Във времето преди окончателния разпад на СССР, а в последствие и Югославия, Шешел се включва в различни четнически и националистически движения. През 89-а година основава „Сръбското движение на борците за свобода“, което малко по-късно се обединява със „Сръбското народно възрождение“ на писателя Вук Драшкович, образувайки нова партия „Сръбско движение за обновление“. През същата година в партията става разкол и Шешел основава „Сръбско четническо движение“, което е поставено извън закона заради наименованието си, „оскърбяващо обществения морал“.  През януари 1990 година отново изкарва 45 дни в затвора, този път за опита му да разруши „Къщата на цветята“ - мавзолея на Йосип Броз Тито, защото според него покойният югославски лидер е унизил сръбската нация и Шешел настоява за пренасяне на тленните му останки в родната Хърватия. Докато е в затвора Шешел участва на президентските избори в Сърбия и се класира пети – с 1,91%. През февруари 1991 година той основава партията, която оглавява и до днес – Сръбската радикална партия (СРП). През април 1992 година е провъзгласена Съюзна република Югославия (СРЮ), в която влизат Сърбия и Черна Гора, а през май с.г. СРП печели 22,6% на изборите и отстъпва само на Социалистическата партия на Милошевич (28,8%). По време на войните в Югославия в началото на 90-те Шешел участва активно в организацията и ръководството на доброволческите отряди на сърбите, воюващи в Хърватия и Босна и Херцеговина, където официално не влиза сръбската армия. Той е организатор и предводител на сръбските доброволчески отряди „Шешелевичи“, „четники“ и „Белите орли“. Според Шешел, във „Велика Сърбия“ трябва да влязат Сърбия, заедно с провинциите Косово и Войводина, БиХ, Македония, Черна гора, както и част от Хърватия. Въпреки, че в периода от 93-а до 96-а или 97-а Шешел и Милошевич са скарани, а Воислав е свързван с прословутия \"Земунски клан\" от тогавашния град Земун (до Белград), където той печели местните избори, в периода между 98-а и 2000-ата Шешел е вицепремиер на Сърбия и поддържа премиера Милошевич в косовската война. На 14 февруари 2003-а година Международният трибунал за бивша Югославия повдига обвинения срещу Шешел за финансиране и ръководство на сръбски доброволчески отряди и разпалване на междунационална омраза по време на войните в Хърватия и БиХ в началото на 90-те. Той пристига доброволно в Хага . Той получава няколко присъди за малки срокове за различни провинения (неуважение към съда (х2), разкриване на засекретени свидетели). След 11 години в следствения арест на Хагския трибунал Шешел е пуснат да се прибере в Сърбия по здравословни причини, а на 31 март 2016 година е оправдан от Трибунала и всички обвинения срещу него са снети. След това, на 11 април 2018 година оправдателното решение е отменено, а Шешел е осъден на 10 години затвор, които обаче няма да излежава, защото ги е отбил по време на 12 годишното си задържане, докато е в следствие.", "date": "2018.04.19", "title": "Хърватска делегация напуска обидена Сърбия след скандал в парламента в Белград"}
{"url": "http://epicenter.bg/article/Siriya-predala-na-rusnatsite-dve-nevzrivili-se-amerikanski-raketi-/152248/7/0", "text": "Сирийските военни са намерили и предали на руснаците две американски ракети, които не са се взривили по време на атаката срещу страната им на 14 април, съобщава източник от военното министерство в Дамаск.  Той пояснява, че \"и двете ракети са били в достатъчно добро състояние\". Руснаците са ги получили на 17 април, а на 18 ракетите са били \"откарани със самолети в Русия\".  Москва засега не е потвърдила тази информация, предава ТАСС.  Преди атаките президентът Доналд Тръмп заплаши Москва в Туитър з ракетни удари в Сирия: \"Готви се, Русия, защото те ще долетят - добри, нови и умни\", припомнят руските медии.  На 14 април сутринта САЩ, Великобритания и Франция изстреляха по територията на Сирия 103 ракети, по данни на сирийската страна. Според сирийските власти тяхната ПРО е прехванала 71 от изстреляните ракети. Пентагонът обаче твърди, че всичките изстреляни 105 са достигнали целите си. Разликата от две ракети в данните на двете страни се изясни със съобщението за двете неизбухнали устройства.  ", "date": "2018.04.19", "title": "Сирия предала на руснаците две невзривили се американски ракети "}
{"url": "http://epicenter.bg/article/EK-predlaga-zadalzhitelni-prastovi-otpechatatsi-v-lichnite-karti/152249/7/0", "text": "Европейската комисия (ЕК) предлага пръстовите отпечатъци да станат задължителни в личните карти на гражданите на Евросъюза като поредната мярка в борбата срещу фалшификацията на документи. В предаването \"Преди всички\" на БНР евродепутатът Емил Радев каза:  \"Днес около 80 милиона европейци имат карти за самоличност, които са без биометрични данни, които не са машинно четими. С предложението се цели да не се предостави възможността терористи и престъпници да използват подправени документи, да влизат в ЕС от държави извън него\".  Радев каза, че идеята не цели въвеждане на лични карти в страните, където те не са задължителни, а модернизиране на съществуващите документи. Относно евентуалните срокове евродепутатът каза:  \"Европейските граждани, които имат машинно четими документи, до изтичане на срока им, а именно 5 години, ще се запазят, а такива, които са на хартия, както са италианските, ще трябва да се сменят в рамките на 2 години\".  Емил Радев обясни, че три държави членки са с лични карти без зона за машинно четене, седем са с документи без чип, а 13 не включват никакви биометрични данни в тях. В това отношение България е с достатъчно високи стандарти.", "date": "2018.04.19", "title": "ЕК предлага задължителни пръстови отпечатъци в личните карти"}
{"url": "http://epicenter.bg/article/Palen-absurd--SASht-otkazaha-viza-na-prima-balerinata-na-Bolshoy-teatar-/152252/7/0", "text": "Американските власти отказаха да издадат виза на прима балерината на Болшой театър Олга Смирнова и първия солист на трупата Джакопо Тиси. За това  .  Двамата трябвало да участват в спектакъл в центъра Линкълн в Ню Йорк в понеделник. Отказът за входна виза е издаден от министерството за вътрешна сигурност още на 10 април, но за него става известно чак в сряда, 18 април.  Организаторите на спектакъла подозират, че отказът е политически мотивиран заради напрежението между двете суперсили САЩ и Русия.  \"Не разбирам нищо. Една от версиите е, че решението е политически мотивирано. Това е инстинктивната ми реакция - не разбирам причината, освен това, че са руснаци. В това няма никакъв смисъл\", коментира председателят на международния танцов конкурс Youth America Grand Prix Линда К. Морз пред изданието.  \"Това е тревожно. Ако си спомним историята на балета, дори в най-лошите моменти на Студената война артисти от Болшой театър и тогавашния театър \"Киров\" идваха тук\", припомня Морз.  От имиграционните служби коментират лаконично, че няма никакви промени в условията на издаване на виза, засягащи страната на произход.    ", "date": "2018.04.19", "title": "Пълен абсурд! САЩ отказаха виза на прима балерината на Болшой театър "}
{"url": "http://epicenter.bg/article/Feysbuk-dobavya-novi-nastroyki-na-zashtita-na-lichnite-danni-/152254/7/0", "text": "Фейсбук подобрява опциите си за защита на личните данни. Новите европейски правила са свързани с по-лесно даване и оттегляне на съгласие на потребителите за ползване на личните им данни.  Фейсбук въвежда новите настройки тази седмица в Европа, но в крайна сметка от всеки потребител на социалната мрежа ще бъде поискано да реши дали да ползва опции като лицево разпознаване и някои видове персонализирана реклама, съобщи компанията, предаде Dir.bg.  Приетият в ЕС Общ регламент за защитата на личните данни GDPR влиза в сила от 25 май. В него се изисква формулярите за даване на съгласие за ползване на лични данни да са написани на ясен и разбираем за всички език, а съгласието да може да се оттегли също толкова лесно, колкото е било дадено.  Потребителите на Фейсбук в Европа и Канада за пръв път ще могат да се включат в системата за лицево разпознаване на мрежата, която е достъпна в повечето други части на света през последните шест години.  Потребителите също така ще бъдат запитвани дали позволяват на Фейсбук да ползва данни от партньори като приложения и сайтове, за да им предлага персонализирани реклами и дали са съгласни да споделят политическа или религиозна информация от профилите им, както и данни за личните им взаимоотношения.  \"Искаме не просто да спазваме закона, а да отидем отвъд задълженията си, за да изградим ново и подобрено боравене с личните данни за всеки във Фейсбук\", заяви компанията.", "date": "2018.04.19", "title": "Фейсбук добавя нови настройки на защита на личните данни "}
{"url": "http://epicenter.bg/article/Moskva-pokazva-v-OON-tv-intervyu-s-deteto---quot-ubito-pri-himicheskata-ataka-na-Asad-quot--/152263/7/0", "text": "Интервю със сирийското момче Хасан Диаб, което неволно стана \"лице на зверската химическа атака на Асад\" в сирийския град Дума в изфабрикуваното видео на \"Белите каски\", ще бъде показано на представителите на страните - членки на Съвета за сигурност на ООН. За това съобщи постоянният представител на Русия в организацията Василий Небензя.  \"Ние вече имаме този репортаж със субтитри и на най-близкото заседание на Съвета ще намерим възможност да го покажем на екран\", заяви Небезня.  Припомняме, че 11-годишният Хасан призна пред журналисти, че всъщност не е пострадал при никаква химическа атака, а в болницата са го откарали активисти от \"Белите каски\", които му дали за \"участието\" в постановката ориз, фурми и курабийки.  \"Ние бяхме в мазето. Мама каза, че днес нямаме нищо за ядене и ще се храним утре. Чухме викове на улицата, някой викаше \"Отивайте в болницата! И ние побягнахме натам. В момента, в който влязох, ме хванаха и започнаха да ме поливат с вода. След това ни сложиха на леглата заедно с други хора\", разказа момчето в ефира на тв канала \"Россия-24\".  Военният кореспондент на тв канала Евгений Поддубный отбелязва, че момчето е било принудено да се снима във видеото.  \"Детето е било гладно, за тези снимки са му предложили ориз, фурми и курабийки\", разказва кореспондентът.  Думите на момчето потвърждава и баща му, който прибавя, че химическа атака в града не е имало.  \"Когато разбрах, че детето е в болницата, помолих да ме пуснат от работа и хукнах натам. Нямаше никакво химическо оръжие. Аз пушех на улицата, нищо не почувствах. Влязох в болницата и видях семейството си. Бунтовниците раздадоха за участието в снимките фурми, курабийки и ориз и пуснаха всички по домовете им. Моето дете се чувстваше отлично\", разказва пред тв канала бащата на Хасан.    ", "date": "2018.04.19", "title": "Москва показва в ООН тв интервю с детето, \"убито при химическата атака на Асад\" "}
{"url": "http://epicenter.bg/article/Tramp-razkaza-za--zhestoka-shvatka--mezhdu-amerikantsi-i-rusnatsi-v-Siriya-s-mnogo-zaginali-/152279/7/0", "text": "Президентът на САЩ Доналд Тръмп съобщи за \"жестока схватка между американски и руски сили\" в Сирия преди няколко седмици.  \"Преди известно време вече говорихме за това, имало е много жестока схватка в Сирия наскоро, преди около месец, между наши войски и руските войски. И това е много тъжно. Много хора са загинали в това сражение\", каза Тръмп на пресконференция във Флорида след преговори с японския премиер Шиндзо Абе.  Пресконференцията бе излъчвана от всичките големи американски телевизионни канали.  В средата на февруари няколко американски медии съобщиха, че руски военни са загинали при удар на коалицията, водена от САЩ, по проправителствени сили в Сирия. Твърдеше се, че инцидентът е станал в района на линията за предотвратяване на конфликти по река Ефрат. в отговор шефът на пентагона Дбеймс Матис заяви, че не разполага с такава информация.  Говорителят на руското външно министерство Мария Захарова определи тези данни като дезинформация. От ведомството уточниха, че в хода на военния сблъсък има загинали граждани на Русия и страни от ОНД, има и ранени - те са няколко десетки, но сред тях няма руски военнослужещи.  ", "date": "2018.04.19", "title": "Тръмп разказа за „жестока схватка“ между американци и руснаци в Сирия с много загинали "}
{"url": "http://epicenter.bg/article/-Forbs--obyavi-nay-bogatite-rusnatsi-/152284/7/0", "text": "\"Форбс“ обяви списъка на най-богатите руснаци, съобщава БНР.  №1 отново е председателят на борда на директорите на НЛМК Владимир Лисин. Компанията произвежда стомана. Състоянието на Лисин е оценено на 19,1 млрд. долара.  На второ място е председателят на съвета на директорите на „Северстал“ Алексей Мордашов с богатство от 18,7 милиарда долара, а трети е миналогодишният лидер – шефът на „Новатек“ Леонид Михелсон с 18 млрд.  По-нататък в списъка следват Вагит Алекперов („Лукойл“, 16,4 млрд.), Генадий Тимченко („Новатек“ и „Сибур“, 16 млрд.), Владимир Потанин („Интеррос“, 15,9 млрд.), Андрей Мелниченко („Новахим“, 15,5 млрд.), Михаил Фридман („Алфа груп“, 15,1), Виктор Векселберг („Ренова“, 14,4 млрд.) и Алишер Усманов (USM Holdings, 12,5 млрд.), разказва още Националното радио.  Според „Форбс“ независимо от стагнацията на руската икономика и западните санкции състоянието на най-богатите руснаци е нараснало с 25 милиарда долара до 485 милиарда. Милиардерите пък са се увеличили от 96 на 106, разказва БНР.", "date": "2018.04.19", "title": "„Форбс“ обяви най-богатите руснаци "}
{"url": "http://epicenter.bg/article/Elizabet-II-posochi-sina-si-Charlz-za-badesht-glava-na-Britanskata-obshtnost/152285/7/0", "text": "Кралица Елизабет II посочи сина си Чарлз за бъдещ глава на Британската общност по време на днешната среща на върха на общността в Лондон.  Британският монарх заяви, че неино \"искрено желание\" е принц Чарлз \"един ден\" да поеме поста й. И допълни, че желае общността \"да продължи да дава стабилност и приемственост на бъдните поколения\" и \"да реши, че Принцът на Уелс може да върши тази важна работа\", започната от неиния баща през 1949 г. Настоящето пояснение е необходимо, тъй като унаслядяването на британския престол не е наследствено и няма да премине автоматично към най-големия син на настоящия монарх, а именно към принца на Уелс.  Въпросът по унаследяване след кончината на Елизабет II ще бъде обсъден в петък от 53-имата лидери, събрани в Бъкингамския дворец.   Тридневната среща на върха на общността предшества рождния ден на кралицата, която навършва 92 години на 21 април. Превод: Епицентър.бг", "date": "2018.04.19", "title": "Елизабет II посочи сина си Чарлз за бъдещ глава на Британската общност"}
{"url": "http://epicenter.bg/article/Izvanredni-merki--Turtsiya-e-iznesla-zlatniya-si-rezerv-ot-SASht-/152291/7/0", "text": "Централната банка на Турция е прибрала златния си запас, който по-рано се е намирал на съхранение във Федералния резерв на САЩ. Това съобщи на 19 април азербайджанската информационна агенция Trend, като се позовава на публикации в турските медии, предава руското електронно издание EurAsia Daily.  На съхранение във ФР на САЩ са се намирали 220 тона злато на Централната банка на Турция, пише руското издание.  Ако се вярва на медиите, пише EA Daily, други две турски банки – Ziraat и Vakifbank – също са пристъпили към възвръщане на своите златни запаси от САЩ. Общият им „златен актив“, съхраняван в американски финансово-кредитни учреждения се оценява на 95 тона.  Според данните от март 2018 година, резервите на Централната банка на Турция в злато се оценяват на $25,3 млрд.  Руското издание отбелязва, че предполагаемото възвръщане на златото от американските банки от турския валутен регулатор може да е свързано, както с влошаването на отношенията между Анкара и Вашингтон, така и с проблемите на вътрешния финансов пазар.  Турската лира продължава да се обезценява спрямо американския долар, в Турция расте и бюджетния дефицит, както и се увеличават темповете на инфлация.   ", "date": "2018.04.19", "title": "Извънредни мерки: Турция е изнесла златния си резерв от САЩ "}
{"url": "http://epicenter.bg/article/Gratskiyat-voenen-ministar--Vodim-neobyavena-voyna-s-Turtsiya-ot-1974-g-/152294/7/0", "text": "Ние водим необявена война с Турция от 1974 г., каза гръцкият министър на отбраната Панос Каменос, написа атинският в. Катемерини.   Началникът на силовото ведомство на европейската държава произнесе реч пред участници във форум, посветен на авиацията в Северна Атина. \"Военновъздушните сили на Анкара ни провокират вече почти четиридесет години. Турски самолети редовно нарушават нашето въздушно пространство и проверява боеготовността на армията ни\", каза той. С тези думи Каменос коментира вчерашния инцидент, когато турски бойни самолети прелетяха в близост до хеликоптера, в който пътуваше гръцкият премиер Алексис Ципрас.   Части от армията на Анкара окупираха около една трета от Кипър през юли 1974 г. и създадоха Севернокипърската турска република. Образуването на признаната само от Турция страна влоши много отношенията между двете членки на НАТО.  ", "date": "2018.04.19", "title": "Гръцкият военен министър: Водим необявена война с Турция от 1974 г."}
{"url": "http://epicenter.bg/article/Mariya-Zaharova--V-Iztochna-Guta-sa-otkriti-dimni-shashki--proizvedeni-v-Solsbari/152299/7/0", "text": "Прессекретарят на руското външно министерство Мария Захарова съобщи, че сирийските правителствени въоръжени сили са открили в Източна Гута хлор и димни шашки западно производство, предава РИА Новости, цитирана от \"Фокус\". „На освободените територии на Източна Гута сирийските правителствени сили откриха контейнери с хлор – най-страшният вид химическо оръжие – от Германия, а също така димни шашки, произведени, внимание!, в Солсбъри“, заяви Захарова. „Тези данни са трудни за коментиране, защото подкопават вярата в човечността на отделните държави. Ние, разбира се, не говорим за целите държави, а за тези политици и ръководители, които дават подобни заповеди и вземат такива решения“, допълни тя.  ", "date": "2018.04.19", "title": "Мария Захарова: В Източна Гута са открити димни шашки, произведени в Солсбъри"}
{"url": "http://epicenter.bg/article/Germaniya-kani-oshte-10-000-bezhantsi/152303/7/0", "text": "След като преди две години, в разгара на мигрантската криза, канцлерът на Германия Ангела Меркел заяви, че те са добре дошли, днес се разбира, че Берлин е готов да приеме още 10 000 бежанци. 890 000 души потърсиха убежище в страната през 2015 г. и канцлерът бе критикувана за политиката си.   \"Правителството на Германия е съгласно да приеме още 10 000 бежанци от Северна Африка и Близкия изток като част от програма на Европейския съюз\", заяви европейският комисар за миграцията, вътрешните работи и гражданството Димитрис Аврамопулос, цитиран от ДПА и БТВ.  Германия се е съгласила с плана по-рано тази седмица, каза Аврамопулос пред германската медийна група \"Функе\".  \"Германското правителство отново е на предна линия по въпросите на международната солидарност\", заяви той.  След като други държави от ЕС се съгласиха да приемат 40 000 бежанци, целите на програмата бяха постигнати и вероятно ще бъдат надхвърлени, каза Аврамопулос преди среща с германския вътрешен министър Хорст Зеехофер в Берлин.  Програмата, обявена миналото лято, има за цел да осигури пряк и сигурен маршрут до Европа за най-нуждаещите се от убежище. До есента на 2019 г. най-малко 50 000 човека, предимно от Северна Африка, би трябвало да намерят нов дом в ЕС.  Аврамопулос призовава Германия да премахне граничния контрол, въведен по време на бежанската криза, при която 890 000 души потърсиха убежище в страната през 2015 г.  Шенгенската зона позволява възобновяване на граничния контрол в периоди на криза, но Аврамопулос каза, че не може да допусне това да продължава неограничено.  \"Трябва бързо да се върнем към нормалното функциониране на Шенгенската система\", заяви той. Германия планира да удължи контрола на границата с Австрия след изтичащия през май краен срок.", "date": "2018.04.19", "title": "Германия кани още 10 000 бежанци"}
{"url": "http://epicenter.bg/article/Erata-Kastro-priklyuchi--Migel-Diaz-Kanel-e-ofitsialno-izbran-za-prezident-na-Kuba-/152308/7/0", "text": "Мигел Диаз-Канел е официално обявен за нов президент на Куба, заставайки на мястото на Раул Кастро, предава AFP, цитирана от Агенция \"Фокус\".  57-годишният Диаз-Канел бе единственият кандидат за поста и бе избран за мандат от пет години с 603 от общо 604 гласа в Националното събрание, слагайки край на продължилото близо 60 години управление на фамилията Кастро на островната държава.   „Мандатът, даден ми от народа и от законодателния орган е да продължа Кубинската революция в този важен исторически момент, който ще бъде белязан от това, което трябва да направим, за да приложим икономическия модел, приложен от Кастро“, заяви Диаз-Канел. Мигел Диаз-Канел технократ е виден функционер на Комунистическата партия и досега бе първи вицепрезидент на Република Куба.  86-годишният Раул Кастро остава лидер на Комунистическата партия.  ", "date": "2018.04.19", "title": "Ерата Кастро приключи! Мигел Диаз-Канел е официално избран за президент на Куба (Видео)"}
{"url": "http://epicenter.bg/article/Irakskata-aviatsiya-udari-pozitsii-na--quot-Islyamska-darzhava-quot--v-Siriya-/152310/7/0", "text": "Иракските военновъздушни сили нанесоха днес смъртоносни удари по позиции на джихадистката групировка \"Ислямска държава\" в Сирия, съобщи канцеларията на иракския премиер Хайдер ал Абади, цитирана от Франс прес.  В комюнике канцеларията на премиера посочи, че \"ударите срещу бандите на ИД\" са извършени заради опасността, която те представляват за иракската територия и по нареждане на министър-председателя\", който е главнокомандващ въоръжените сили.  Иракските въздушни удари са нанесени в координация с правителството на сирийския президент Башар ал Асад, заяви за Ройтерс иракски военен говорител.  Иракски изтребители Ф-16 пресякоха границата и нанесоха удари в Сирия, каза той.  На видеозапис, разпространен от иракските ВВС, се виждат два изтребителя Ф-16 в акция.  \"Тези нападения показват растящата способност на въоръжените ни сили да преследват и ликвидират терористите. Действайки по този начин, нашите сили спасяват живота на хора и провалят плановете на ИД\", посочва комюникето от премиерската канцелария, без да поясни в коя част на Сирия са нанесени ударите.  \"Тези рейдове ще спомогнат за ускоряване на края на ИД в региона, след като приключихме военно с тях в Ирак\", допълва комюникето.  По-рано този месец премиерът Абади заяви, че Ирак ще вземе всички необходими мерки, ако бъде застрашена сигурността му.  През декември миналата година Абади провъзгласи победа над ИД след тригодишни боеве, но в някои пустинни райони близо до иракско-сирийската граница все още има джихадистки убежища, а бойци от ИД продължават да организират засади, да извършват убийства и бомбени атентати в Ирак.  Иракската авиация вече е нанасяла ограничени удари срещу ИД в Сирия, припомня АФП.  Сега Багдад е в добри отношения с Иран и Русия - основните поддръжници на Асад в седемгодишната гражданска война в Сирия, а се ползва със силна подкрепа и от оглавената от САЩ коалиция.   ", "date": "2018.04.19", "title": "Иракската авиация удари позиции на \"Ислямска държава\" в Сирия "}
{"url": "http://epicenter.bg/article/Merkel--ES-se-nuzhdae-ot-obshta-vanshna-politika-/152313/7/0", "text": "Страните от Европейския съюз се нуждаят от единен подход при осъществяване на външната политика. Берлин и Париж отделят голямо внимание на този въпрос. Това заяви германският канцлер Ангела Меркел на съвместна пресконференция с френския президент Еманюел Макрон, предаде БГНЕС.  „Нуждаем се от обща външна политика“, каза ръководителят на федералното правителство. „Франция и Германия ще обсъдят, какво можем да направим в името на решаването на конфликта в Сирия, а също така по въпроса с Украйна“, добави тя.  Освен това страните от ЕС трябва да края на юни да постигнат напредък по въпроса, свързан с миграцията.  Меркел призна, че в ЕС съществуват „различни гледни точки“ по редица въпроси, именно затова страните от Съюза трябва да съхранят „готовността към компромис“.  За Германия трансатлантическото сътрудничество остава важно, въпреки редица разногласия между САЩ и Европейския съюз, каза федералният канцлер.  „От моя гледна точка е важно да дадем да се разбере, че трансатлантическото партньорство е важно за нас“, каза тя.  „Имаме разногласия, ще ги обсъждаме“, добави Меркел.  Тя ще се срещне с американския президент Доналд Тръмп във Вашингтон 27 април.  ", "date": "2018.04.19", "title": "Меркел: ЕС се нуждае от обща външна политика "}
{"url": "http://epicenter.bg/article/Turtsiya-e-iznesla-zlatniya-si-rezerv-ot-SASht/152317/7/51", "text": "Централната банка на Турция е прибрала златния си запас, който по-рано се е намирал на съхранение във Федералния резерв на САЩ. Това съобщи на 19 април азербайджанската информационна агенция Trend, като се позовава на публикации в турските медии, предава руското електронно издание EurAsia Daily, цитирано от Фокус. На съхранение във ФР на САЩ са се намирали 220 тона злато на Централната банка на Турция, пише руското издание. Ако се вярва на медиите, пише EA Daily, други две турски банки – Ziraat и Vakifbank – също са пристъпили към възвръщане на своите златни запаси от САЩ. Общият им „златен актив“, съхраняван в американски финансово-кредитни учреждения се оценява на 95 тона. Според данните от март 2018 година, резервите на Централната банка на Турция в злато се оценяват на $25,3 млрд. Руското издание отбелязва, че предполагаемото възвръщане на златото от американските банки от турския валутен регулатор може да е свързано, както с влошаването на отношенията между Анкара и Вашингтон, така и с проблемите на вътрешния финансов пазар. Турската лира продължава да се обезценява спрямо американския долар, в Турция расте и бюджетния дефицит, както и се увеличават темповете на инфлация.", "date": "2018.04.19", "title": "Турция е изнесла златния си резерв от САЩ"}
{"url": "http://epicenter.bg/article/Upravlyavashti--ot-koyato-i-partiya-da-ste--gledayte-ot-vreme-na-vreme-filma--Dishay-/152265/11/0", "text": "  С тези думи зам.-председателят на Народното събрание Емил Христов (ГЕРБ) се извини за това, че представители на протестиращите хора с увреждания в сряда не бяха допуснати в Народното събрание.   Този, който можеше да ги допусне, бе именно г-н Христов, защото той замества председателката Цвета Караянчева. Но вчера той не го направи, а днес се извини в безлична форма - „показа се неприятното лице“.   Този епизод ще отмине, като всяко нещо. Споменът обаче ще остане, дори и ако в момента не се стигне до никакъв политически резултат и Емил Христов не подаде оставка, както настояват от „БСП за България“.   За друго е разговорът.  Точно за това, за което вчера развълнувано говори премиерът Бойко Борисов пред началото на правителственото заседание. Звучеше искрено. И щеше да измие срама от лицето на управляващите, ако днес майката на Пасионария, чиято съдба го бе „разревала“, не бе припомнила, че той знае историята ѝ, срещали са се и са водили разговор, след който нищо не се е променило.  . Защото и те знаят за старата среща, а не върви да показваш (макар и с поглед) на началството, че знаеш и помниш подобни неща.   Но не Борисов е темата. Не Христов. И не ГЕРБ.  - най-голямата опасност за всяка власт, за всеки човек, облечен във власт. Няма значение от коя партия е – дали е от ГЕРБ, дали е от Обединени патриоти или пък от онази, старата БСП. Няма значение на каква позиция е – президент, премиер, министър или кмет на последната забравена от Бога паланка.   В момента партия ГЕРБ е съсредоточила най-много власт в ръцете си – има министри и кметове на почти всички големи градове, които назначават хилядите чиновници, от които зависи решаването на всекидневния проблем на редовия гражданин. От тяхната отзивчивост, съпричастност, готовност да изслушват зависи рейтингът на политическата сила, която представляват дори и когато не членуват в нея. Защото тя е Властта, а те са нейните „ръце“.   В историята винаги е така.   Затова не пречи управляващите, които и да са те, да гледат от време на време стария филм „Дишай“. Той е документален, направен е през 1988 г., когато Русе всекидневно бе обгазявано от намиращия се на отсрещния дунавски бряг химически завод в румънския град Гюргево. В онези години, когато терминът „гражданско общество“ не съществуваше, а за протестите се смяташе, че са отпаднали заедно със стария капиталистически строй,  На старите кадри се вижда как хилядното множество стига до  Живелите през онези години (г-н Емил Христов е от тях) помнят и събитията, и филма. Някои от тях ще бъдат изкушени да видят злото лице на комунизма. И на това да сложат точка – такива неща в днешното демократично общество да не съществуват, днес живеем в свободна държава и всеки може да протестира за каквото си иска. И да я напусне може.     Историята има навика да се повтаря, сменят се само имената на хората и на партиите.  И вечер преди да заспи, да си помисли дали през деня не се е държал като отговорните фактори от голямата бяла сграда. Дали не е заприличал на тях.    обрасла с привилегии и забравила откъде е тръгнала някогашната БКП. И да последва съдбата ѝ.    ", "date": "2018.04.19", "title": "Управляващи, от която и партия да сте, гледайте от време на време филма „Дишай“!"}
{"url": "http://epicenter.bg/article/Prof--Mihail-Konstantinov--Deputatite-malko-sa-se-obarkali--kato-mislyat--che-te-sa-nachalnitsi-v-darzhav/152277/11/0", "text": "Депутатите малко са се объркали, като мислят, че те са началници в държавата - началник е народът. Това заявява в интервю за радио \"Фокус\" проф. Михаил Константинов. Повод за гостуването му е речта на президента Румен Радев пред студенти от УНСС, която предизвика реакции сред управляващата партия ГЕРБ.       - За мен Боянските ливади са в малко по-друг контекст, а именно когато един президент атакува своите. Така че Боянските ливади по-скоро приличат на това примерно „Иване, кажи си“. В случая президентът атакува друга политическа сила. В този смисъл не е римейк на Боянските ливади. Това, за което апелира президентът, може само да бъде приветствано, защото прозрачност в действията на управлението е необходима, ако искаме това управление да е честно, прозрачно и ефективно. Срещу това, което каза президентът, има и немалко възражения, тъй като лесно е той да бъде обвинен във взимане на страна в един политически спор. Но да вземем само призива за прозрачност – да. Мисля, че няма човек, който да е против това нещо. И реакцията на висшето ръководство на ГЕРБ, между другото, е в тази посока. Ние знаем, че Борисов е много реактивен политик. Той реагира на най-различни такива явления. В този смисъл може би ще има известно подобрение в прозрачността на управленските действия. Но, разбира се, ще видим какво ще се случва. Отсега е трудно да кажем.     - Аз бих казал, че не точно и само на президента, а изобщо на цялото българско общество. Това даже да се отчитат министрите на президента е една малко странна за мен конфигурация.   - И аз бих го нарекъл малко шеговито – това е един български принос в политологията, защото до този момент бяхме свикнали, че те са с различни компетентности тези две власти – изпълнителната и президентската. Но пък защо не? В този свят стават в момента толкова странности, включително и на международното поле, че защо и България да няма принос? Но, отново ще повторя, ако се предприемат действия по отношение на истинска прозрачност, на истинска възможност за контрол над управленските действия, то може само да бъде приветствано. Това, разбира се, тук бих казал, че много съществена роля трябва да има и т.нар. съдебна система и съдебна власт. Виждаме някакви опити от нейна страна. Защото в крайна сметка едни непрозрачни и скрити действия са предпоставка за нарушаване на закона. А там вече пряко действие имат правоохранителните органи.   - Да. Само че аз не съм много сигурен пак по отношение на формалните компетенции как ще действа. Така че въпросът наистина е много деликатен. Но първата стъпка е осветяване, да. Да, така е. Трябва да се знае какво става, да се види едни и същи фирми ли печелят, много често ли печелят едни и същи фирми поръчките, може да се окаже, че те са най-добрите.     - Може би. Първото нещо е – трябва да се установи дали има поне формално спазване на закона. Защото, ако и това го няма, всичко отива по дяволите, няма какво да говорим. Законът е нарушен, трябва да има наказани, включително да има наказателна отговорност. Но след като законът формално е спазен, трябва да видим фактически как са протекли процедурите. Има едно много сериозно съмнение в обществото, че по време на обществените поръчки изтича много обществен ресурс.     - Да, ресурс казвам. Парите имат смисъл, доколкото те са еквивалент на ресурс. Парите сами по себе си нямат никакво значение, въпросът е, какво може да си купите с тях. Ресурсът е важен. Като едно допълнение на това, което говорихме – трябва да се направи анализ и на качеството на изпълнение на обществените поръчки. Ако едни и същи фирми печелят обществени поръчки, но качеството на тяхната работа е много високо – ОК. Но ние трябва да проследим какво става с качеството. Аз например категорично не съм съгласен с качеството на българските пътища. Аз и още няколко милиона българи, които имаме шофьорски книжки, караме си всекидневно колите, това, което виждаме, абсолютно не ни харесва. То не е въпросът само да сложиш камери и да ловиш джигити, което е правилно само по себе си, трябва да оправиш и другите проблеми. Особено пък нощно време. Особено когато вали дъжд и водата е запълнила дупките, става страшно. Маса хора остават без гуми. И не само това – попадане в такава дупка е абсолютна предпоставка за злополука. Пръска ви се гумата, вие изхвърчате в съседната лента и не е ясно кой остава жив след това. В този смисъл пътищата са от стратегическо значение за държавата, имат пряко отношение към смъртността в България. Виждате колко хора загиват по нашите пътища. Факт е, че сме на първо място по смъртност на 100 000 души в Европа. Това е недопустимо. Разбира се, може да се каже и така – 1993 година, или преди 20 и няколко години, да кажем са били 1500. Аз си спомням и такива кошмарни числа – 1500 годишно при повече население. Това, че са се подобрили нещата, не е достатъчно. Ние трябва да гоним европейския стандарт. Ние трябва да достигнем смъртност по нашите пътища, отговаряща на средната за Европа. Това трябва да бъде целта и нищо по-малко.     - Това си е политическа традиция. Политическата битка в България изобщо не стихва нито за момент. Но се опасявам, че освен словесни нападки и декларации, трябва депутатите да седнат и да свършат конкретна работа. На мен не ми хареса това, което се случи в сряда с хората с увреждания, които не бяха допуснати до парламента. Това е някак си обидно за тези хора.   - Да. Тези хора може би имаха по-остри искания, но те са докарани до много тежко положение. Знаете, какво е да си с увреждания в България. Нашата среда на живот не е пригодена за тези хора. Тя е враждебна към тях. Тоест ние сме в огромен дълг към тези хора и те трябваше да бъдат приети, да бъдат изслушани. И то не само от лидера на опозицията, а трябваше да бъдат приети от председателството, трябваше да се направи среща с всички депутати. Аз се чувствам зле от това, което стана. Не трябва да се допускат такива работи. Факт е, че управляващите се опитаха да замажат гафа, един вид да се поправи нещо, но не трябваше да се допуска. Как може така да спреш някакъв човек? Това е човек с увреждане.   - Наистина. И всъщност да не забравяме, че ние сме работодателите на депутатите, те са наши служители. Те малко са се объркали, като мислят, че те са началници в държавата. Началник е народът. И не дай си Боже да се стигне до момент, в който трябва да го доказва това нещо. Тогава знаете, какво ще се случи. Както и да е. Сряда не ми е хубав ден заради това, което се случи.   - Начинът на мен също не ми харесва. Сега, и тук има някакъв минимален резон все пак, трябва и това да се отчете. Защото изземване по принцип се прави в присъствие на лицето, от което се изземва.   - Петте часа дойдоха от сравнително бавната работа на специалните полицаи, които трябваше да запишат номерата на банкнотните.   - Така трябваше. В присъствието на поемни лица трябваше точно да се запечатат, както по-нататък влязоха в сградата на Спортната палата и там да се разиграят тези сцени. Това не беше хубава сцена. Може първоначално, докато се установи – ето, това е кашонът, запечатваме го и т.н. Но това беше обидно. Ние нямаме право да лишаваме хората от тяхното достойнство, дори когато те са заподозрени. Ние даже дори когато човек е осъден и вече е престъпник официално, пак трябва да му уважаваме достойнството. И нека нашите депутати и изобщо управленци да знаят, че макар и малко вероятно, но някой ден и те могат да осъмнат в такава ситуация. Всички помним недопустимата случка в отношението навремето към бившия военен министър господин Николай Цонев, за което България беше осъдена да плаща тежки глоби. Значи, очевидно беше изнасилена историята там – демонстрация на сила – нещо, което не трябваше да се случва. Имаше начини да бъде направено по друг начин. От друга страна да кажем и друго – тези, които твърдят, че това е постановка, нека да си представят как се прави такава постановка. Да се види, че другата гледна точка също има своите претенции за валидност. Да ангажираш десетки полицаи в една постановка ми се струва малко вероятно. Но в крайна сметка съдът е, който ще реши. Ако ние сме правова държава, ще изчакаме решението на българския съд.   - Тук с огромно съжаление ще се съглася с вас – точно това сме загубили. Ние не уважаваме достойнството на хората, лъжем се по най-безобразен начин. И тук, разбира се, веднага ще намеся международното положение, но това, което става по света, за огромно съжаление в един много по-голям мащаб е абсолютно същото, за което говорим. В момента някой се подиграва със световната общественост. Даже няма сега да казвам кой точно, но това, което се случва, е такъв грандиозен скандал!     - Без да обсъждаме хипотезите или твърденията на едните или на другите, този фейк – отравянето на господин Скрипал и неговата дъщеря. Фактът, че никой не ги показва, значи това за мен е огромен шок. Съобщиха, че те са живи. Те не бяха показани дори докато бяха болни в кома, нито след това. И твърдението, че не ги показват, за да не издадат тяхното местоположение, е смехотворно. Има начин те да бъдат показани и без да се разкрие, къде са. Първото нещо, такова чудовищно нещо се случва. Къде са тези хора? Просто това трябва да се каже като начало. А там вече дали са отровени, как са отровени, от кого – отново има съдилища, които ще решат този въпрос. Или, ако няма съдилища, просто обществото трябва само да стигне до извода си. Вторият такъв много мощен фейк е с това ракетно нападение срещу Сирия, което видяхме. Имало е 105 ракети – дотук и двете страни са единни. Едните твърдят, че 70 и няколко процента са свалили, другите твърдят, че всички са отишли там. Какво ни показват едните и какво другите? Ако тези ракети бяха поразили своите цели, те щяха да бъдат чудовищни разрушения. Това са 50 тона висококачествен взрив, защото всяка ракета носи половин тон взрив. Значи с 50 ракети, които си попадат на местата, щяхме да видим цели огромни комплекси разрушени. Много големи разрушения. Ние видяхме едни разрушения, които може да нанесат 5-6 ракети. Между другото, искам да попитам нещо друго – така ли се атакува химически център, ако е такъв? Ако нападнете по този начин химически център с бомби, значи да отровите десетки хиляди хора. Значи, първото нещо, както навремето някакъв размахваше епруветки в ООН. Искам на това да ви обърна внимание, никой не говори за това. Един американски държавен секретар, бивш, генерал и т.н., знаем му името – Колин Пауел се казва, размахва епруветка с бял прах и казва: това са химически оръжия. Ние идиоти ли сме? Химическо оръжие така в епруветка държи ли се? Ами ако той счупи епруветката, нали ще изтрови цялото ООН. Ако е брашно, както се оказва, значи той е лъжец. Това са абсолютно чудовищни лъжи, които преглъщаме и си продължаваме нататък. Но нека да се върна на Сирия. Значи, ако вие твърдите, че със 100 и кусур ракети сте ударили обектите, трябва да има тотални поражения. Няма. А поражението не може да се скрие, защото има космически снимки. Сега, нека да видим другата страна, която твърди, че е свалила 70 и кусур ракети. Ами къде са парчетата от тези ракети? Като я свалите, тя не изчезва във въздуха, а в някакви парчета. Просто когато ударите ракета, тя сама по себе си не се взривява непременно. Тя просто става на парчета и те падат по земята някъде. Другите пък твърдят, че те със средства за радиоелектронна борба ги били отклонили от целите и те били паднали в някакви планини и т.н., което на мен също не ми е достатъчно. Така че виждате, как се лъже. И тук със съжаление трябва да припомня думите на великия Бисмарк, който казва: „Най-много се лъже преди избори, по време на война и след лов“. За съжаление, ние в момента сме по време на война. И виждаме чудовищни лъжи отвсякъде, с които, за съжаление, свикнахме. Значи, нито западните общества държат сметка на своите ръководители за лъжите, които им сервират, нито пък руснаците стават критични спрямо лъжите на собствената им власт. Всички в момента лъжат, а хората стоят и мълчат статично на първия ред на някакво представление. Да, ама това представление може да е последното в техния живот. И ако народите не озаптят своите ръководители, ние виждаме, че те са като някакви деца, които не знаят, как си играят с огъня и ще ликвидират света. Това поколение, което управлява света, не е било на война. Това не трябва да го забравяте. Старото поколение, големите политици бяха ходили на война. Те знаеха за какво става въпрос. А сегашните имат чувството, че си играят на компютър. А това не е игра на компютър. Просто, ако сега не се обърнем към световните ръководители, могат много лоши неща да ни се случат.     - На фона на тези огромни лъжи от двете страни, България изглежда добре. Българите, първо, без всякакъв страх коментираме тези неща. Ето, ние говорим неща, които няма да ги намерите в руските вестници, няма да ги намерим и в американските вестници.     - Тук сте права. Но все пак първата стъпка е да се говори. Защото, ако се мълчи, е страшно. Да, вярно е, ние само говорим, но трябва и това да се прави. Вие знаете тази библейска мисъл – „В началото бе Словото“. Трябва първо да се кажат думите и след тях да последват действия. Аз все пак съм оптимист, защото като че ли самите ръководители на света разбраха, какво ще се случи, разбраха, че спасение няма да има за никого и като че ли се отдръпнаха. Както се казва, открехнаха вратата на ада, видяха какво се случва вътре и не им хареса. Дай Боже да се отдръпнат така, че наистина тази врата да бъде затворена.     - Тук за съжаление пак се сещам за някакви такива случки. Нали знаете този знаменит лаф – „Дано, дано, ама надали“. Няма да казвам по какъв повод е.   - Дай Боже да продължи правилно. - Вижте, ето например една нелоша стъпка от последния момент от тази канонична излагация, нечовешка излагация, която се случи в СДС, знаете за какво говоря, все пак Лукарски се изправи и каза, че се извинява. Това не се случва толкова често.   - Не само той. Трябва всичките, които участваха в това безобразно представление, трябва да ги няма вече в политиката. Но като минимум чухме едно извинение. Защото други хора нямаше и това да направят, щяха да викат – ние сме правите. Така че виждате – нищожна стъпка, но по-добре от нищо. ", "date": "2018.04.19", "title": "Проф. Михаил Константинов: Къде са Сергей Скрипал и дъщеря му? Защо не ги показват?"}
{"url": "http://epicenter.bg/article/Borbata-s-koruptsiyata-ne-e-filmov-serial--Za-takiva-veche-platihme-skapo-/152282/11/0", "text": "Отново в България започнаха филмови премиери на ленти борба с корупцията. Арестът на г-жа Иванчева и г-жа Петрова бе грозна и унизителна сцена. Те може и да са извършили престъпление, но са хора и имат неотменими човешки права. А те са брутално нарушени. Никой, дори и държавните органи нямат право да унижават хора.  Не знам как ще се развият нещата около г-жа Иванчева и г-жа Петрова тук в България. Може и да бъдат осъдени. Всичко в България е възможно. Но когато те тръгнат да съдят България, то държавата ни ще плаща прекалено скъпо. И то не само заради погазените човешки права.  Искам да припомня едни думи от недалечното минало. Датата е 08.03.2018г. Пламен Георгиев току що е избран за шеф на Антикорупция.  Какво казва той:  „Съвсем скоро, буквално до седмици, очаквайте резултати, и то много сериозни. Скоро ще видите, ще бъдат хванат хора с пари. Започваме много сериозна борба с корупцията. Няма да чакате резултати след 2 или 10 месеца, а буквално след седмици ща започнат да валят първите резултати“.  Както казват старите българи – речено, сторено. Но ако някой журналист намери изявление в чужда медия, в което шеф на подобен орган прави подобно изявление, ще бъде истинска сензация.  Как така още на 08.03.2018 г на нас ни бе поднесен сценария за г-жа Иванчева и г-жа Петрова? Ето това е въпрос, чийто отговор настройва хората да вярват, че това е скалъпена работа. Защото хората знаят, че единственият сигурен факт от човешкия живот е смъртта. Всеки е смъртен. Толкова за абсолютната сигурност. Борбата с корупцията не е филмов сериал. За такива сериали вече нашата държава плаща и то твърде скъпо. И явно ще има да плаща още.  Та основният въпрос на адвокатите ще бъде за произнесеното от Пламен Георгиев на 08.03.2018г. Как така той още тогава е бил категорично сигурен за хора, които ще бъдат хванати с пари? И ако той си мисли, че няма да отговаря на този въпрос, значи не познава добре адвокатите.  Обществото ни очаква наистина истинска борба с корупцията. Подобни филми с арести сме виждали. Но ще дойде време, в което не държавата с парите на данъкоплатците ще плаща тези прожекции. Обществото ще задължи сценаристите и режисьорите да си заплащат филмовите продукции.  Все пак трябва да се съобразяваме и с Конституцията. Според нашата Конституция Прокуратурата следи за спазване на законността. Това е нейната основна и единствена задача. Е, когато държавата ни е осъждана вече многократно за подобни филмови продукции, какво трябва да направи Прокуратурата? Би следвало да прочете Конституцията. И някак си мислите ми се насочват и за чл.282 от НК. Става въпрос престъпленията по служба и вече многократно настъпилите немаловажни вредни последици за държавата ни от прожекцията на подобни филми. Та нали техните сценаристи са носители на държавна власт и са на държавна служба.  И да се върнем към въпросния арест на г-жа Иванчева и г-жа Петрова. Той се превърна в пародия.  Не е нужно Прокуратурата и Антикорупция да правят подобни зрелища. На този фронт се работи тихо и качествено. Тихата и качествена работа дава възможност и на съда, при наличие на достатъчно некомпрометирани доказателства, да постанови справедливи осъдителни присъди. А след присъдата нека има прескоференции. Преди съдебна зала те са ненужни.", "date": "2018.04.19", "title": "Борбата с корупцията не е филмов сериал. За такива вече платихме скъпо "}
{"url": "http://epicenter.bg/article/Desislava-Ivancheva---Lazhliviyat-simvol-/152302/11/0", "text": "Започна като надежда за част от София, а година и половина по-късно приключи с белезници на китките, заобиколена от закачулени служители на реда – това се случи с кмета на столичния район “Младост” Десислава Иванчева. Така тя се превърна в лъжлив символ, в поредната измама.  Възходът на Иванчева започна няколко месеца преди частичните местни избори през 2016-а – тогава никой не знаеше, че ще има такива. До тях се стигна след едно съмнително разрешително за строеж, един протест, после още един и още един. Недоволството се разрасна, стигна до Бойко Борисов, който свали партийното доверие на ГЕРБ към тогавашната кметица Цвета Авджиева и тя подаде оставка.  Десислава Иванчева, която имаше малък частен бизнес, някак се озова в центъра на протестите – в никакъв случай не беше водач, просто изглеждаше по-напориста. Тази й черта я избута до номинация от инициативен комитет. Още тогава личеше, че изобщо не разбира как се управлява многохиляден район като “Младост”. Но мантрата “Ще спра презастрояването” се хареса на хората. Хареса се и на бившия депутат от БСП Георги Кадиев и формацията му “Нормална държава”. Опитният политик видя шанс и се възползва, подкрепяйки Десислава Иванчева.  И така, на балотажа на 13.11. 2016 година Иванчева победи Мария Илиева, номинирана от ГЕРБ и няколко дни по-късно встъпи в длъжност.  Още в първия месец се разбра, че тя не само не знае как се управлява община – оказа се, че тя е вредна за “Младост”.  В края на декември 2016-а в редакцията на “Труд” се обадиха служители на района, които бяха там от години. Казаха, че такова нещо не са виждали и никога не са се сблъсквали с подобна некомпетеност – в администрацията царял хаос, дори парите за училищата и детските градини (разходи, заплати) не били предвидени, камо ли отпуснати.  След това с нас се свърза Изабела Сярова – жената обикаляше редакции на вестници и нюзрумове на телевизии в отчаянието си. Иванчева бе спряла строежа й в “Младост”, както впоследствие се оказа, неправомерно. Сярова търпеше хиляди левове загуби на ден, заведе дело и впоследствие го спечели. А кметът на района позираше с приближените си до строителната площадка и се хвалеше, че вече е започнала борбата срещу презастрояването, но това бе просто произвол.  Но предстояха още по-големи скандали – служителите на администрацията продължаваха да звънят в редакцията. С всеки изминал месец ставаше все по-зле. Хората шепнеха по телефона от страх, че Иванчева и приближените й от протестите, с които тя напълни общината, ще ги нарочат за предатели. А това означава психически тормоз, глоби за измислени провинения или направо уволнение.  Пример за издевателство е зам.-кметът Иван Лапатов от “Нормална държава”, който не спестяваше критиките си към некомпетеността на Иванчева и приближените й. Така един ден той не можа да влезе в кабинета си заради сменена брава, а после бе издадена заповед да не бъде допускан в общината. След този случай си тръгна и другият зам.-кмет на формацията Никола Вапцаров. Всеки напуснал или изгонен разказваше пред медиите за това как външни хора влизат в кабинетите, драскат по преписките, изискват отчет от служителите и се разпореждат с благословията на Десислава Иванчева.  След излизането от район “Младост” на Лапатов и Вапцаров, отношенията между Иванчева и “Нормална държава” охладняха и се стигна до раздор. Георги Кадиев публично оттегли подкрепата на формацията за Иванчева и се извини на хората от комплекса, че ги е подвел.  Но това не притесни Десислава Иванчева, която продължи да действа с некомпетентия си замах. Не я притесняваше напускането на експерти – назначаваше на тяхно място свои хора без никакъв ценз за местата, без конкурс.  Глупавите ѝ решения стигнаха до Столичната община и главния архитект Здравко Здравков, който десетки пъти обяви, че действията на Иванчева с бавенето на вече издадени разрешения за строеж ще доведат до присъди за милиони срещу София. Но районният кмет се изкарваше жертва, всички й бяха виновни – правителството, местната управа, законите, инвеститорите. Всички ѝ пречеха да спази обещанието си, с което спечели доверието на младосчани и вече бе започнала да губи.  Преди два дни Десислава Иванчева бе тотално развенчана. Белезниците щракнаха и около ръцете на заместничката й и близка приятелка Биляна Петрова. Служителите в общината я определят като по-умната и комбинативната от двете. Именно затова в тв участия и интервюта Петрова винаги е била неотлъчно до Иванчева, просто защото другата не може да се изкаже компетентно за проблемите на “Младост”.  Сега Иванчева я чакат тежки дни – ако вината й се докаже, може да отиде за дълго в затвора. А за малкото ѝ останали защитници, предимно в социалните мрежи, има два варианта – да гледат и слушат доказателствата или веднага да си намерят нов лъжлив символ.  Десислава Иванчева редовно се забърква в нелепи случки, твърдят хора от общината. Най-редовната е да не схваща документацията, да гледа в очите дадения експерт и да казва “Това не го разбирам”. Но публично се изложи в средата на януари – тогава, сама, отиде през нощта на обект на голяма фирма и опита да спре полагането на бетон, защото вдигали шум след 22:00. Вчера на брифинга за ареста на Иванчева шефът на спецпрокуратурата Иван Гешев обяви, че това е било безумие, тъй като този обект бил с огромна плоча. Изливането й не можело да се спре и действията на строителите били позволени. А за Иванчева случката приключи срамно – тя бе изгонена от строителната площадка.      Иванчева трябва да чете повече наредби и да пише по-малко глупости в социалната мрежа. Десетки инвестиционни проекти в столичния квартал “Младост” са блокирани заради нея, защото районната администрация бави инвеститорите.    Единствените сигнали, които съм получавала за нередности в “Младост”, са свързани със забавени преписки. Изпращала съм ги на вниманието на Иванчева за предприемане на действия. Разглеждани са и на комисия.      Веднага след избирането й, тя се заобиколи с нови съветници. Позволявам си да ги нарека политически лешояди. Те седяха отстрани, докато водехме битката за кметството, и не допринесоха с абсолютно нищо.  Иванчева никога не достигна нивото на управленец. Извиних се и на колегите от “Нормална държава”, и на обществото. За мен “Младост” бе огромно лично разочарование и огромен урок. Жалко. Можеше да е символ на нов начин на правене на политика. Вместо това избра парите и опошли всичко.  ", "date": "2018.04.19", "title": "Десислава Иванчева – Лъжливият символ "}
{"url": "http://epicenter.bg/article/Sled-osvobozhdavento-na-300-dushi-NAP-obyavi-konkurs-za-naznachavaneto-217-sluzhiteli-/152300/4/0", "text": "Национална агенция за приходите обяви конкурс за назначаването 217 служители за звеното „Фискален контрол“. Също така в агенцията има свободни места за длъжността „инспектор по приходите”, съобщи БНР.  Обявите за нови служители идват, след като в понеделник служителите на звено „Оперативен контрол“ протестираха срещу закриването му и освобождаването на 300 души от работа. Още тогава от приходната агенция заявиха за „Хоризонт“, че и съкратените служители могат да се явят на конкурсите.", "date": "2018.04.19", "title": "След освобождаването на 300 души НАП обяви конкурс за назначаването 217 служители "}
{"url": "http://epicenter.bg/article/Plamen-Georgiev--Prokuraturata-si-svarshi-rabotata-po-edinstveniya-zakonen-nachin-po-sluchaya--quot-Ivancheva-quot-/152240/3/0", "text": "Прокуратурата си свърши работата по единствения възможен по закон начин по случая с кметицата на столичния район \"Младост\". Това каза председателят на Комисията за предотвратяване на корупцията и отнемане на незаконно придобито имущество (КПКОНПИ) Пламен Георгиев в телефонно интервю за Агенция \"Фокус\" във връзка с изказването на вицепремиера по съдебната реформа Екатерина Захариева за ареста на кметицата на столичния район \"Младост\".  \"Ако не ме лъже паметта, чл. 162 от Наказателно-процесуалния кодекс предвижда как се извършва претърсване и изземване. Чл. 162, разбира се, говори за помещения, но в конкретния случай се прилага аналогично и за автомобил. Нашият закон е категоричен, че това процесуално-следствено действие, за да има после стойност, трябва да се извърши в присъствието на лицето, което ползва в случая автомобила, т.е. г-жа Иванчева. Единственият възможен начин да се извърши това претърсване е в присъствието на г-жа Иванчева и тя трябва да бъде поканена първоначално – дори законът го предвижда – да предостави търсените вещи, а след това започва и самото претърсване. Така че няма друг начин, по който да бъде извършено. Поради това, че сумата, която беше намерена, беше много голяма и отне, съвсем естествено, физически доста време да се опише всяка една банкнота, сериен номер. Разбирате, че ако това не беше направено, ако се сбърка например една цифра на една банкнота, това може да опорочи после целия протокол и се рискуваше, ако се опорочи това процесуално-следствено действие, а именно да се извърши в неприсъствието на г-жа Иванчева, после можеше да няма доказателствена стойност. Така че от тази гледна точка, за мен това е единственият законов начин да бъде проведено това действие – претърсване и изземване, и това беше причината г-жа Иванчева да бъде на мястото. От тази гледна точка, за мен прокуратурата си свършиха работата по единствения възможен начин\", коментира Пламен Георгиев, нито знае какво ще бъде анализирано по случая.  \"Стига толкова обещания. Обещанията за борба с корупцията бяха дотук. Оттук нататък вече има действия и мисля, че крайно време е, когато се виждат някакви положителни резултати, да се даде и съответната оценка за това, което е свършено\", заяви Георгиев.  Той заяви, че споделя мнението на вицепремиера Захариева, че никой не е щастлив от оправдателни присъди, но му е много странно такова изказване да се прави в контекста на една за успешна акция.  \"Разбира се, тепърва съдът ще оцени нашите действия, но с оглед обема на събраните доказателства, за мен тук, конкретно по този случай, има пълни основания. Даже като бивш прокурор мога да кажа, че аз бих бил щастлив да работя по един случай с толкова изобилстващи доказателства и наистина не знам в какъв контекст е направен този коментар\", отбеляза Георгиев.  ", "date": "2018.04.19", "title": "Пламен Георгиев: Прокуратурата си свърши работата по единствения законов начин по случая \"Иванчева\""}
{"url": "http://epicenter.bg/article/Shofyorkata--udarila-10-koli-v-Plovdiv-s-nerven-sriv/152244/3/0", "text": "21-годишната шофьорка, която през уикенда удари 10 паркирани автомобила в Пловдив, беше освободена от Пловдивския районен съд под парична гаранция от 20 000 лв., съобщи bTV. В съдебната зала Габриела Медарова се разплака, заяви, че съжалява и не издържа в ареста.    Адвокатът ѝ Орлин Търновалийски заяви за bTV, че клиентката му е с нервен срив – плачела непрестанно в килията.   Габриела Медарова напусна местопроизшествието, но беше идентифицирана и задържана от полицията. В кръвта й бяха открити над 1,3 промила алкохол, както и следи от употреба на канабис.  Обяснението ѝ защо се качила пияна зад волана било, че не ѝ платили и нямала пари за такси. Габриела Медарова твърди, че пушила марихуана след ПТП-то, за да се успокои.  В съдебната зала стана ясно, че първоначално Медарова се опитала да натопи майка си, че тя е управлявала джипа, но впоследствие си признала вината.  Тя твърди, че не е бягала от местопроизшествието, а просто за 10 минути отишла до дома си.  Родителите на Медарова бяха категорични, че ще съберат 20 хиляди лева, за да освободят дъщеря си от ареста. По думите им тя била добро дете, не пиела и не ползвала наркотици.", "date": "2018.04.19", "title": "Шофьорката ударила 10 коли в Пловдив с нервен срив"}
{"url": "http://epicenter.bg/article/Politseyskiyat-sindikat-poiska-speshni-merki-sreshtu-futbolnite-huligani-/152256/3/0", "text": "Синдикалната федерация на служителите на Министерство на вътрешните работи изрази пълната си подкрепа и съпричастност към полицайката, която беше ранена по време на дербито между ЦСКА и \"Левски\" от последния кръг на Първа професионална лига, предаде бТВ.  От организацията се обявиха за по-строги санкции срещу всички лица, демонстриращи агресия и неуважително отношение спрямо органите на реда. Те поискаха и мерки, които да гарантират физическата неприкосновеност на полицая.  По време на мача от сектор \"Б\" беше хвърлена самоделна бомба, която падна в опасна близост до полицаите и нарани една от служителките.  Синдикална федерация на служителите в МВР (СФСМВР) е изключително обезпокоена от трайната тенденция за увеличаване на броя на пострадалите полицаи в резултат на умишлени действия на граждани срещу тях и грубо незачитане на законовите норми.  Изразява своята пълна подкрепа и съпричастност към служителката на МВР, която изпълнявайки служебните си задължения, получи тежки наранявания по време на футболната среща между отборите на ЦСКА и Левски.  СФСМВР настоява спешно да се предприемат необходимите мерки, които да гарантират физическата неприкосновеност на полицая и да се определи зона за сигурност, която, ако бъде нарушена, то представителите на държавата, в лицето на полицията, да имат право да се защитят със всички позволени от закона средства.  СФСМВР настоява да се предвидят по-строги санкции спрямо всички лица, демонстриращи агресия и/или неуважително отношение спрямо органите на реда.  Тези мерки са необходими и изключително спешни, не само защото ще защитят живота на полицейските служители, но и защото българските граждани очакват да имат полиция, която има реални права и защита и може да действа в рискови ситуации, така че да гарантира тяхната сигурност и безопасност. Подобна реакция може да бъде очаквана и удовлетворена само и единствено от представители на органите на реда, чиято неприкосновеност като представители на държавата е гарантирана.  Напомняме, че подобни действия са удар не само върху авторитета на МВР, но и резултат от много, проведени във времето, неуспешни политики и реформи, които са имали за цел да се защитят правата на гражданите и не са предвиждали защита на правата и живота на полицаите.  СФСМВР вярва, че за това е необходима само политическа воля на народните избраници и ще настоява за това с всички позволени от законите на Република България средства.  В цял свят задействането на самоделно взривно устройство на многолюдно място се приема за тероризъм. И ако в конкретния случай очевидно хулиганските подбуди не ни позволяват да определим деянието като терористичен акт, то категорично можем да се каже, че подобни прояви са част от ширещ се по стадиони и улици терор. Насочен не срещу конкретна жертва като пострадалата ни колежка. Насочен срещу закона, морала, срещу цялото общество. Срещу този терор обществото и институциите трябва да са единни.  ", "date": "2018.04.19", "title": "Полицейският синдикат поиска спешни мерки срещу футболните хулигани "}
{"url": "http://epicenter.bg/article/Avtobus-se-zapali-v-dvizhenie/152258/3/0", "text": "  Автобус, пътуващ по линията Бургас-Камено, се запали в движение. Инцидентът е станал около 10 часа сутринта, когато се появило задимяване в задната част на машината, до двигателя, съобщи Нова телевизия.   Маршрутът е изпълняван от фирма \"МБУС\".   Шофьорът e реагирал веднага и с пожарогасителя е успял да загаси пламъците преди пристигането на екипа на Пожарната.   Всички - около 15 пътници, са били изведени от автобуса, няма пострадали. Причините за инцидента се изясняват.  ", "date": "2018.04.19", "title": "Автобус се запали в движение"}
{"url": "http://epicenter.bg/article/Mlad-mazh-se-hvarli-ot-blok-v-stolichniya--quot-Tsarigradski-kompleks-quot-/152280/3/0", "text": "  Млад мъж се хвърли от блок в столицата.  Инцидентът е станал в „Цариградски комплекс“, съобщиха за Novini.bg от пресцентъра на МВР.  Сигнал за трагедията е подаден днес сутринта.  Младежът скочил от блок в комплекса. По непотвърдена информация това станало от осмия етаж на жилищната сграда.  Става дума за 27-годишен мъж. Не е ясно каква е причината, поради която младежът решил да сложи край на живота си.  ", "date": "2018.04.19", "title": "Млад мъж се хвърли от блок в столичния \"Цариградски комплекс\""}
{"url": "http://epicenter.bg/article/Arestuvaha-politseyski-shef-v-Plovdivsko-za-grabezhi-i-iznudvane/152296/3/0", "text": "Шефът на полицейското управление в Раковски Георги Илиев е арестуван при специализирана операция, съобщава Plovdiv.24.   Той не е единственият задържан полицай, като по различни информации са арестувани още оперативни служители - по различни данни един, двама или трима. По първоначална информация арестуваните са разследвани за въоръжени грабежи и изнудване.   От пресцентъра на пловдивската полиция не потвърдиха, но и не отрекоха информацията. Според местното издание TrafficNews.bg Георги Илиев и негов служител са арестувани още снощи. Служителите на реда са заподозрени, че за злоупотребили със служебно положение и са изнудвали местен жител. Престъпленията са били разкрити по време на разследването срещу пловдивските полицаи Петър Атанасов и Стефан Модев, които бяха арестувани за въоръжен грабеж на контрабандист.   Последните двама бяха арестувани за кражба на акцизна стока от бус. В края на май 2017 двамата са нападнали Ерхан Хакков в склад на \"Кукленско шосе\", завързали са го с белезници и са взели цялата стока, която е била натоварена в буса му. След това го оставили завързан със свински опашки. Стоката била претоварена в буса на Борислав Борисов, който в следващите дни започнал да разпродава цигарите. При обиска в дома на Борисов са открити 12 пълни и 4 празни кашона с цигари от марката \"Бизнес Роялс\".", "date": "2018.04.19", "title": "Арестуваха полицейски шеф в Пловдивско за грабежи и изнудване"}
{"url": "http://epicenter.bg/article/Velosipedist-se-udari-v-zagrazhdeniya-za-remontni-deynosti-na-AM--quot-Trakiya-quot-/152297/3/0", "text": "    Велосипедист се удари в загражденията на АМ „Тракия“ в района на 18 км в посока София. По същото време и на същото място разсеяни от инцидента шофьори се „нанизаха“ във верижна катастрофа, съобщи      Сигнал за пътен инцидент е постъпил днес, към 13, 30 часа на АМ \"Тракия\", в района на 18 км.   По първоначални данни велосипедист, който се е движил по автомагистралата в посока София, се е ударил в заграждения за ремонтни дейности. Закаран е в болница и оставен за лечение.   По същото време в района е станала и верижна катастрофа между четири автомобила.   Според данните шофьори са отвлекли вниманието си заради предходния инцидент. Те също са транспортирани в болнично заведение за преглед.    ", "date": "2018.04.19", "title": "Велосипедист се удари в заграждения за ремонтни дейности на АМ \"Тракия\""}
{"url": "http://epicenter.bg/article/Desislava-Ivancheva-veche-e-obvinena-za-podkup--zamestnikat---i-posrednikat---kato-pomagachi-/152301/3/0", "text": "Специализираната прокуратура е повдигнала обвинения на кмета на \"Младост\" Десислава Иванчева, заместника ѝ Биляна Петрова и мъжа, който според разследващите е влязъл в ролята на посредник при вземане на подкупа от строителен инвеститор.  Иванчева е обвинена за подкуп в особено големи размери, който представлява особено тежък случай, а Петрова и посредникът - като нейни помагачи, информира Би Ти Ви.  Адвокатът на Иванчева Марин Марковски потвърдил за нейното обвинение, съобщава \"Дневник\".  От прокуратурата официално отказаха да коментират и обясниха, потърсени от \"Дневник\", че ще дадат информация по казуса утре. Говорителят на спецобвинението заяви, че в петък наблюдаващият прокурор ще внесе искане за постоянен арест в съда, но не уточни дали за тримата задържани или само за двете жени.  След така повдигнатото ѝ обвинение от 10 до 30 години затвор заплашват зрелищно арестуваната във вторник Иванчева, както и конфискация на цялото или част от имуществото ѝ и забрана да заема определени длъжности.     Според информация на БНР посредникът е бившият районен кмет Петко Дюлгеров, за когото все още не е известно дали прокуратурата ще иска постоянен арест.  Посредникът е направил саморъчно пълни признания, заяви вчера шефът на специализираната прокуратура Иван Гешев. Обясненията му са част от доказателствата, но дори и в рамките на разследването и на евентуален процес той да се откаже от тях от прокуратурата уверяват, че имат достатъчно още, информира БНР.  Освен белязаните пари, открити у Петко Дюлгеров, чантата на Биляна Петрова и кашонче в колата на Десислава Иванчева, плюс специалните разузнавателни средства, документирали разговорите между тях и изнудвания бизнесмен, като доказателства ще се ползват и записите от заведенията, в които са се получавали и предавали белязаните пари.  На вчерашния брифинг на прокуратурата и антикорупционната комисия шефът на спецобвинението Иван Гешев заяви, че обвинението в подкуп е работно и той не изключи възможността тримата задържани да бъдат обвинени в участие в престъпна група, пране на пари или др.", "date": "2018.04.19", "title": "Десислава Иванчева вече е обвинена за подкуп, заместникът ѝ и посредникът - като помагачи "}
{"url": "http://epicenter.bg/article/Borisov--Perspektivata-pred-Zapadnite-Balkani-shte-pozvoli-mladite-da-ostanat-v-regiona-/152295/2/0", "text": "Бъдещето на Западните Балкани е в младите хора и тяхното развитие, заяви министър-председателят Бойко Борисов, който участва в закриването на Европейската младежка конференция в София. В изказването си премиерът подчерта взаимовръзката между два от основните приоритета на Българското председателство на Съвета на ЕС - Западните Балкани и бъдещето на Европа и младите, съобщиха от правителствената информационна служба.  Борисов акцентира върху единодушното мнение на европейските лидери за необходимостта от европейска интеграция на страните от региона. „Трябва да вървим в тази посока, защото младите, кадърните хора от Балканите отиват в развитите държави. Затова ние трябва във всяко отношение да помагаме и поощряваме тези страни, за да останат младите хора да се развиват на Балканите. Те не са бъдещето, те са настоящето“, каза министър-председателят.  Българският премиер приветства решението на ЕК за стартиране на преговорите за присъединяване с Албания и Република Македония и акцентира, че не трябва да се допускат „черни дупки“ на картата на Европа и всички страни от региона трябва да имат ясна европейска перспектива. „Трябва политическите елити там, а и ние, с всичките си усилия да помогнем“, заяви той.  Министър-председателят съобщи за проведените по-рано през деня форуми посветени на дигиталното обучение и нови технологии. Той заяви, че Европейската младежка конференция дава възможност младите хора не само да представят своите приоритети, но и да се включат активно в тези процеси.  Борисов подчерта и значението на образованието за развитието на младите хора, като отбеляза, че за последната година с предприетите от правителството мерки в тази сфера над 20 хиляди деца, отпаднали от образователната система, са се върнали в класните стаи.  Форумът се проведе в София от 17 до 19 април като част от календара на Българското председателство на Съвета на ЕС и засегна един от основните приоритети на страната ни - бъдещето на Европа и младите хора. Българското правителство е първото, което поставя сред хоризонталните приоритети в рамките на своето Председателство младите хора и бъдещето на Европа. Това е продиктувано от целенасочената му политика за качествено и устойчиво младежко развитие.  В рамките на Конференцията участие взеха 250 млади хора и представители на институции, отговорни за младежта от държавите-членки на Европейския съюз, както и страните от Западните Балкани и Източното партньорство.  ", "date": "2018.04.19", "title": "Борисов: Перспективата пред Западните Балкани ще позволи младите да останат в региона "}
{"url": "http://epicenter.bg/article/Treti-chas-veche-prodalzhava-zasedanieto-na-KSNS-pri-prezidenta-Radev-/152305/2/0", "text": "Вече трети час продължава заседанието на КСНС при президента Румен Радев. Консултативният съвет обсъжда актуалните рискове за националната сигурност в България, както и модернизацията на армията. На заседанието присъстват премиерът Бойко Борисов, зам.-председателят на НС Емил Христов, външният министър Екатерина Захариева, министърът на отбраната Красимир Каракачанов, вътрешният министър Валентин Радев и лидерите на парламентарните групи Цветан Цветанов, Корнелия Нинова, Мустафа Карадайъ, Веселин Марешки, както и зам.-председателят на ПГ на ОП Искрен Веселинов.   Наред с министрите присъства и началничката на кабинета на премиера Румяна Бъчварова. Както винаги на КСНС, участват и двете на спецслужбите - на външното разузнаване Драгомир Димитров, на ДАНС Димитър Георгиев, ген. Андрей Боцев, началник на отбраната и шефът на Съвета по сигурността към МС.   Първоначалната тема на този КНС трябваше да бъде за сделката ЧЕЗ, но впоследствие държавният глава се отказа от нея и постави на първо място националната сигурност в светлината на напрежението в света, допълнително повишено заради ударите в Сирия.   Припомняме, че заседанието започна след като държавният глава и управляващите си размениха остри реплики в последните дни.  ", "date": "2018.04.19", "title": "Пети час продължава заседанието на КСНС при президента Радев (снимки)"}
{"url": "http://epicenter.bg/article/Prof--Ivo-Hristov--/152309/2/0", "text": "Проблемът на България не е наличието или отсъствието на политически партии, а това, че те не отразяват настроенията на българския народ. политическата система на прехода е износена.   Това заяви депутатът от \"БСП за България\" проф. Иво Христов в предаването \"Лице в лице\" по БТВ. Той отговори така на въпроса дали президентът Румен Радев би направил нова политическа партия.   Само рухването на този порядък, може да доведе до нов, смята той. Иво Христов каза, че не смята, че е панацея вероятността президентът да създаде партия.   Ако президентът Румен Радев създаде нова партия, това ще обогати българския политически живот с 268-та партия, коментира социологът.  „От друга страна, ако трябва да говорим по същество – проблемът на България не е в наличието или отсъствието на политически партии.  Проблемът е в това, че българските политически партии не представляват интересите на обществото и на хората. От там е голямата драма, от там се получава и тази ножица, огромна, и тя се задълбочава във времето между това, което се нарича електорат и от друга страна самокапсулиращия се български политически елит, които се срещат от време на време, т.е. по време на избори и малко преди или след това. Ако трябва да бъдем съвършено честни, всъщност политическата система на прехода е окончателно износена.По-важното е не дали ще създадете партия, защото партията е средство, тя не е цел сама по себе си. Ако не смените системата, нищо не правите”. Системата не може да бъде сменена от елемент на системата, допълни той.  „Аз съм известен като скептик и смятам, че само пълното изразходване и бих казал рухване на сега съществуващия порядък може да доведе до нов. Трябва да помогнем на този процес обаче”.   Проф. Иво Христов отговори и на въпроси, свързани с критиката, която президентът Радев отправи към правителството в лекцията си пред студентите от УНСС. Защо президентът критикува кабинета? Питайте моя съименник, каза депутатът от \"БСП за България\". Но веднага добави: \"Кое в това, което каза президентът не е вярно?\" И пожела \"да не свеждаме фундаментални въпроси до лични закачки\".   \"Ударите в Сирия са незаконни, нямат санкция от ООН, но показаха и, че самата ООН е \"книжен тигър\". Древният сирийски народ стана изкупление на гигантското геополитическо противопоставяне\", каза Иво Христов в коментар на ракетната атака на САЩ, Великобритания и Франция от 14 април. \"Искам да видя кой ще е този бабаит, който ще тлъсне нашата страна към война. Всяко мълчание, дори с пасивно поведение, допринася това да се случи. Светът е на ръба!\", продължи професорът. Арабският пояс бе маргинализиран с Арабската пролет, преди ислямските гвардейци бяха в Техеран, сега са на 50 км от Голандските възвишения, продължи той.   Световният хегемон САЩ губи позии и е решен да сблъсък, смята проф. Иво Христов. Той посочи, че в региона на Сирия действат частни армии на САЩ, Русия, Китай.    ", "date": "2018.04.19", "title": "Проф. Иво Христов: Световният хегемон САЩ губи позиции и е решен на сблъсък!"}
{"url": "http://epicenter.bg/article/Na-KSNS-Mareshki-razbral--che-ne-sme-zastrasheni-ot-voynata-v-Siriya/152311/2/0", "text": "„ Според данните, които имаме, не очакваме, че България може да бъде пряко застрашена от случващото се в Сирия“. Това каза лидерът на „Воля“ Веселин Марешки по повод Консултативния съвет за национална сигурност (КСНС), свикан от президента Румен Радев. В отговор на въпрос докладвани ли са преки заплахи за националната ни сигурност той коментира: „Не. Мисля, че към днешна дата в България ситуацията е максимално спокойна и страната не е застрашена от терористични или други акции, свързани с конфликти по света“.    Попитан обсъждана ли е на заседанието сделката за ЧЕЗ Веселин Марешки посочи: „Не, обсъждана беше ситуацията в Сирия и другите критични точки като Украйна и т.н.,и модернизацията на армията“.    Заседанието на КСНС приключи, в момента се правят редакции на текста. Има консенсус, уточняват се последни текстове\", каза той. И допълни: \"Един от основните въпроси беше модернизацията на армията. Мисля, че има консенсус. Относно това дали трябва да бъде модернизирана има някакви разногласия относно темповете и сроковете“. „Разногласията не са големи. За следващите 3 години беше показано какъв е планът и с колко не се доизпълнява. Разликата за следващата година беше 100 млн., не мисля, че това е голям проблем и ще наруши програмата за модернизирането на армията“, каза още лидерът на „Воля“   Темата на Консултативния съвет за национална сигурност е „Актуалните рискове и заплахи за сигурността у нас и състоянието на въоръжените сили”. Поводът е усложнената обстановка в Сирия и на Балканите.    Преди ден президентът Румен Радев обяви, че на заседанието очаква да стане ясно какви са мерките, предприемани от България относно рисковете и заплахите за националната сигурност при все по-влошаващата се международна ситуация.   По думите му колективната система за сигурност и колективната отбрана не трябва да неглижират изграждането на наш собствен отбранителен капацитет.  ", "date": "2018.04.19", "title": "Марешки: Заседанието на КСНС приключи, има консенсус, не сме застрашени от войната в Сирия"}
{"url": "http://epicenter.bg/article/Petkov-za-aresta-na-Ivancheva--Tova-e-tsirk--Tsvetanov--ot-nay-dobrite-mu-godini/152312/2/0", "text": "Битката с корупцията няма алтернатива, но когато власти преиграе в действията си ефектът за обществото е обратен. Така бившият вътрешен министър Румен Петков (АБВ) коментира в студиото на „Лице в лице” зрелищния арест на кмета на „Младост” Десислава Иванчева.   „В социалните мрежи жената се героизира, тя е жертвата – не може за две дами, които сумарно надали имат 90 кила общо, да изкарат дузини полицаи, жени с маски. Не се прави така и ефектът е обратният”, подчерта Петков и допълни: „Това не е борба с корупцията, това е „Попал в газету”.   Според него акцията е в стил „Цецо Цветанов от най-добрите му години” и „този гяволък ще го платим всички” в Страсбург – даже и да се установи извършено от Иванчева престъпление, за което да получи присъда.   Петков отбеляза, че главният прокурор Сотир Цацаров „си защитава системата”, но едва ли сам би одобрил подобен арест. Затова и политикът от АБВ призова да се обяви ясно кой е разпоредил акцията в този й вид.   „На мен ми е много интересно как ще се чувстват днешните управляващи когато няма да бъдат управляващи и бъдат така посрещнати пред Спортната палата и държани 3-4 часа”, коментира Румен Петков.   Съпартиецът му Ивайло Калфин има шанс да оглави европейската служба за борба с измамите ОЛАФ, като на този етап не са водени разговори с представители на кабинета. „Това е въпрос на позиция на правителството, ако ГЕРБ не подкрепят г-н Калфин, това ще бъде национално предателство”, категоричен беше Петков.   Според него бившият социален министър е „не просто честен човек, той е авторитет на база на личните си качества”.", "date": "2018.04.19", "title": "Петков за ареста на Иванчева: Това е цирк „Цветанов“ от най-добрите му години"}
{"url": "http://epicenter.bg/article/Boyko-Borisov-na-konferentsiya-za-evroto--organizirana-ot-Sergey-Stanishev/152314/2/0", "text": "Президентът на Партията на европейските социалисти (ПЕС) Сергей Станишев инициира дискусия „България в еврозоната. Икономическата логика срещу митовете“, в която ще вземе участие и премиерът Бойко Борисов. Тя ще се проведе на 26 април.   В нея ще вземат участие и г-жа Ева Мендел, член на Европейския парламент и председател на Европейското международно движение, министърът на финансите Владислав Горанов, шефът на парламентарната комисия по бюджет и финанси Менда Стоянова, политици от различни политически сили, икономисти, политолози, представители на гражданското общество и на научните среди.   Конференцията е част от поредицата събития под мотото „Европа отново на път“, чиито инициатор е президентът на ПЕС Сергей Станишев. На първия форум на 5 юни 2017 г. бе обсъдена „Бялата книга“ на президента на Европейската комисия Жан-Клод Юнкер и той събра на едно място трима български премиери – Бойко Борисов, Симеон Сакскобургготски и Сергей Станишев. Втората дискусия от цикъла бе посветена на проблемите на сигурността. Темата й бе \"Заедно в сигурността\" и на форума на 16 октомври м.г. във Военния клуб присъстваха президентът Румен Радев, премиера Бойко Борисов, министърът на отбраната Красимир Каракачанов.   „Продължаваме този разговор с трето събитие, защото е време проевропейските сили и личности у нас да се обединят около позиционирането на България в интеграционното ядро на ЕС – Шенген и Еврозоната. Критериите за членство са изпълнени. Нужно е политическо решение“, убедени са организаторите на конференцията - Академията за леви европейски политики (АЛЕП), Атлантическия клуб в България, Европейското международно движение, Изследователски център Тренд, Института за дясна политика, Либералния институт за политически анализи (ЛИПА), Института за пазарна икономика, ПанЕвропа България и Центъра за устойчиво развитие към УНСС.   „Много от новите държави-членки минаха по този път. Опитът им показва, че е нужна сериозна обществена дискусия за постигане на консенсус относно присъединяването към Еврозоната. Иначе рискуваме България да остане в периферията“, подчертават организаторите.   Сергей Станишев бе инициатор и на кампанията \"България в Шенген. Да!\"  ", "date": "2018.04.19", "title": "Борисов ще присъства на конференция за еврото, организирана от Станишев"}
{"url": "http://epicenter.bg/article/Radev-sled-KSNS--Natsionalnata-sigurnost-e-izpravena-pred-novi-predizvikatelstva--Tryabvat-dela-/152315/2/0", "text": "През последната година обстановката около нас не стана по-спокойна. На днешното заседание бяха актуалните заплахи, състоянието на въоръжениете сили и необходимите мерки за укрепване на отбранителните сили.   Това каза президентът Румен Радев след заседанието на Консултативния съвет за национална сигурност.     \"Не е овладян процесът на напускане на военнослужещи, а предприетите мерки не могат да дадат бърз резултат. Остава открит въпросът за способността на въоръжените сили да изпълнят ангажиментите си в пълен обем\", допълни президентът.       Днес се проведе Консултативен съвет за национална сигурност /КСНС/ на тема „Актуални рискове и заплахи за националната сигурност на Република България. Състояние на Въоръжените сили. Необходими мерки“.   Както виждате, тази тема е почти същата като на проведения КСНС преди една година. Какви са промените за тази една година:  и затова благодаря на членовете на КСНС за активното участие и за конструктивните дебати днес.   Консултативният съвет за национална сигурност обсъди актуалните рискове и заплахи за националната сигурност на Република България, състоянието на Въоръжените ни сили и необходимите мерки за укрепване на отбранителните способности.   Членовете на Съвета се обединиха около позицията, че    Актуалната външна среда на сигурност е особено динамична и се характеризира с геополитически промени, предизвикателства пред международния правов ред, засилване ролята на недържавни субекти с помощта на нови и деструктивни технологии, хибридни действия и кибер-атаки, демографски и климатични промени, нарастващ недостиг на ресурси, които са в основата на вътрешни и международни конфликти и миграционни потоци.   Неразрешените кризи с геополитическа значимост, процесите на дестабилизация в Черноморския регион и Източното Средиземноморие, нарастващата геополитическа конкуренция в региона на Западните Балкани, международният тероризъм, миграционният натиск, конфликтите в Близкия Изток и Азия,   Разгледани бяха и тенденциите в областта на превъоръжаването и модернизацията на Въоръжените сили на страните в региона. Същите заделят значителни финансови средства за осигуряване на програмите за превъоръжаване и модернизация на армиите си, като същите са в процес на ускорено изпълнение.   В рамките на заседанието бе анализирано състоянието на Въоръжените сили на Република България и способността им за изпълнение на поставени задачи по мисия „Отбрана“. Констатирано бе, че . Не е овладян напълно процесът по напускане на военнослужещи от Въоръжените сили, а предприетите мерки не могат да дадат бърз резултат.   . Това забавяне ще доведе до влагане на финансови средства в морално остаряла техника, несъвместима със стандартите на НАТО.     Членовете на Съвета се обединиха около мнението, че    Изграждането на способности означава и ясна, дългосрочна политика по отношение на хората в отбраната.   , за тяхното окомплектоване, за издигане на социалния статус на военнослужещите и цивилните служители и престижа на военната професия.    и изпълнени конкретни мероприятия за преодоляване на недостига от способности на Въоръжените сили при изпълнение на задачите по различните мисии.   . И преди да ги изчета дословно искам само да отбележа, че в хода на дискусиите бе установено разминаване между „Средносрочната бюджетна прогноза за периода 2019 – 2021 г.“, приета вчера и „Националния план за повишаване на разходите за отбрана на 2 % от БВП до 2024 г.“. В тази връзка приехме и тази специална точка:   1. Приехме да се актуализират Средносрочната бюджетна прогноза за 2019-2021 година, в съответствие с поетите ангажименти за повишаване на разходите за отбрана на 2% от БВП до 2024 година в срок до октомври 2018 година. Ако това не стане, продължаваме да излагаме на риск и без това тревожната тенденция за отлив от Въоръжените сили. Тази актуализация и съгласието на правителството да я разгледа е важно условие за бъдещето на Въоръжените ни сили. 2 Втора точка - разглеждане на плановете на Министерството на отбраната за преодоляване на недостига на личен състав и набелязване на мерки в срок до септември 2018 година. 3. Трето - ускоряване на процесите по внасяне на проектите за инвестиционен разход и тяхното съгласуване от МС с приемане от НС до юни 2018 година. 4. Четвърто - разработване на финансово осигурен план за възстановяване на техниката и въоръжението. 5. Необходимо е осъвременяване на Закона за вероизповеданията, което да гарантира защита на традиционните български вероизповедания, ангажиране на държавата и недопускане радикализация на религиозна основа.   Призовавам за делово и отговорно отношение към нашите съюзници. Виждате, обстановката е такава, че времето за обещания и декларации изтече.     Благодаря за вниманието!\"   Това каза президентът в официално изявление след продължилото четири часа заседание на КСНС.   ", "date": "2018.04.19", "title": "Радев след КСНС: Националната сигурност е изправена пред нови предизвикателства. Трябват дела!"}
{"url": "http://epicenter.bg/article/-Tsvetanov-sled-KSNS--Prezidentat-predlozhi-pozitsiya-za-izlizane-ot-ES/152316/2/48", "text": "Президентът Румен Радев подготвил позиция за КСНС, в която изводите звучали, че България тръгва към излизане от Европейския съюз и НАТО.   Това обвини лидерът на парламентарната група на ГЕРБ Цветан Цветанов след над 5-часовото заседание на КСНС и изуми журналистите. \"Много бих искал президентската институция да представи становището, около което дискутирахме доста дълго време. Ако го видите, ще се убедите, че само трябваше да излезем пред вас и да кажем, че започват стъпки за излизане от ЕС и НАТО\", заяви няколко пъти Цветанов пред ошашавените журналисти.   Той допълни, че въпросните чернови били събрани от администрацията след бурната реакция на участниците в заседанието. \" \", заяви Цветанов. и президентът разбра, че , ако излезем пред вас и говорим така, каза той. По думите му, ако беше приета подготвената от президентския екип позиция, ГЕРБ са щели да напуснат заседанието.     Зам.председателят на ГЕРБ каза още, че началото на КСНС било трудно, защото той поставил въпроса за светлината и тъмнината.  ", "date": "2018.04.19", "title": "Скандал на КСНС! Цветанов: Президентът предложи позиция за излизане от Европейския съюз!"}
{"url": "http://epicenter.bg/article/Ninova-za-dumite-na-Tsvetanov--Ne-e-imalo-i-namek-ot-Radev-za-izlizane-ot-ES-i-NATO--Tova-e-lazha-/152318/2/0", "text": "\"Не е имало нито изказване на президента, нито намек в предлажен от него текст за излизане на страната ни от ЕС и НАТО. Така лидерът на БСП оспори думите на Цветан Цветанов за такова внушаване, което се правело от позиция на държавния глава пред КСНС. „Аз съм изненадана от това, което чувам. Това е лъжа!“, заяви Нинова след засеанието на Съвета.   В системата на отбраната има още много какво да се прави. За мен е най-важното, че има 20% непопълнен състав. Хората си тръгват заради ниски заплати и лоши условия. На първо място трябва да се погрижим за тях, посочи лидерът на БСП Корнелия Нинова.   „Второто, което предложих в тази връзка бе, че в процеса на модернизация на армията трябва да се включи и българският бизнес. Така ще се гарантира ръст на икономиката ни и работни места“, допълни тя. Ние от БСП сме против рязкото увеличаване на разходите за отбрана на 2% от БВП и сме го заявявали и преди. Има много системи в България, които са недофинансирани и имат нужда от повече пари. Затова за нас предложението за повече средства за превъоръжаване е неприемливо“, подчерта лидерът на опозицията.   По думите й не е имало изказване на президента за излизане на страната ни от ЕС и НАТО. Така тя оспори думите на Цветан Цветанов за такова внушаване, което се правело от изказването на държавния глава. „Аз съм изненадана от това, което чувам. Това е лъжа!“   По повод нападките към премиера, Нинова призна, че е имало споменаване на темата. „Такива обвинение, което сте чували от парламентарната трибуна. Отговорих на г-н Цветанов, че думите му за разделение на европейски и антиевропейски партии са лъжа, манипулация и внушения. Казах му още, че нека това е последният път, в който казва, че някоя партия работи за чужди интереси, в противен случай ще си носи отговорност. Трябва да даде доказателства, ако смята така“, подчерта Нинова.   „Имаше абзац за Сирия, обсъдихме го. Президентът поздрави правителството за позицията му“, призна тя. Според нея най-спорна е била точка първа. „В средносрочната бюджетна прогноза са предвидени по-малко средства за отбрана, отколкото правителството беше приело по-рано. Дискутирахме това и то отне повече време. приехме, че това изравняване ще се случи през ноември, когато се прави актуализация на бюджета“.", "date": "2018.04.19", "title": "Нинова за  думите на Цветанов: Не е имало и намек от Радев за излизане от ЕС и НАТО. Това е лъжа!"}
{"url": "http://epicenter.bg/article/Volen-Siderov-obyavi-ot-Yalta--Krim-ne-e-okupiran-/152319/2/0", "text": "Лидерът на партия „Атака“ Волен Сидеров и колегите му от парламентарната група Явор Нотев, Десислав Чуколов и Маргарита Николова участват в международния икономически форум в Ялта, Крим, съобщи партийният пресцентър във Фейсбук. Той е сред четирите най-големи икономически форума в Русия и се утвърди като ефективно международно място за обсъждане на световната икономика. Основната тема на форума в Ялта е \"Глобалното бъдеще. Бъдещето на Русия\". Дебатите на форума са свързани с цифровата икономика, международно сътрудничество за териториално развитие, инвестиции във високотехнологични индустрии, бъдеща енергийна икономика, опазване на културното наследство, благоденствие на хората, екология и много други, се казва в съобщението.   Всяка година на форума присъстват високопоставени руски държавни служители, международни експерти, бизнесмени и икономисти, представители на големи бизнес организации и други лидери на общественото мнение. Четиримата представители на партия „Атака“ са там по покана на организаторите. С влизането си на форума, Сидеров предизвика изключително силен интерес от страна на руските медии. Той даде интервюта за Русия 24, ТВ Звезда, RT, ОРТ и други телевизии с обща аудитория над 550 милиона зрители.   \"Важно е тук, в Крим, да се събират международни представители и да се правят такива срещи, защото по този начин става ясно, че Крим не е анексиран или окупиран, както говорят хибридно войнстващите срещу присъединяването му. „Атака“ имаше наблюдатели по време на референдума в Крим през 2014 г. Тогава видяхме, че хората го искат това наистина. Искаха го и българите тук, те се страхуваха от дискриминация от страна на Киев след преврата. Виждаме след 4 години, че промените са много осезаеми. Забелязват се още от летището в Симферопол. Навсякъде виждаме сериозен размах, строежи и грижи от страна на правителството в Москва\", заяви пред медиите Сидеров, цитиран от пресцентъра на ПП Атака.   \"Като цяло отношенията Европа-Русия продължават да са в криза, но аз смятам, че това няма да продължи дълго. Идват евроизбори и от доста европейски държави ще се усили присъствието в ЕП на партии като „Атака“ - патриотични, консервативни, които държат на национални и консервативни ценности и това ще повлияе на политиките в Европа. Там големите компании и хората като цяло не желаят санкции срещу Русия и враждебни действия. Те искат сътрудничество, бизнес, икономически връзки. Не мисля, че всички държави са срещу Русия. Това беше идея на САЩ предимно. Много страни в Европа искат нормални отношения с Русия, както и България. Идва това време, в което ЕС да се еманципира от влиянието на САЩ и да започне по-самостоятелна политика. Това ще е шанс и за България, защото е силно зависима от Брюксел и Вашингтон\", добави Сидеров.   Той припомни, че беше спрян \"Южен поток\". Сегашното правителство и Борисов правят усилия да компенсират тази загуба и в момента мисля, че има някакъв вариант на \"Южен поток\" и България да се включи в международното енергийно трасе. Мисля, че сегашното правителство работи правилно в тази посока. Много е важно, че България не експулсира руски дипломати, \"Атака\"беше категорично против. Повече съм оптимист за отношенията България - Русия\", коментира още той", "date": "2018.04.19", "title": "Волен Сидеров обяви от Ялта: Крим не е окупиран!"}
