{"url": "http://epicenter.bg/article/Karakachanov--Nyama-kak-vodacheskoto-myastoto-v-listata-za-evroizborite-da-e-tsena-za-koalitsiyata-/169058/2/48", "text": "\"Не може да има такава цена. Волен Сидеров не би поставил така въпроса. Ние сме се събрали да правим коалиция, а не някой да бъде някакъв. Ние трябва да свършим нещо полезно и да дадем алтернатива на патриотично и национално мислещите хора в България. Такъв въпрос \"или, аз или никой\", аз не бих го направил никога, надявам се, че и моите колеги няма да направят подобен ход.\" Това каза в предаването \"Офанзива с Любо Огнянов\" по Канал 3 вицепремиерът и лидер на ВМРО Красимир Каракачанов на въпрос дали цената за запазването на коалицията може да бъде мястото във водаческите листи за европейските избори.  „Не се нуждая от отбрана от коалиционните си партньори, но България се нуждае от Министерство на отбраната. Въпросът с моята оставка, поискана от Волен Сидеров, доколкото разбрах, беше някакво негово творческо хрумване. Той имаше аргумент, че това би заздравило коалицията, но в интерес на истината, на тези два коалиционни съвета, които направихме, този въпрос не беше повдигнат от него”, каза вицепремирът.  \"Цялата ситуация около нашата коалиция, въобще не е хубава, защото вместо да седнем и да разговаряме като нормални хора, ние си говорим през медиите. Не аз, защото никога не съм си позволил да правя забележки на мои колеги, или да им давам акъл през медиите, но тази практика е глупава и порочна и до нищо добро не води. Сега се надявам, че след като Валери Симеонов се върна в парламента, диалогът ще се възобнови и коалицията ще се заздрави. Аз никога не съм имал проблеми, ако трябва тримата лидери да седнем и да говорим\", каза още той.  \"Имаше откровен донос от една бивша чиновничка на Министерство на правосъдието - Катя Матева. По времето на Орешарски, тя се опита да промени българската държавна политика, която е водена от 1991 година, а именно, че на етническите българи от Македония, Сърбия, Молдова и от Западните покрайнини, се дава българско гражданство. Катя Матева унищожи 14 000 преписки на българи от Македония. Същата тази дама, която се опитва да доказва, че македонците са българи, нещо, което отдавна е доказано и е национално предателство. Фактите от вчера показват, че тезата на ВМРО е права - тази жена обслужва чужди интереси. Вчера, същата тази дама, беше наградена от кмета на Босилеград за заслуги, а него всички го знаят, че е три мандата кмет и мачка българите. Той прокарва сръбската политика за асимилация на българското население. Аз няма да оставя нещата така, защото няма да си позволява един чиновник да излиза да пише доноси\", категоричен беше Каракачанов относно разследването на Агенцията за българите в чужбина.  \"Не се притеснявам от проверки на ДАНС, защото в този петгодишен период, в миналия мандат, председателят на агенцията за българите в чужбина беше Борис Вангелов, когото ВМРО е определило за там. Този човек е един от рядко почтените хора в българският парламент. Аз мога да се подпиша за него, ако в себе си съм сигурен на 99 процента, в него съм 100. Именно по негово време се въведе графологична експертиза. Той беше и човекът, който установи, че Катя Матева пробутва етнически турци, за да получават българско гражданство\", заяви вицепремиерът относно проверката, наредена от Бойко Борисов в ДАНС.  \"Познавам новият вицепремиер Марияна Николова, откакто е началник на кабинета на Валери Симеонов. Това е неговата кандидатура. Той обсъжда кандидатурите със своите колеги от парламентарната си група. Когато той дойде и каза, че това е неговото предложение, кандидатурата му беше една. В края на краищата те са в правото си. В споразумението ни с ГЕРБ, пише, че всяка една партия в коалицията, може да смени вицепремиер, министър, или друг член на изпълнителната власт, като предложи на негово място друг. Тоест, неговото право, аз съм го уважил. Когато аз реша да се оттегля, който предложа, г-н Симеонов и г-н Сидеров са длъжни да го подкрепят. Ако видите биографията на тази жена, ще видите колко професионална подготовка има. Можех да кажа „не ми харесва”, ако кандидатурата не ставаше\", каза още Красимир Каракачанов  \"Това, че от \"Атака\" не подписаха за кандидатурата на Марияна Николова, не е пример за подражание. Никой не е оспорвал някое от техните предложения. Мислите, че ако се бяхме понапънали, нямаше да намерим кусури на някой от техните кандидати за нещо ли? Областни, заместник областни управители има \"Атака\", няколко броя. Можехме, но целта не е да се заяждаш с партньора си\", каза вицепремиерът  ", "date": "2018.11.24", "title": "Каракачанов: Няма как водаческото мястото в листата за евроизборите да е цена за коалицията "}
{"url": "http://epicenter.bg/article/Andrey-Raychev--Okolo-Radev-ima-edin-krag--koyto-mu-govori--Pravi-partiya--vzemi-men-/169028/2/0", "text": "Пред БНТ социологът Андрей Райчев отговори на въпрос \"много ли го е страх Борисов от служебно правителство на Румен Радев\".   \"Това, което говори Радев, е идентификация с хората на улицата. А Борисов смята, че България върви по единствеия правилен път. Ако Радев направи служебно правителство, то ще бъде отчетливо анти-ГЕРБ,  ще ровне едни работи, които ГЕРБ не иска. С предишното той сложи Герджиков, най-мекия човек, когото познавам. Служебно като с това на Гедржиков няма да се повтори. Ще бъде остро, силно. Той казва, вие всички сте за разкарване, махайте се.   Борисов постави национален рекорд за пребиваване на власт в историята ни, с изключинеи на комунистическата власт. Самият този факт вече тежи. Ако ГЕРБ иска да участва в нещо следващо, премиерът на ГЕРБ да не се казва Бойко Борисов. Ходът е необратимо слизане. Той може да седи дълго лидер на партия, но става невъзможно голяма коалиция с премиер Борисов.\"   Според Райчев, Румен Радев може да извърши класическата грешка да направи партия. Има един кръг около него, който му говори: \"Прави партия, прави партия! Тоест - вземи мен. Много се надявам, да заобиколи този момент. Той показа, че не е маша на издигналата го партия.\"", "date": "2018.11.24", "title": "Андрей Райчев: Около Радев има един кръг, който му говори: Прави партия, вземи мен!"}
{"url": "http://epicenter.bg/article/Iliyana-Yotova--Nuzhdaem-se-ot-poveche-duhovna-blizost-v-tozi-trevozhen-i-vse-po-skaran-svyat/169031/2/0", "text": "\r\n \r\n   \r\n В приветствието си вицепрезидентът отбеляза, че читалището е уникална българска институция. „Думата читалище няма превод на никой друг език. Много съм обяснявала на своите европейски колеги що е то читалище, канила съм ги в България, за да видят и усетят този дух“, сподели Илияна Йотова. \r\n „Читалището има своята дълга и богата история. Без храмовете на вярата – църквите, и без храмовете на духа – читалищата, днес нямаше да я има българската нация“, заяви вицепрезидентът, съобщиха от прессекретариата на държавния глава. \r\n Йотова изтъкна важната роля на читалищата днес в глобалния свят, в който хората се отчуждават все повече едни от други. „Читалищата се противопоставят на тази духовна и личностна изолация“, посочи вицепрезидентът. „Грижа на държавата е да запази и да развива тези духовни центрове“, категорична е вицепрезидентът. \r\n „С активната си и богата дейност, която излиза далеч извън пределите на областта, „Пробуда“ показва, че читалището има бъдеще“, отбеляза вицепрезидентът. \r\n „Всички вие сте съвременните будители. Всички вие, които учите децата да зашият мънистото на народната носия, да рецитират красивите стихове на родните поети, да пеят звучните ни народни песни, да тропат кръшните ни хора“, изтъкна Илияна Йотова. \r\n   \r\n На изпълнилите залата на читалището жители на Каспичан вицепрезидентът предаде поздрави от бесарабското село Чушмелий, където бе неотдавна. Жителите му са потомци на българи преселници от земите на Каспичан. Йотова пожела връзките помежду им да бъдат много по-здрави, а контактите – по-интензивни. \r\n   \r\n Вицепрезидентът завърши приветственото си слово с думите: От този богат духовен дом се обръщам към всички колеги политици и държавници. Елате в Каспичан, за да видите как се пази национален дух, що е то национална енергия и българщина. \r\n", "date": "2018.11.24", "title": "Илияна Йотова: Нуждаем се от повече духовна близост в този тревожен и все по-скаран свят"}
{"url": "http://epicenter.bg/article/Evrodeputatat-Sabine-Lyozing--Prodazhbite-na-orazhie-za-Sauditska-Arabiya-narushavat-pozitsiya-na-ES/169035/2/0", "text": "Продажбите на оръжие за Саудитска Арабия са в нарушение на Общата позиция на Европейския съвет за контрол върху оръжейния експорт, заяви в интервю за предаването \"Събота 150\" по програма \"Хоризонт\" на БНР евродепутатът Сабине Льозинг.  “Те нарушават недвусмислено критерия за човешките права, а също, като имаме предвид реекспорта на това оръжие към райони, обхванати от въоръжен конфликт“, каза Льозинг.  Тя е инициатор на резолюцията, с която по-рано този месец Европарламентът призова за оръжейно ембарго срещу Рияд и съюзниците му заради военната им интервенция в Йемен.  По данни от Междуведомствената комисия за експортен контрол и неразпространение на оръжията за масово унищожение миналата година България е изнесла за Саудитска Арабия оръжие за рекордните 416 милиона евро.  В основата на упреците към България е доклад на „Организацията за изследване на оръжията“ от миналия декември, уточниха за „Хоризонт“ от офиса на евродепутата Льозинг. Докладът, озаглавен „Оръжията на Ислямска държава“, е резултат от 3-годишен труд на експерти, които на място - по бойните полета в Сирия и Ирак - са документирали произхода на отнетите от джихадистите оръжия. Оказва се, че една трета от тези оръжия са произведени в Европейския съюз, въпреки декларираната политика на Съюза за решителна борба с терористите. „Приличен“ дял има и България. От доклада излиза, че повече от половината от произведените след 2000 година оръжия на ИДИЛ в Сирия са с български произход.  Според авторите на доклада нашите производители и търговци нямат вина. Българското оръжие и боеприпаси са били продавани на американски фирми и на Саудитска Арабия, които, въпреки уверенията, че са крайни получатели, предавали смъртоносната стока на сирийски опозиционни групировки. „Ислямска държава“ си набавяла българското оръжие именно от тези бунтовници - или насила, или по договорка.  Според Сабине Льозинг това, което ще накара европейските държави да се съобразяват с правилата, които сами са приели, е политическият ефект от разобличаването на конкретните виновници:  „Смятам, че може да бъде много болезнено дори само ако при проучването за възможни санкции нарушенията на Общата позиция бъдат ясно свързани с имената на конкретни държави. Например ако кажем \"Испания доставя бомби, които убиват деца\". Това премахва анонимността. Знам от опит, че тогава държавите реагират много чувствително“.  ", "date": "2018.11.24", "title": "Евродепутатът Сабине Льозинг: Продажбите на оръжие за Саудитска Арабия нарушават позиция на ЕС"}
{"url": "http://epicenter.bg/article/Aslanov--Zhivotat--sreshtu-koyto-horata-protestirat--kara-veche-nad-50--da-sa-protiv-kabineta-Borisov-3/169036/2/0", "text": "Животът, срещу който хората протестират, кара вече над 50% от електората да е против кабинета Борисов 3. Тава каза за обзорното седмично предаване „Метроном“ на Радио „Фокус“ социологът от „ Афис“ Юрий Асланов.  Той уточни, че от гледна точка на социологията освен растящия брой противници на управляващите, се наблюдава и спад в поддръжниците им – под 1/3 от гражданите подкрепят кабинета Борисов 3.  Причината за това е противопоставянето на две реалности у нас – примиряващата вътрешните си противоречия коалиция, бореща се за оцеляване с всякакви количествени и качествени аргументи, от една страна и от друга – хората, неодобряващи и невярващи в институциите и публичността, обясни социологът.  „Има влошаване на оценката на хората за икономическото състояние на страната, нарастват страховете за запазване на работните места, нивото на доходите, ръст на безпокойството има и по отношение на качеството на здравеопазването. Аз не бих нарекъл напрежението по улиците протести – по-скоро прилича на стихийни бунтове, които също са индикатор за изброените проблеми. Парадоксално въпросът дали хората искат да има предсрочни избори сме го задавали дори около 40 дни преди датата на вече насрочени избори – и пак не искат. Това е екстракт на недоверието в системата. По-скоро наблюдаваме липса на очакване нещо съществено да се промени след изборите, отколкото автентично желание за или против провеждането им“, обясни Юрий Асланов.  Той допълни, че смята за нереалистично кабинетът Борисов 3 да изкара пълния си мандат. Ако обаче настоящото правителство се разпадне, то това няма да е благодарение на вътрешни противоречия и сътресения, а в резултат от външни за управляващата коалиция фактори, прогнозира социологът.  ", "date": "2018.11.24", "title": "Асланов: Животът, срещу който хората протестират, кара вече над 50% да са против кабинета Борисов 3"}
{"url": "http://epicenter.bg/article/Prof--Mihail-Konstantinov--Predsrochni-izbori-po-skoro-nyama-da-ima-/169038/2/0", "text": "Предсрочни избори по-скоро няма да има. Това заяви в студиото на БНТ анализаторът и изборен експерт проф. Михаил Константинов.  На въпрос дали ще има предсрочни избори, анализаторът каза: \"Отговорът е по-скоро не. Защото залогът е прекалено висок. Ако сега ГЕРБ сдаде властта, може да има много неприятни последствия. Не съм сигурен, че държавата няма да бъде хвърлена в някакъв вид хаос. Много неща ще бъдат решавани догодина\", заяви той.  \"Представете си теоретично, че направим предсрочни избори някъде март-април. Май по закон имаме европейски. В края на октомври по закон имаме местни избори. Значи, тогава тази година я пишете бягала. Може би това, което се случва, изисква по-друг начин на взаимодействие между властите и протестиращите\", коментира проф. Константинов.  \"Размяната Валери Симеонов - Марияна Николова или министър за заместник-министър е все тая, но размяната Путин - Медведев не е все тая\", пошегува се проф. Михаил Константинов, коментирайки вицепремиерската рокада и отговаряйки въпрос не е ли като рокадите между Путин и Медведев на президентското и премиерското място.  \"Това, което се случи, е интересно, но това, което предстои до края на годината и през 2019 г., е още по-интересно. В момента процесите, които текат в света и в България, са в предреволюционна ситуация в съвременен вариант. Когато избухва Френската революция, няма глад по улиците. Малко преди това е измислена фразата на Мария Антоанета \"да ядат пасти, като няма хляб\". Но това е откъсванвето на властта от протестите. А протестите са такива, каквито никой не разбира. В Белгия се палят цистерни, а живеят два-три пъти по-добре от нас\", коментира професорът.  Проф. Константинов отговори и на въпрос дали президентът Румен Радев не излиза извън ролята си на държавен глава, впускайки се в социални теми, проф. Константинов заяви: \"Има залитане по някои теми, например данъци върху старите коли. Рано е да говорим, че той иска капитализира подкрепа. Остават му още две години, възможно е да мисли за втори мандат.\"  Анализаторът напомни ролята на президента Петър Стоянов по време на протестите през 1997 г.  \"Искам да припомня много по-кризисната ситуация в края на 1996 и началото на 1997 г. - на ръба на гражданска война. Президентът Стоянов изиигра изключително позитивна, брилянтна роля, може би историята му помогна. Около него се успокоиха нещата. А би могъл с едно грешно решение да хвърли страната в много лоша посока,\" коментира анализаторът.  ", "date": "2018.11.24", "title": "Проф. Михаил Константинов: Предсрочни избори по-скоро няма да има "}
{"url": "http://epicenter.bg/article/Borisov-zaminava-za-Bryuksel--liderite-na-stranite-ot-ES-shte-obsadyat-sdelkata-za-Brekzit-/169039/2/0", "text": "Министър-председателят Бойко Борисов ще участва в специалното заседание на Европейския съвет във формат по чл. 50 утре, 25 ноември, в Брюксел. Това съобщиха от правителствената информационна служба  Държавните и правителствени ръководители ще обсъдят проекта за споразумение за оттегляне на Обединеното кралство от Европейския съюз и проекта за политическа декларация, очертаваща рамката на бъдещите отношения между ЕС от една страна и Великобритания и Северна Ирландия - от друга.  Проектът на Споразумението за оттегляне на Обединеното Кралство от ЕС съответства на интересите на България, тъй като гарантира максимално възможна приемственост и последователност в редица важни за страната ни области.  Той дава възможност за своевременно адаптиране към новия режим на отношения, като гарантира спазването на правата на гражданите, финансовите ни интереси, както и избягването на празнини в отношенията с евентуален негативен ефект върху икономическите, транспортните, социалните, културните, образователните и др. връзки.  ", "date": "2018.11.24", "title": "Борисов заминава за Брюксел, лидерите на страните от ЕС ще обсъдят сделката за Брекзит "}
{"url": "http://epicenter.bg/article/Protestno-avtoshestvie-s-14-avtomobila-i-24-dushi-premina-prez-Sofiya-/169042/2/0", "text": "Около 14 автомобила с 24 души се включиха в планираното за днес автошествие в столицата, предаде репортер на Агенция „Фокус“.  Протестната демонстрация бе запланувана мащабно - с два лъча от автомобили, тръгващи от „Люлин” и „Младост” и събиращи се в центъра, на пл. \"Александър Батенберг\", като съобщенията бяха, че столицата ще бъде блокирана.  Там в 14.00 часа гражданите трябваше да се съберат на поредния протест срещу цените на горивата и високите данъци, но това не се случи.  Въпреки това полицейското присъствие в района към момента е изключително засилено.  Протестно автошествие от 20-тина автомобила срещу държавното управление и политическата система премина през основни булеварди в Добрич в най-натоварените часове за трафика в съботния ден – от 11.00 до 13.00 часа.  С надути клаксони и развети български знамена автоколоната, предвождана от полицейски патрул и около десетина мотоциклета, премина по маршрута „гонките“ (бивши „Вторични суровини“), бул. „Добруджа“, бул. „25 септември“, района край Пожарната, бул. „Русия“, бул. „25 септември“, бул. „3 март“ и обратно до „гонките“.  Въпреки присъствието на представители на органите на реда на места се получи струпване на превозни средства, например на кръстовището при автогарата, където светофарите не работят и много коли се наложи да изчакат бавното преминаване на автоколоната. Дори и след нейното преминаване на кръстовището движението остана затруднено, защото много граждани на Добрич са излезли в тези часове с колите си.  Автоколоната на протестиращите бе от около 20 автомобила, но след тях се беше натрупала друга автоколона от непротестиращи 15-20 коли. Тези, които протестираха, се движеха с включени аварийни светлини, което ги отличаваше от останалите граждани, участници в движението.  ", "date": "2018.11.24", "title": "Протестно автошествие с 14 автомобила и 24 души премина през София "}
{"url": "http://epicenter.bg/article/Advokatat-na-edna-ot-zaginalite-na-ul---Alabin--Mayka---otdavna-ne-ochakva-spravedlivost-/169027/3/0", "text": "Две млади жени – 26-годишната Деница Ченишева и 24-годишната Петрина Христова, загинаха преди 12 години, погребани от отломките на една от сградите на ул. „Алабин” в центъра на София. От решението на Софийския градски съд в средата на септември стана ясно, че виновни за смъртта на двете момичета няма.  Разследването се проточи с години, а според заключенията на експерти срутването е настъпило заради отстраняване на мазилки, демонтаж на дървено дюшеме и дограми, каси на врати и премахване на вътрешни преградни стени.  10 години след трагичния инцидент – през октомври 2016 г., е даден ход на делото. Обвинени са четирима души – собственикът на сградата Георги Кирчев, инженерът, контролирал ремонта – Петър Петров, Николай Симеонов, управител на фирмата, ангажирана с ремонта и строителят Манчо Антонов.  12 години след смъртта на двете млади момичета Софийският градски съд се произнесе – всичките искове са неоснователни. Според решението на съда собственикът на сградата и четиримата обвиняеми са невинни. Решението подлежи на обжалване.  Адвокатът на семейството на Петрина Христова – Емил Милев, обяви в предаването „Тази събота” по бТВ, че решението на съда го е изненадало, защото доказателствата са сочели, че подсъдимите са виновни. Майката на Петрина обаче не е била изненадана, защото отдавна се е простила с илюзията, че ще дочака справедливост. „Получих, това което очаквах”, казала жената след последното решение на Софийския градски съд.  Относно безкрайно дългото разследване на трагичния инцидент Милев каза, че е написал над 30 жалби до различни компетентни институции, но без резултат.  Когато стана инцидентът, кмет на София беше сегашният премиер Бойко Борисов, напомни адвокатът. Милев попита какъв е бил проблемът Борисов да бъде разпитан по делото и да каже защо след като сградата е паднала, тя е била разчистена в много бързи срокове. На място е отишъл Цветан Цветанов, който е отговарял за сигурността в общината по това време.  Основен свидетел по делото е Николай Александров, който е майстор по време на трагедията, първо свидетелства как лично собственикът на сградата му разпорежда да маха носещите колони, но след това се отказва от показанията си, като обяснява, че са го накарали да лъже. Милев коментира, че свидетелят е разпитван няколко пъти и съдът трябва да прецени дали лъже.  След три години изтича абсолютната давност по делото и дори да има осъдени на по-горни инстанции, те няма да носят наказателна отговорност, каза още Емил Милев.   ", "date": "2018.11.24", "title": "Адвокатът на една от загиналите на ул. „Алабин”: Майка ѝ отдавна не очаква справедливост "}
{"url": "http://epicenter.bg/article/Nepoznati-saytove-tochat-bankovite-ni-smetki--VIDEO--/169013/4/0", "text": "Непознати сайтове точат банковите ни сметки. Жертва на подобна измама стана и репортерът на NOVA Християния Червенкова.  „В навечерието на „Черния петък” съм станала жертва на хакери. Късно вечерта реших да проверя интернет банкирането си и установих, че има трансакция, която е направена през деня от постерминал, който се оказа, че е в Китай. Бяха изчезнали около 100 евро”, разказа в предаването „Събуди се” Християния Червенкова.  Въпреки късния час, тя веднага се обадила в банката и блокирала картата. На следващия ден подала и искане за оспорване на трансакцията.  „Обикновено тези сайтове са ситуирани далеч извън територията на България и ЕС”, обясни Явор Колев, началник отдел „Киберпрестъпност” в ГДБОП.  Ето защо Колев съветва потребителите да пазаруват от български сайтове или европейски, които подлежат на регулация.  ", "date": "2018.11.24", "title": "Непознати сайтове точат банковите ни сметки (ВИДЕО) "}
{"url": "http://epicenter.bg/article/Anton-Gitsov/168997/11/0", "text": "       Ето ви сценарий за  холивудски филм на тема полицейски, прокурорски и съдебен произвол:        Лице,  главеният герой на филма, обикновено мъж, обвинен в престъпна дейност, е арестуван  посред бял ден на оживен булевард.  Закопчан е с белезници и държан над 7 часа на слънце без вода, докато се извършват разни важни огледи и претърсвания. Полицаите са с маски, да не би да  запомни лицата им и  да им отмъсти по някакъв начин. На първото съдебно заседание е затворен в клетка, както се подобава за опасни престъпници, а ръцете му за всеки случай за закопчани зад гърба с белезници. Естествено не го пускат под домашен арест, всякакви претенции за влошено здравословно състояние са отклонявани и го държат затворен цели седем месеца.       В един такъв типичен холивудски филм, арестуваният  обикновено е невинен, той е   натопен, но ние това не знаем и го разбираме едва към края на филма. А суровото отношение към него е обяснено от властите с това, че той е опасен престъпник, убиец, наркотрафикант, рекетьор,  терорист и прочее.       Точно такъв един сценарии обаче се разиграва в нашата мила татковина и то на живо.Арестувани са не едно а две лица, и те не са доказани мафиоти, престъпници или други страшилища от този род, а са две жени-  Десислава Иванчева, кметица на най-големият столичен район- „Младост” и нейната заместничка  Биляна Петрова. Двете са обвинени в корупция.       Иванчева до момента на арестуването и е известена с това, че на изборите през 2015г. като независим кандидат за районен кмет на Младост победи кандидатът на ГЕРБ Мария Илиева с внушителните близо 60% срещу около 35% за съперничката ѝ.      След разиграваният от полицията нелицеприятен театър с ареста на двете жени, с Иванчева и Петрова се заеха  Специализираната прокуратура, КПКОНПИ, този специално създаден антикорупционен орган и съдилищата. Прокуратурата най- енергично се противопостави на искането на защитата да бъдат пуснати под домашен арест, защото можели да попречат на следствието. Нищо, че не може да се укрият, че се оплакват от здравословни проблеми, нищо че са отстранени от длъжност и  не могат и да припарят до кметството в Младост, пък и нали ще бъдат под арест, макар и домашен? Едва наскоро Специализираният наказателен съд отмени мярката им за неотклонение „под стража” и постанови да бъдат пуснати под домашен арест, но  Специализираната прокуратура незабавно протестира това решение и Специализираният апелативен съд го отмени.        Междувременно адвокатите на Иванчева и Петрова сигнализираха за нехуманно третиране на двете жени, докато са в ареста. На всяко влизане и излизане от ареста ги събличат голи, за да проверят дали не крият нещо. През септември Иванчева е заявила в съда, че е отказала за пореден път  унизителният  гол обиск с клякане. В килиите е постоянно тъмно, а в съдебната зала е донесена мръсна кофичка от кисело мляко, пълна с макарони, които били поднесени на Петрова за закуска.        Такова едно отношение към двете жени злепоставя страната ни.То е в нарушение на Европейската конвенция за защита на правата на човека и основните свободи, чл. 3 между другото на която постановява, че никой не може да бъде подложен на нечовешко или унизително отнасяне.   В нарушение сме и на собственото ни законодателство- чл. 104 от Правилника за прилагане на закона за изпълнение на наказанията и задържането под стража, от който се ръководи намиращата се под шапката на Министерството на правосъдието  Главна Дирекцията \"Изпълнение на наказанията\" (ГДИН). гласи, че \"към задържаните лица не могат да се прилагат мерки, които имат за цел причиняване на физическо страдание или унижаване на човешкото им достойнство”. Чл. 105 на Правилника действително допуска  прилагане на „помощни средства”, като белезници (но не вериги и окови), но само по реда и в случаите, посочени в Закона за изпълнение и изтърпяване на наказанията, чл. 114 на който гласи, че употребата на помощни средства е необходимо, само „ако резултатът не може да бъде постигнат с използване на физическа сила”- има се предвид, когато затворникът или арестантът е физически силен, буйства и единственият начин да бъде поставен под контрол е като му се сложат белезници.   А на Иванчева не само са поставяни белезници, но е и оковавана, което е в противоречие с  чл. 68. 1 на  приетата на 11 януари 2006г. Препоръка   Rec/2006 на Комитета на министрите на държавите членки относно Европейски правила за затворите, който забранява използуването на вериги и окови. Бившият зам.-министър на правосъдието Димитър Бонгалов посочи пред БТВ, че Иванчева е връзвана с белезници за леглото и е на мнение, че става дума за „изтезание, за нечовешко, нехуманно отношение, за което трябва да има дисциплинарна отговорност, включително и наказателна”.       Фрапира и  наличието на двоен стандарт в отношението на прокуратурата и съда по отношение на Иванчева и Петрова. Братя Галеви, обвинени за организиране на престъпна група, и от които беше пропищяла Дупница,  до последно бяха оставени на свобода, докато съдилищата се занимаваха с тях и изчезнаха, веднага след като им беше произнесена присъдата.   Или да вземем Брендо, крупен международен наркотрафикант, осъден на 20г. затвор в Италия и на 10 години в Румъния. Италия ни го предаде като арестант само за да го съдим,  но спрямо него не беше приложена марка за неотклонение- задържане под стража. Никакви килии, никакви белезници, никакво притеснение, че бидейки на свобода, може да влияе на свидетели и следствието, Софийският апелативен съд даже му даде разрешение през януари 2016г. да напусне страната за лечение в чужбина- каква разлика с отношението към Иванчева, която беше закарана на 1 август  с охрана и с белезници на ръцете и окови на краката до болница за преглед.   При това не за фиктивни заболявания, за които редовно претендират босове от организираната престъпност, когато попаднат в алеста,  а заради тумор на хипофизата ѝ, който тя имала от около две години.         Тормозът, на който са подложени Иванчева и Петрова изисква обяснение.  Според някои предположения, целта е да се демонстрира какво очаква всеки никому неизвестен и без партийна защита субект, който се осмели да се  противопостави в избори на кандидат на управляващата партия. Но ако това е така, начинът по който се действа има обратен ефект, защото вместо да се настрои обществеността срещу двете жени, налице е съчувствие и симпатия към бедата, на която са изпаднали и унижението на което са подложени в продължение на седем месеца.   Мантрата, че правителство не се меси в правосъдната система  не издържа на критика, защотоГлавната Дирекцията \"Изпълнение на наказанията\", която е разпоредила оковаването с белезници и окови на  Иванчева е под личното разпореждане и контрол на министърът на правосъдието Цецка Цачева.       Премиерът Бойко Борисов несъмнено притежава редица качества. Но и някои недостатъци, единият които е в желанието му да се обкръжава с предани нему министри, понякога поставя на важни постове такива, които подлагат на риск управлението му.   Така, Екатерина Захариева, която, като че ли става за всичко, преминала от  министър на регионалното развитие и благоустройство, през министър на правосъдието до министър на външните работи,  се обяви за ратификация на Истанбулската конвенция, нещо което взриви обществото.   Така и с Цецка Цачева, която от Председател на народното събрание беше издигната и безславно се провали на президентските избори, за да заеме важният пост на министър на правосъдието, за който тя явно не е подготвена. И утре, когато в Страсбург ни осъдят за нехуманното отношение към Иванчева и Петрова, нещо за което вероятно убеждават Борисов, че няма да се случи, в краен случай няма да го отнесат директните висши чиновници от правосъдната система, които то са отговорни за безсмисленото  нехуманно отношение към двете арестантки, макар, че и това може да им се размине, но със сигурност ще го отнесат в политически план управляващите, а покрай тях и българският премиер.       Иванчева и Петрова, може би са невинни. А може и да са виновни. Но това не можем да знаем, докато не се произнесе съдът, а дотогава за тях важи презумпцията за невинност. И всякакви белезници, пранги и подобни унижения, на които те са подложени досега хвърлят срамно петно върху България  ", "date": "2018.11.24", "title": "Антон Гицов: Тормозът над Иванчева и Петрова петни България"}
{"url": "http://epicenter.bg/article/Aleksandar-Urumov-v--quot-Tatko--obichay-me-quot--Ne-e-nuzhna-sila--za-da-gushnesh-nyakogo---nuzhna-e-slabost--/169015/6/0", "text": "Александър Урумов, български писател и драматург, ни изненада с нова книга \"Татко, обичай ме\".   Урумов отдавна е познат на публиката със своите творби. Той е автор на два сборника с разкази:  (2009), отличен с награда за белетристичен дебют на конкурса \"Южна пролет\" (2010) и   (2011).  През 2010 г. Александър Урумов дебютира като драматург с моноспектакъла  , отличен с номинация на конкурса \"Нова българска драма\" (2010). Спектакълът получава ласкави отзиви от публика и критика и се превръща в едно от най-гледаните представления за сезона. За седем месеца моноспектакълът \"Лалугер\" с Николай Урумов е изигран над 40 пъти в страната и чужбина и получава две награди - \"Най-добър актьор\" (\"Нова българска драма\" 2011) и \"Най-добър актьор\" (Битоля 2011).  През 2011 г. драматургичният текст на \"Лалугер\" получава и престижната номинация за \"Аскеер\" за постижения в театралното изкуство.  През 2013 г. излиза книгата на Александър Урумов с къси разкази  А сега пред публиката е изповедната му книга за бащинството  Силно емоционална, книгата  е събрала опита на бащата в отглеждането и възпитанието на децата, както и ролята на семейството за изграждането на характерите на младите.   \"Един баща е най-близо до звездите, когато носи детето на раменете си\", казва Александър Урумов.    ще ви предложи откъси от книгата \"Татко, обичай ме\". Може би всеки ще намери част от себе си в нея.     Малкото краче, което се отпечатва от вътрешната страна на корема на жена ми е някакъв тайнствен знак от невидимите, непознати измерения на чудото, наречено живот. Това миниатюрно ходилце с още по-миниатюрни пръстчета, които за миг се изписват по кръглия коремен купол е само по себе си чудо. Всъщност, плодът в утробата е малко ангелче, което се разхожда по своето небе, докато на мен ми е дадено да виждам отпечатъците от неговите крачета. Това ангелче се е отзовало на любовта ни и пристига от далечните, вълшебни пространства в Царството на Раздавача на живот. И някъде там, през тези вечери на молитва и очакване, през тези къси нощи и приказни сънища, прекосяваме долините на човешките ни страхове и притеснения. И излизаме на топлия пристан на онзи ласкав октомврийски ден, в който се появява наградата за любовта, търпението, болката, вярата. Бяхме за малко разделени, но отново сме заедно и сме вече трима! И това е малко странно, малко непознато и толкова естествено-празнично!  И е някак…сякаш съм го виждал някъде. За първи път е, но точно така съм си го представял. Или по-точно – не бих могъл да си го представя по друг начин! Ето, точно така – жена ми е застанала на балкона на родилния дом, слънцето грее точно зад гърба й и светлината му се разлива навсякъде около нея, очертавайки силуета й. Заслепяват ме тези лъчи, но все пак някак си успявам да видя това мъничко, съвсем мъничко мишле, което тя държи в ръцете си. Силна е и смела – вдига го високо, за да го видя по-добре и в този миг светлината засиява навсякъде около бебето. И колкото и смешно да е, гледам невярващо как нежните ушички на това мъничко, чисто ново човече са някак си светещо розови. За първи път виждам всичко това – и бебето, и този невиждан досега, светещо-розов цвят. Малка сладка мишка с розови уши – какво е това чудо? Какво да направя, се питам? И как ще се разбираме с теб, мое малко, розово чудо?  Не е нужна сила, за да гушнеш някого – нужна е слабост! Ти си толкова мъничко, че когато занапред те вземам в ръцете си, трябва да се прилепям към майка ти – за всеки случай, така се чувствам по-сигурен, когато нейните ръце са някъде около моите, готови да те поемат в себе си. Ръцете на майка ти са по-малки, но по-нежни и много по-опитни от моите – тези грижовни ръце по-добре знаят, те са толкова по-умели, някак си са направени такива… А аз съм тромав, непохватен и прекалено голям, несъразмерно голям съм. Мисля си какво мога да правя, като съм един такъв… И тогава си казвам, че искам и че мога да направя много неща. Искам да направя всичко, от което имаш нужда, докато майка ти те държи толкова добре. Аз мога да те защитавам. Да! Винаги ще те защитавам! Много по-лесно ми изглежда от това да те гушна в мен. Усещам как силата ми ме плаши мен самият - страх ме е да не ти навредя с тази моя ненужна за гушкане сила. Не е нужна сила, за да гушнеш някого. Не е нужна сила, за да целунеш някого. Нужна е слабост. И в тази привидна слабост се крие най-голямата сила на всички светове – силата на Любовта. Твоите бели пелени са моето бяло знаме!  Да обичаш не значи да завладяваш. Да обичаш значи да се предадеш. И ако това е така, то аз се предавам. Не ме е страх да се предам на тази побеждаваща любов! Твоите безбройни бели пелени, мъничка моя принцесо, са моето бяло знаме. Предавам се, твой пленник съм. Без битка, без увъртане, без чудене - безсмислена е съпротивата, в сърцето си вече знам как ще завърши тази неравна, вече спечелена от теб битка. Затова намирам своето ново бойно поле в това да се опитвам. Разбира се, че ще опитвам, защото добре знам – ти си моята малка приказна принцеса, хитро скрита в тялото на причудливо-смешно розово мишле. Но мен не може да ме излъжеш, да знаеш.   И затова ще се опитвам. Да се грижа всеки ден за теб и да го правя всеки по-добре и по-добре. Ще се уча да те прегръщам все по-смело и затова – все по-умело. Ще те вдишвам и ще те завъртам край себе си, за да видиш и ти какво значи да ти се вие свят от любов. И някъде там, в това завъртане разбирам каква е любовта на бащата. Ръцете му са винаги до теб – за да те предпазят от падане и да играете заедно. И сърцето му е винаги с теб – за да те обича и да мечтаете заедно.", "date": "2018.11.24", "title": "Александър Урумов в \"Татко, обичай ме\": Не е нужна сила, за да гушнеш някого – нужна е слабост! "}
{"url": "http://epicenter.bg/article/Dvama-dushi-sa-zaginali-pri-strelba-pred-targovski-tsentar-vav-Florida-/169007/7/96", "text": "Двама души загинаха, други двама бяха ранени в резултат на стрелба пред търговски център в окръг Маями Дейд в американския щат Флорида, пише Miami Herald, цитиран от Агенция \"Фокус\".  Инцидентът e станал в петък вечерта местно време, ранените са са настанени в болнични заведения.  Причината за стрелбата и самоличността на нападателя не е посочена.  На свой ред местният телевизионен канал WSVN съобщава, че загиналите са мъж и жена, състоянието на ранените е не е известно.  ", "date": "2018.11.24", "title": "Двама души са загинали при стрелба пред търговски център във Флорида "}
{"url": "http://epicenter.bg/article/Kralev-za-Mondial-2030--Balkanskite-narodi-pokazvat--che-iskat-da-rabotyat-zaedno-/169003/8/0", "text": "Mинистърът на младежта и спорта Красен Кралев, министърът на младежта и спорта на Сърбия Ваня Удовичич, министърът на младежта и спорта на Румъния Богдан Константин Матей и заместник-министърът на спорта на Гърция Георгос Василиадис направиха изявление пред медиите в Сърбия по повод позициите на четирите страни относно обща кандидатура за домакинство на Световното първенство по футбол през 2030 г.   Четиримата заявиха категорична политическа подкрепа на правителствата на България, Сърбия, Румъния и Гърция за реализирането на проекта, съобщиха от пресцентъра на Министерството на младежта и спорта.  Mинистър Кралев коментира пред медиите, че общата кандидатура на четирите държави е много важен политически знак за целия свят. По думите му, по този начин даваме заявка, че четирите държави са готови като едно семейство да защитават интересите си. “С общата си кандидатура балканските народи показват, че искат да живеят в приятелски взаимоотношения и да работят заедно за политическото и икономическо развитие на региона. България ще вложи цялата си енергия за осъществяване на проекта”, категоричен бе българският министър.  Георгос Василиадис подкрепи реализирането на кандидатурата от името на гръцкото правителство. Според него това е шанс за популяризиране на региона. “Така можем да покажем, че балканските страни са важен регион в Европа”, заяви гръцкият зам.-министър. Василиадис коментира, че е разбрал от българския спортен министър, че България, Сърбия и Румъния участват заедно в домакинството на Европейското първенство по волейбол за жени през 2021. Той изрази желание Гърция също да се включи в организацията и провеждането на първенството и пое ангажимент да разговоря с останалите членове на гръцкото правителство.  Домакинът на срещата – сръбският министър на младежта и спорта Ваня Удовичич заяви категорична подкрепа от страна на сръбската държава за общата кандидатура на четирите страни за Мондиал 2030.  Богдан Константин Матей изрази подкрепата на Румъния за проекта. Той коментира, че е нужен сериозен анализ и подготовка за изготвянето на общата кандидатура. “Въпреки че ни предстои много работа, аз съм оптимист”, посочи румънският спортен министър.  След края на брифинга започна официална работна среща, в която участват Кралев, Удовичич, Василиадис, Матей и представителите на футболните федерации на четирите държави. България е представена от първия вицепрезидент на БФС Йордан Лечков, Сърбия - от секретаря на Сръбската футболна асоциация Йован Шурбатович, Румъния от Радо Шабан - секретар на Румънската футболна федерация, а Гърция от генералния секретар на Гръцката футболна федерация Александрос Дедес.  ", "date": "2018.11.24", "title": "Кралев за Мондиал 2030: Балканските народи показват, че искат да работят заедно "}
{"url": "http://epicenter.bg/article/Goreshtata-vana-namalyava-kravnata-zahar-i-vazpaleniyata-/169022/10/0", "text": "Отпускането в гореща вана за един час намалява кръвната захар и възпаленията и действа почти като тренировка, твърдят британски учени, цитирани от в. \"Дейли мейл\" и Дарикнюз.  Горещата вода разширява кръвоносните съдове. Този ефект се подсилва от освобождаването на химикал, който сваля кръвното налягане. Релаксирането пък освобождава химикал, който противодейства на възпалението по същия начин като тренировка.  Учените от университета на Лъфбъро работили с 10 мъже с наднормено тегло, водещи заседнал живот. Те трябвало или да се излежават във вана с температура 38 градуса Целзий, или да почиват един час.  Специалистите им правили изследвания на кръвта, измервали пулса им, кръвното налягане и температурата преди и след ваната, както и на всеки 15 минути по време на престоя в нея.  Резултатите показват, че от горещата вана в кръвта се увеличава възпалителният химикал IL-6. Това се случва и по време на тренировките. Пикът на този химикал предизвиква освобождаване на вещество, което противодейства на възпаленията.  Горещата вана предизвиква и освобождаване на азотен окис, който отпуска кръвоносните съдове и сваля кръвното налягане. Нивата на кръвната захар и инсулина също намаляват.  Горещите вани могат да подобрят метаболитното здраве на хората, които не могат да изпълнят препоръките за физическа активност, твърдят учените.  ", "date": "2018.11.24", "title": "Горещата вана намалява кръвната захар и възпаленията "}
{"url": "http://epicenter.bg/article/Smutita-protiv-rak-ot-Filipinite--v-Birma-sas-Snezhana-Garfankal/169029/10/0", "text": "В началото на предаването „Покана за пътуване“ с рубриката Пътеводител на гастрономическия стопаджия ще ви отведа на Филипините, където с полезни, но вкусни смутита церят и предотвратяват сума ти болести.   Престоят в курортно селище в Тагайтай, близо до Манила минава под мотото „По-здрави, по-щастливи, по-добре”.  Разположено в тропическа гора, на двата бряга на ромонящ поток, мястото просто излъчва тотален покой.  Къщичките са заобиколени от искрящо зелена растителност и пъстри до полуда цветя. Изградени изцяло от естествени материали, създадени на ръка в близката околност, бунгалата предлагат автентичен филипински дух. Любителите на екстремните преживявания, могат да отседнат и в палатка, но…   с личен иконом.     Макар да изглежда като обител на разкъртващ релакс, посетителите никога не скучаят. Свободното време се запълва от йога или тай-чи, типичният хилот-масаж с нагорещени бананови листаи уроци по… смутита.  Чевръста филипинка разполага блендера си на ниска катедра и джурка полезни комбинации – против рак, за младост и хубост, за здрави бъбреци, черен дроб и сърце …   Всички рецепти можете да ги намерите на страницата на предаването във Фейсбук    Само ще ви уверя, че са лесни за приготвяне и всички продукти са на рафта в близкия магазин– лимон, магданоз, ябълка, морков, ананас, краставица… Единствената по-непозната за повечето от вас съставка е кейлът, макар истински вещите в правилното хранене да я величаят както суперхрана и витаминна бомба.   Ето и една рецепта за „разядка“ на интереса:      100 грама ананас, 1 портокал, 50 грама моркови, 50 грама краставици, 2-3 листа кейл    Разбъркайте в блендера ананаса, портокала, морковите, краставиците и кейла. Добавете половин чаша вода и 3-4 кубчета лед и разбъркайте отново.   Обичате ли Манхатън, не коктейла, а едноименния район в Ню Йорк? Ходи ли ви се до Бирма и чували ли сте за херметизма като философия? На всички тези разнопосочни въпроси ще отговори д р Снежана Зарева-Гарфънкъл,  дългогодишен преподавател по теория на литературата в Софийския университет. Като стипендиант на фондация „Фулбрайт“ заминава за САЩ, където изнася лекции в Пенсилванския и в университета „Рътгърс“, омъжва се, пътува много по света…   И ако се питате дали има нещо общо с половинката от дуета „Саймън и Гарфънкъл“, отговорът е „Да!“. Пада се брат на мъжа й.  Поводът за разговора е новата книга на Снежана „И нека едната ръка знае какво прави другата“.   Стане ли дума за родолюбие, вече знаете, че е дошъл ред за интересен прочит на българската история отвъд границите ни. Теодор Борисов разказва за българското село Олшанка в Украйна.   Вече осем години най-успелият български цирков артист в момента - Енчо Керязов и неговата фондация за подпомагане на даровити българчета организира „Нощ на звездите“. Това е незабравим шоу-спектакъл в зала „Арена Армеец“, в началото на който хора на изкуството и спорта, със световен авторитет и тежест в обществото, връчват наградите на най-изявените и  талантливи деца на България в категориите Изкуство, Образование, Спорт. Отличия има и за ученици в неравностойно положение, които с достойнство утвърждават невероятните възможности на човешкия дух!   Самият Енчо също е за пример. Той е носител на Сребърен клоун от световния фестивал в Монте Карло – еквивалент на „Оскар“ за цирковото изкуство. Тъй като в момента играе в Германия,  разпитах по телефона г-н Керязов какви са критериите, по които подбират отличените българчета и, разбира се, на кои международни и наши звезди ще ръкопляскаме в „Нощта на звездите“.     Освен звездните изненади, Енчо Керязов готви един личен сюрприз, за който само загатва.   Миналогодишното издание, Седмата нощ на звездите, събра 150 участници от 11 държави, които представиха невиждани номера. Плюс 13 деца от България. Енчо Керязов е убеден: Никъде другаде не могат да се видят шестима носители на Златен клоун в едно шоу. Какво ли ни очаква на 23 март?!", "date": "2018.11.24", "title": "Смутита против рак от Филипините, в Бирма със Снежана Гарфънкъл"}
{"url": "http://epicenter.bg/article/Balgariya--Gartsiya--Rumaniya-i-Sarbiya-dogovoriha-konkretni-stapki-za-obshta-kandidatura-za-Mondial-2030-/169040/8/0", "text": "Министърът на младежта и спорта Красен Кралев, министърът на младежта и спорта на Сърбия Ваня Удовичич, министърът на младежта и спорта на Румъния Богдан Константин Матей и заместник-министърът на спорта на Гърция Георгос Василиадис проведоха официална работна среща късно снощи относно общата кандидатура за домакинство на Световното първенство по футбол през 2030 година. По време на разговорите бяха договорени конкретни стъпки между България, Сърбия, Румъния и Гърция, чрез които да се направи ясен анализ за състоянието на футболната и цялостната инфраструктура в четирите страни и да се набележат мерки за покриване на изискванията на ФИФА за домакинство на големия спортен форум. Това съобщиха от министерството на младежта и спорта. В срещата участваха и първият вицепрезидент на Българския футболен съюз (БФС) Йордан Лечков, секретарят на Сръбската футболна асоциация Йован Шурбатович, Радо Шабан - секретар на Румънската футболна федерация и генералният секретар на Гръцката футболна федерация Алексaндрос Дедес. След заявената политическа воля от страна на правителствата на четирите държави, представителите на футболните асоциации изказаха своето експертно мнение.  Йован Шурбатович изказа подкрепа към общата кандидатура, но подчерта, че е нужна сериозна инвестиция от четирите страни за изграждане на необходимата спортна инфраструктура, на хотели, летища и магистрали. По думите му, в момента стадионите не отговарят на изискванията на ФИФА, с изключение на един стадион в Румъния.  “Важно е да се разбере, че в този случай финансовите средства не са просто харчене на пари, а инвестиции, които ще дадат огромен икономически импулс в региона. Вероятно някои хора в нашите страни ще кажат, че е по-популярно да се инвестира в болници, а не в стадиони, но инвестициите в изграждане на пътища, летища и спортна инфраструктура води до огромни печалби за всяка страна”, заяви секретарят на Сръбската футболна асоциация. По думите му, калкулацията за печалбата за съвместното домакинство през 2026 г. на САЩ, Мексико и Канада показва, че се очаква разходите за държавите да бъдат в размер на около 3 млрд. щатски долара, а приходите им - 14 млрд.  Всички присъстващи на срещата се обединиха около мнението, че е важно да се правят многофункционални футболни стадиони, които да имат опция да се превърнат в центрове в бизнес зоните, а не да останат като паметници - както се случи със стадионите в Бразилия и Русия и след Олимпиадата в Гърция. За 48 участници в Световното първенство по футбол са нужни 16 стадиона с капацитет минимум по 40 000 души. Необходими са два стадиона с капаците 60 000 души. И един стадион, който да се използва за откриване и закриване на Мондиала – с капацитет 80 000 души.  Радо Шабан, секретар на Румънската футболна федерация, подчерта, че кандидатурата ни е важна за развитието на региона. По негово предложение бе прието четирите страни първоначално да разгледат подробно работния план на Канада, САЩ и Мексико за домакинството на Световното по футбол през 2026 година, тъй като финалните изисквания за Мондиал 2030 ще бъдат изготвени от ФИФА не по-рано от 2020 г.  Йордан Лечков коментира, че най-важното е, че има заявена политическа воля за реализиране на проекта. По думите му, БФС подкрепя общата ни кандидатура за домакинството на 100%. “Трябва да анализираме внимателно изискванията на ФИФА към инфраструктурата и да започнем да работим веднага за подобряването на условията в страните ни”, каза той. Първият вицепрезидент на БФС коментира, че Футболният съюз работи добре с българското правителство и затова е оптимист, че ще направим успешна кандидатура.   1.Общата кандидатура на България, Сърбия, Гърция и Румъния за кандидатстване за домакинство на Мондиал 2030 г. има категорична политическа подкрепа от четирите държави   2. Общата кандидатура има категоричната подкрепа на футболните асоциации на България, Сърбия, Гърция и Румъния   3.Четирите страни ясно осъзнават, че футболната им инфраструктура в момента не отговаря на критериите на ФИФА за домакинство на Световно първенство по футбол, но с общи инвестиции може да се постигне необходимата инфраструктура   4.Примерите от останалите държави-домакини на световни първенства по футбол показват, че проектът може да донесе огромни доходи на страните – в пъти по-високи от разходите им   5.Общата кандидатура е сериозен политически знак за всички балкански държави, за Европа и света   - До 22.12.2018 г. България, Сърбия, Гърция и Румъния трябва да направят анализ с каква футболна и цялостна инфраструктура разполага всяка държава   - На 2-3 декември в Дъблин ще се проведе жребий за европейските квалификации с участието на ръководството на УЕФА и на футболните асоциации – там федерациите на България, Сърбия, Румъния и Гърция ще проведат работна среща. След това ще изготвят доклад с критериите на ФИФА към страните към този момент в срок от 10 дни   - На следващата среща на спортните министри на четирите страни, която се предвижда да се проведе в Солун на 19-ти декември трябва да се изработи общ доклад, който да се предостави на премиерите на България, Сърбия, Румъния и Гърция   - Четиримата министър-председатели трябва да разполагат с докладите на футболните асоциации и на спортните министри, за да ги обсъдят на Срещата на върха в Брюксел, която ще се проведе между 21-23.12  ", "date": "2018.11.24", "title": "България, Гърция, Румъния и Сърбия договориха конкретни стъпки за обща кандидатура за Мондиал 2030 "}
{"url": "http://epicenter.bg/article/TsSKA--se--izravni--s--quot-Ludogorets-quot--na-varha-/169052/8/0", "text": "ЦСКА победи \"Дунав\" с 2:0 в мач от 16-ия кръг на Първа лига и по този начин поне временно се изравни с \"Лудогорец\" на лидерското място в класирането. \"Армейците\" и шампионите имат по 38 точки, а по-късно днес \"орлите\" гостуват в Пловдив на местния \"Локомотив\".  Загубата е 10-а за отбора на \"Дунав\", който остава на 12-ата позиция с 14 точки.  Гостите вкараха по едно попадение в двете полувреме. Мауридес откри резултата в 40-ата минута с единствения точен удар за ЦСКА през първата част, а през втората Едвин Джеси финтира защитник на \"драконите\" и с красив удар покачи на 2:0.  ", "date": "2018.11.24", "title": "ЦСКА се изравни с \"Лудогорец\" на върха "}
{"url": "http://epicenter.bg/article/Rekord-za-Vladimir-Zografski--Zavarshi-shesti-v-Ruka--/169062/8/0", "text": "Владимир Зографски постигна отличен резултат в състезанието по ски скокове от Световната купа в Рука, Финландия. Българинът завърши шести в крайното класиране, предаде бТВ.  Това е най-добър резултат за 25-годишния състезател в старт от Световната купа на голяма шанца в цялата му кариера. През 2011 г. той завърши на 8-мо място в Лилехамер. Постижението му е и рекорд за България в ски скоковете.  Зографски се справи с променливите условия, в които се проведе състезанието. Квалификациите, които трябваше да се състоят днес (24 ноември), бяха отменени и състезателите застанаха направо на старта.  Българинът записа резултат от 133,4 точки. Той скочи 140 метра при вятър от 1,55 м/с.  Победител в надпреварата стана Риу Кобаяши от Япония със 142 точки.  Надпреварата в Рука бе втори кръг от Световната купа по ски скокове. В предишното състезание във Висла българинът се класира на 47-о място.  ", "date": "2018.11.24", "title": "Рекорд за Владимир Зографски: Завърши шести в Рука! "}
{"url": "http://epicenter.bg/article/Ludogorets-s-minimalna-pobeda-pri-gostuvaneto-si-na-Lokomotiv-v-Plovdiv--drapna-s-3-t--na-TsSKA-/169063/8/0", "text": "Лудогорец постигна много ценен успех в борбата за титлата побеждавайки Локомотив Пловдив на \"Лаута\" с резултат 1:0, предаде БГНЕС.  Скъпоценният гол за разградчани реализира левият бек Натанаел в 58-та минута. Той получи пас от Марселиньо около наказателното поле и шутира фалцово с десния кръг. Топката тупна пред Мартин Луков, който не успя да се намеси по най-добрия начин, и влетя в мрежата.  Лудогорец започна по-добре мача и създаде няколко опасни ситуации, но футболистите на \"орлите\" така и не успяваха да уцелят вратата. Локомотив пък разчиташе на добре сработената си тактика срещу силните отбори в първенството - здрава защита и бързи контраатаки.  След почивката ситуацията остана непроменена, като изключим попадението на Натанаел. \"Орлите\" владееха топката, но без да създават сериозна ситуация.  Локомотив удари греда чрез Посинкович, а Карагерен не успя да донесе точката на домакините в края след страхотно спасяване на Ренан.  По този начин Лудогорец възстановява преднината си от три точки пред втория ЦСКА и удължава победната си серия в Първа лига на 11 мача. \"Смърфовете\" са на осмата позиция с актив от 18 точки  ", "date": "2018.11.24", "title": "Лудогорец с минимална победа при гостуването си на Локомотив в Пловдив, дръпна с 3 т. на ЦСКА "}
{"url": "http://epicenter.bg/article/-quot-Komersant-quot--Marshrutat-na-quot-Turski-potok-quot--prez-Balgariya-beshe-optimalen-i-edinstveno-vazmozhen/169011/7/0", "text": "\"Не виждам формални поводи строителството на газопровода \"Турски поток\" през България да бъде оспорено“ - смята авторът на публикацията във вестник \"Комерсант\" Юрий Барсуков.   \"Причините са предимно от географски характер, защото маршрутът през Гърция не позволява на \"Газпром\" да изпълни задачата си, а задачата е да създаде алтернатива на украинския маршрут за снабдяване на балканските страни.   Ако \"Газпром\" беше избрал Гърция, то можеше да снабдява съответно Гърция, България, доколкото тя граничи съответно с Турция, но по никакъв начин не би могъл да снабдява Сърбия и би имал много големи трудности със снабдяването на Унгария. От техническа гледна точка, от гледна точка на базовия бизнес, маршрутът през България, Сърбия, Унгария беше оптимален и всъщност единствено възможен.\"   Според журналиста Юрий Барсуков, България би печелила около 200 милиона долара на година от транзитни такси. Пред \"Хоризонт\" той коментира, че в сравнение с \"Турски поток\", проектът \"Южен поток\" е бил по-изгоден за България.   ", "date": "2018.11.24", "title": "\"Комерсант\": Маршрутът на\"Турски поток\" през България беше оптимален и единствено възможен"}
{"url": "http://epicenter.bg/article/Politicheskite-lideri-v-Gartsiya-se-karat-vse-poveche--predizbornoto-naprezhenie-raste-/169012/7/51", "text": "Колкото повече наближават изборите в Гърция, толкова повече расте напрежението, а политическите лидери започват все повече да се карат, информира гръцкият „Kathimerini“, цитиран от Агенция \"Фокус\".  В петък премиерът Алексис Ципрас и лидерът на Нова демокрация Кирякос Мицотакис кръстосаха шпаги в парламента. Опозицията обвини правителството, че остава сляпо за беззаконието в кампусите на гръцките университети.  “Държавата или е мързелива, или флиртува открито с протагонистите на насилието,” обяви Мицотакис в парламента и описа всекидневието в университетите, като наблегна на наркотиците, контрабандната търговия и злоупотребите на криминално проявени лица с т. нар. закон за убежище, което затруднява влизането на полицията в територията на университетите. Той обърна внимание и на „известни общества“, които „държат под контрол много от университетските факултети“, като ги превръщат в „убежище за прикрили се зад научни титли индивиди“.  Консервативният лидер повтори обещанието на своята партия да отмени закона за убежище.  “Законът за убежището не просто ще бъде променен, той ще бъде отменен. Университетите ще имат същата закрила, както всяко друго обществено пространство,” е заявил Мицотакис.  В отговора си Ципрас се е съгласил, че има престъпност, но е отказал да приеме твърденията за открита незаконност и липса на контрол.  “Няма беззаконие в тази страна,” е казал той и е обвинил Мицотакис, че употребява темата за престъпността, за да привлече крайно десните гласоподаватели и се опитва да очерни репутацията на гръцките университети.  Освен това е защитил закона за убежище, като е обяснил, че той не забранява на полицията да влиза в района на университетите, ако е извършено престъпление, изисква се обаче университетските власти да я предупреждават за всеки инцидент.  ", "date": "2018.11.24", "title": "Политическите лидери в Гърция се карат все повече, предизборното напрежение расте "}
{"url": "http://epicenter.bg/article/Liderat-na-opozitsiyata-v-Sarbiya-brutalno-prebit-v-Krushevats-/169014/7/51", "text": "В Крушевац, тази вечер, по време на среща на опозиционния Съюз за Сърбия, е бил брутално пребит Борко Стефанович, президент на партията „Левица на Сърбия“, и един от основателите на Съюза за Сърбия. Пострадали при побоя са и активистите от тази партия Бобан Йованович и Марко Мандич, се съобщава в изявление на Съюза за Сърбия, пише изданието Плусинфо, цитирано от БГНЕС  Поради сериозността на травмите по главата Борко Стефанович бе настанен в Спешния център, Йованович е с избити два зъба и разцепена устна, а Мандич е получил повече удари в главата, се казва в съобщението.  „Групата, въоръжена с метални прътове, е пресрещнала Стефанович пред МЗ Разсадник в Крушевац, буквално го е съборила на земята и го е пребила. Двамата, които са му се притекли на помощ, са били нападнати и пребити също“, казват от Съюза за Сърбия.  Те оценяват, че нападението над техните членове е резултат от мръсната игра, която режимът на Александър Вучич ежедневно води срещу своите политически съперници.   ", "date": "2018.11.24", "title": "Лидерът на опозицията в Сърбия брутално пребит в Крушевац "}
{"url": "http://epicenter.bg/article/Lavrov--SASht-izpolzvat-krizata-v-otnosheniyata-mezhdu-Rusiya-i-ES-za-uvelichavane-na-voennata-aktivnost-/169021/7/97", "text": "САЩ се възползват от сегашната ситуация в диалога между Русия и ЕС за опасни военни действия по протежение на руските граници. Това се посочва в статия на руския външен министър Сергей Лавров за португалския вестник \"Publico\", цитиран от TACC и Агенция \"Фокус\".  \"За съжаление, нездравословното положение на нашия общ континент продължава да бъде сериозна пречка за по-нататъшното укрепване на руско-португалското сътрудничество\", каза той. \"Кризата в Украйна е резултат от геополитическите игри на САЩ и техните идеологически съмишленици в редица страни, както и от слепотата на бюрокрацията на ЕС, атмосферата на недоверие,в която много руски и ключови европейски лидери работят в продължение на много години.\"  Според министъра на външните работи на Русия изключителната загриженост в Москва се дължи на факта, че \"Брюксел не само се отказва от своите принципи и ценности, затваряйки очите си за въоръжения преврат в Киев, който свали демократично избрания президент, но и следва указанията от Вашингтон, присъединявайки се към антируските санкции\".  \"Архитектурата на диалога между Русия и ЕС е сериозно нарушена, европейските производители страдат от загуби в размер на милиарди долари, режимът на Киев води война срещу собствения си народ и в Европа възникна нов конфликт. Съединените щати не търпят никакви загуби\", заяви той. \"Освен това, те се възползват от ситуацията, за да стимулират опасни военни действия близо до руските граници, да засилят надпреварата за въоръжение в нашия регион, където, както всички се надявахме, няма място за нова студена война\".  Според министъра сигурността на народите на Европа \"става заложник на подривната политика, преследвана отвъд океана\".  ", "date": "2018.11.24", "title": "Лавров: САЩ използват кризата в отношенията между Русия и ЕС за увеличаване на военната активност "}
{"url": "http://epicenter.bg/article/Pravoslavnata-tsarkva-pochita-Sveta-velikomachenitsa-Ekaterina-/169004/2/0", "text": "Екатерина е християнска светица и мъченица, една от най-образованите жени на своето време. Според преданието Екатерина е била дъщеря на Конт, управител на Александрия, Египет, по времето на император Максимиан.   Живеейки в столицата, Екатерина получава блестящо образование, изучавайки работите на най-видните философи и учени. Тя заявява на родителите си, че ще се омъжи за онзи, който я превъзхожда по слава, богатство, красота и мъдрост. Младежи от много богати семейства искали ръката на красивата Екатерина, но никой не бил одобрен.   Майката на Екатерина, която тайно изповядвала християнството, я изпратила при един отшелник, който я посвещава във вярата. Преданието разказва как Екатерина се е срещнала с тогавашния император. Тя се е опитала да го убеди, че извършва грешка, като преследва християните.   Екатерина успява да привлече към християнската вяра жената на императора и много мъдреци, изпратени от императора да я върнат към езичеството, впоследствие убити и обявени за мъченици. Императорът заповядва да я вкарат в затвора, където тя въвежда в християнството всички, които я посещават. Поради това е осъдена на смърт чрез разпъване на колело. Колелото се разпада, когато Екатерина го докосва, палачите не могат да я екзекутират по този начин и я обезглавяват през 305 година.   В преданието се разказва как ангели отнасят тялото на мъченицата в планината Синай, където през VI век византийският император Юстиниан I основава Синайския манастир. Манастирът оцелява през вековете, като остава хранилище на безценни произведения на раннохристиянското изкуство, архитектура и илюстровани ръкописни книги.   Главен символ на света Екатерина е колелото с шипове, което е известно като \"колелото на Екатерина\". В традиционната българска народна култура денят на св. Екатерина се почита най-вече в Южна България.   В Пловдивския край се вярва, че тя предпазва децата от болести, най-вече от шарка.   Майките, които имат малки деца, рано сутрин омесват погача и малко кравайче, което намазват с мед. Погачата се раздава за здраве из махалата, а кравайчето се окача на вратата или се хвърля на покрива.   В Родопската област светицата се почита като пазителка от тежки болести и висока температура. Жените не работят и не пипат остри предмети, защото се вярва, че ако се порежат, раната няма да зарасне.   Имен ден имат Екатерина, Катя, Тинка, Катерина, Катина, Тина и Катрин.", "date": "2018.11.24", "title": "Православната църква почита Света великомъченица Екатерина "}
{"url": "http://epicenter.bg/article/Vezhdi-Rashidov-/169005/2/0", "text": "  Това заяви председателят на комисията по култура и медии Вежди Рашидов пред БНТ.  Той коментира изказването си в парламента: \"Олигарсите се изградиха при Беров. Знаете, че бях приятел с Илия Павлов, ходил съм на вечери в Боровец. Ако напиша книга, ще стане страшно, така че се молете да не живея дълго\". \"Кой създаде олигарсите - не е честно човек от една партия, която много години управляваше държавата, да хвърля думи срещу една много по-нова, по-млада партия\", подчерта той.  Рашидов коментира и закона за осветляването на собственици на медии, внесен от депутати от ДПС и приет с мнозинство в парламента. \r\n \r\n \r\n \r\n \"Няма нищо по-нормално от това да се знае кой какво притежава, медиите са бизнес. В България медии се правят, за да бъдат финансирани. Нищо лошо не казвам, такава е ситуацията\", каза той. Рашидов отговори и на въпроси за българските медии и свободата на словото.  \"Америка за България\" ме вкараха в някакъв списък. Една посланичка имаше. На прием й казвам: \"Много моля с тези финансирания не купувайте журналисти, не разединявайте българската държава\", обяви Рашидов. Той допълни, че и той ако платял на някои вестници, можел да напише цели статии. \"Утре мога по всички турски медии -11 млн тираж излизат, да врътна едно интервю\", подчерта той.  Председателят на комисията по култура каза още, че е гледал интервюто на премиера Бойко Борисов в \"Шоуто на Слави\", но го гледал само заради Борисов, тъй като не е почитател на тази форма на шоу и предпочитал да слуша Моцарт. \"Единствено ми липсваше песента \"Няма такава държава\". Няма какво да коментирам, падението е всенародно!\"", "date": "2018.11.24", "title": "Вежди Рашидов за интервютата на Слави Трифонов: Падението е всенародно!"}
{"url": "http://epicenter.bg/article/Doncho-Atanasov--API--Tezi--koito-se-dvizhat-bez-vinetki--shte-sreshtnat-dosta-restriktivni-merki/169009/2/0", "text": "Благодарение на контрола приходите от винетки непрестанно се увеличават.  През 2018 г. приходите от винетки са над 26 милиона повече сравнение с 2017 г. Това съобщи инж. Дончо Атанасов, член на управителния съвет на Агенция  „Пътна инфраструктура\".   По думата му над 10 000 тежкотоварни автомобила преминават през страната на денонощие и те няма как да не закупят винетка.   „По-сложно е с леките автомобили, особено когато на границата се натрупат огромен брой автомобили, както е гастербайтерския трафик за Турция и Близкия изток. През юли и август преминават около 3 млн. автомобила, натрупват се на границата и понякога преминаващите не закупуват винетки”, заяви пред Нова телевизия инж. Атанасов. Това обаче нямало да е възможно с електронната винетка от новата година.     „Тези, които се движат без винетки, след Нова година ще срещнат доста рестриктивни мерки, въвеждайки електронната винетка. Ако карате без винетка, плащате компенсаторна такса в размер на 70 лева, но глобата не се отменя, която е в размер на 300 лв. И нямате право да минете технически преглед. Опциите за закупуване на винетки са разширени, включително и въвеждането на винетни стикери през почивните дни”, обясни инж. Атанасов.   \"Цялата разяснителна кампания ще обясни на всички пътуващи много подробно какви мерки и какви глоби и санкции трябва да заплатят, ако нямат винетни стикери\", съобщи още той.  По думите му изненади с цените на винетките няма да има. Те ще останат същите. ", "date": "2018.11.24", "title": "Дончо Атанасов, АПИ: Тези, които се движат без винетки, ще срещнат доста рестриктивни мерки"}
{"url": "http://epicenter.bg/article/Snyag-v-tsyalata-strana-sledvashtata-sedmitsa---eto-otkoga-/169016/2/0", "text": "Зимата се завръща в сряда, но преди това ще има леко затопляне особено в неделя и отчасти в понеделник - това показват средносрочните синоптични модели, съобщава \"Дарик\".  Мощен антициклон оказва влияние на времето над Балканите, заради който в събота и неделя в сутрешните часове в Софийското поле и на други места в низините ще бъде облачно и мъгливо. През уикенда в следобедните часове се очаква слънце и повишаващи се дневни температури, като в неделя те може да достигнат над 10 градуса, в Южните райони - 10-13 градуса.   В понеделник също ще бъде със сравнително високи дневни температури, но и ще започнат валежи от Югозапад, които ще обхванат цялата страна. Очаква се валежите в понеделник и вторник да с прекъсвания и да продължат до сряда - четвъртък.  Нов средиземноморски циклон ще приближи Балканите в неделя срещу понеделник и ще окаже влияние на времето над страната. Ще нахлува по-топъл въздух във височина и затова валежите ще бъдат първоначално от дъжд. От понеделник над страната ще бъде мрачно, облачно, дъждовно, като на места ще има по-сериозни превалявания.  Във вторник срещу сряда от север - северозапад - североизток ще започне да нахлува студен въздух и валежите в Северна България и по високите полета бързо ще преминат в сняг. Там ще бъде типична зима - на Север от Стара Планина първоначално, по високите западни полета, включително София, Североизточна България.  Валежите ще бъдат от сняг в сряда и вероятно ще се образува нова снежна покривка. Температурите в сряда-четвъртък ще са около и малко над 0 градуса, като и на юг от Стара планина е възможно да завали сняг. В сряда-четвъртък ще вали главно над южните райони, като в Родопите се очаква да натрупа значителна снежна покривка.  ", "date": "2018.11.24", "title": "Сняг в цялата страна следващата седмица - ето откога "}
{"url": "http://epicenter.bg/article/Angel-Dzhambazki--VMRO--Po-skandali-nadminahme-Reformatorskiya-blok/169017/2/0", "text": "Когато направихме коалицията, си говорехме, че трябва да избегнем това, което се случи с Реформаторския блок. Надминахме ги по безсмислени скандали, но продължаваме да създаваме смислени за държавата неща. Това каза Ангел Джамбазки от ВМРО.   Според Джамбазки темата за българите в чужбина е сред най-болните за патриотите. По думите му грешките в поведението трябва да се поправят час по-скоро. Той каза, че негова кандидатура за евроизборите ще бъде обсъдена най-напред в местната структура на ВМРО. По думите му \"Обединени патриоти\" трябва да се явят заедно на евроизборите.   Ние трябва да сме съмишленици и да се борим да направим нещата, които трябва да бъдат свършени, каза Джамбазки пред БНТ.   Според него Сидеров никога не е казвал, че иска да води листата за евроизборите. Джамбазки предложи вътрешни избори, в която гражданите да подредят листата. По повод изнесените от Николай Бареков данни, че той е направил нещо като \"патриотичен донос\" до евродепутатите в Европейския парламент, Джамбазки заяви: \"Това е една непочтена атака, идва от мой колега в Европарламента, който се опитва да всява разкол. Няма да му споменавам името, защото сигурно сега седи и напира за отговор по телефона в студиото. Извинявам се на Сидеров, ако се чувства засегнат. Той не беше цел на разтговора. Интригантът успя да постигне резултата и да направи внушение.\"  На въпрос за оградата по границата с Турциа, Джамбазки заяви: \"Оградата е гордост на Симеонов, но тя е политическа гордост.\"", "date": "2018.11.24", "title": "Ангел Джамбазки, ВМРО: По скандали надминахме Реформаторския блок"}
{"url": "http://epicenter.bg/article/Sofiya-pod-blokada-i-dnes---ochakvat-se-chetiri-protesta-/169020/2/0", "text": "Протести и днес ще затруднят движението в София. Общо четири регламентирани протеста са предвидени за съботния ден.  Автопоход в два лъча ще тръгне в 12 часа и ще продължи до 13 ч.  Протестът за намаляване на данъците и цените на горивата ще продължи като шествие в центъра на София. То ще започне в 14 ч. и е разрешено до 19 ч.  Т.нар. \"Марш за правосъдие\" ще започне в 12 часа пред пилоните на НДК и ще достигне до Съдебната палата. Демонстрацията настоява за справедлив процес и спазване на човешките права - истинска правосъдна реформа, за повече прозрачност на външната политика.  Столична община е разрешила и международна акция \"Запали свещ\", която е по повод 85 години от \"геноцида чрез глад в Украйна\" (Т.нар. Голодомор, бел. ред.).  Протести срещу данъците и високите цени се очакват и в други градове на страната.  ", "date": "2018.11.24", "title": "София под блокада и днес - очакват се четири протеста "}
{"url": "http://epicenter.bg/article/Mazh-s-granata-poiska-sreshta-s-Makron--arestuvaha-go/169023/7/0", "text": "Задържаха въоръжен с граната мъж, който настоявал за среща с френския президент Еманюел Макрон, съобщават \"Би Би Си\" и Канал 3.  Инцидентът се разигра вчера на паркинг на супермаркет в западния френски град Анже. 45-годишният мъж бил част от протестиращите срещу високите цени на горивата в страната.  Антитерористичното звено веднага организира акция, но не прибегна до сила и след продължили няколко часа преговори с полицията той е задържан.  Самоличността му се изяснява.  Инцидентът става само няколко часа преди мащабния протест в Париж на движението на „жълтите жилетки“ - както наричат демонстрантите, недоволстващи срещу скъпите горива. Очаква се по улиците на френската столица да излязат близо 30 000 души, дошли от цяла Франция.  Предвидена е и среща в Елисейския дворец между част от протестиращите и Еманюел Макрон. Властите в Париж изпратиха допълнителни полицейски подразделения, които да осигуряват безопасността по време на протестите.  ", "date": "2018.11.24", "title": "Мъж с граната поиска среща с Макрон, арестуваха го"}
{"url": "http://epicenter.bg/article/SASht--Klimatichnite-promeni-zastrashavat-ikonomikata-/169025/7/0", "text": "Климатичните промени засягат околната среда и ще доведат до още повече бедствия като неотдавнашните горски пожари в Калифорния, се казва в правителствен доклад на САЩ, цитиран от Асошиейтед прес и ДПА, предава Дарикнюз.  Пожарите, в които загинаха над 80 души, както и други природни бедствия като урагани, ще стават все по-чести и по-унищожителни в САЩ в резултат на климатичните промени, се казва в Четвъртата национална оценка на климата, която се изготвя на всеки няколко години по поръчение на Конгреса. В доклада се казва, че климатичните промени ще засегнат и земеделието, производството и употребата на енергия, земните и водните ресурси, транспорта и човешкото здраве и благосъстояние в САЩ.  Докладът е написан от независими учени и служители на 13 федерални агенции. В него се отбелязва, че последните няколко години са поставили нови рекорди по опустошителни природни бедствия в САЩ, които са стрували близо 400 милиарда долара от 2015 г. насам. \"Затоплянето и засушаването допринасят за увеличаване на големите горски пожари в западната част на САЩ и в Аляска\", се казва в доклада.  \"Климатичните промени създават растящи предизвикателства за човешкото здраве и качество на живот, икономиката и природните системи, които ни поддържат\", предупреждават авторите на доклада.  Това включва влошаване на замърсяването на въздуха, което причинява сърдечни и дихателни заболявания, нарастване на заболяванията, предизвикани от насекоми, потенциал за увеличаване на смъртните случаи в периоди на горещи вълни и влошаването на алергиите. От 1900 г. средните температури в САЩ са се повишили с 1 градус по Целзий, като затоплянето е станало главно в последните десетилетия. Очаква се до края на века средните температури в страната да са по-високи с между 1,6 и 6,6 градуса по Целзий в зависимост от количествата отделени в атмосферата парникови газове, се предупреждава в доклада, който се позовава на множество изследвания.  Над 90 процента от настоящото затопляне е причинено от човешка дейност. Без емисии парникови газове природните сили като промените в отделяната от Слънцето енергия всъщност биха леко охладили Земята, казват авторите на доклада.  ", "date": "2018.11.24", "title": "САЩ: Климатичните промени застрашават икономиката "}
{"url": "http://epicenter.bg/article/Vissh-britanski-voenen--Rusiya-e-po-golyama-zaplaha-ot-islyamskite-teroristi-/169030/7/0", "text": "Русия представлява по-голяма заплаха от ислямските терористи, заяви началникът на Генералния щаб на сухопътните сили на Великобритания генерал-лейтенант Марк Карлтън-Смит, цитиран от британският ежедневник The Telegraph и Агенция \"Фокус\".  \"Днес Русия без съмнение е много по-голяма заплаха за националната ни сигурност, отколкото заплахите от ислямски екстремистки групи като „Ал Кайда“ и “Ислямска държава“\", каза генералът в първото си интервю след поемането през юни на поста. Според Карлтън-Смит, който е бивш шеф на специалните сили - SAS, Русия \"демонстрира, че е готова да използва военна сила, за да защити и разшири националните си интереси\".  \"Руснаците се стремят да експлоатират уязвими страни и слаби места, където и да ги намерят\", добави началникът на Генералния щаб на сухопътните сили на Великобритания. Той отбеляза, че Москва започва да \"полага системни усилия за проучване и използване на уязвимите страни на Запада, особено в някои нетрадиционни области\". Сред тези Карлтън-Смит смята киберпространството и възможността за провеждане на подводни военни действия.  Според него Обединеното кралство и неговите съюзници не могат добродушно да наблюдават заплахата, която идва от Русия и да я оставя без отговор. \"Най-важният отговор на Русия по отношение на конвенционалните оръжия е да продължи да се укрепва потенциала и съгласуваността на действията на НАТО\", каза Карлтън-Смит.  Британският генерал също изрази скептицизъм относно идеята за създаване на единни европейски въоръжени сили, предложена от френския президент Еманюел Макрон, както и всяка друга инициатива, която би могла да отслаби ефективността на НАТО. Всъщност, според Карлтън-Смит, Северноатлантическият алианс е основата на европейската сигурност.  ", "date": "2018.11.24", "title": "Висш британски военен: Русия е по-голяма заплаха от ислямските терористи "}
{"url": "http://epicenter.bg/article/Gnevni-frantsuzi-zatvoriha--Shanz-Elize---VIDEO--/169032/7/0", "text": "Нови сблъсъци с полицията белязаха днешните социални протести във Франция. Столицата Париж се превърна в централна точка на тръгналото от повишаването на акциза на горивата недоволство на „Жълтите жилетки”, което вече има куп искания по най-различни теми.  Хиляди успяха да блокират „Шанз-Елизе”, като полицията използва сила и сълзотворен газ, за да освободи ключовия булевард. Огромен периметър в центъра на Париж е отцепен.  Очаква се напрежението да ескалира тази вечер.  Силите на реда са на мнение, че в редиците на „Жълтите жилетки” има радикали от крайната левица и крайната десница.  Близо 80 процента от французите подкрепят изцяло или част от исканията на недоволните.  От началото на протестите 2 души загинаха, над 600 бяха ранени.  Президентът Еманюел Макрон ще отправи предложения към протестиращите идния вторник.  ", "date": "2018.11.24", "title": "Бунт в Париж! Гневни французи затвориха „Шанз-Елизе” (ВИДЕО)"}
{"url": "http://epicenter.bg/article/Tereza-Mey-shte-spasyava-sdelkata-za-Brekzit-v-Bryuksel-/169034/7/0", "text": "Сделката за брекзит между Лондон и Европейския съюз е под въпрос. Британският премиер Тереза Мей заминава днес за Брюксел преди утрешната решаваща Среща на върха, предаде бТВ.  На нея лидерите на 28-те трябва да одобрят споразумението за отношенията между Брюксел и Лондон, след като кралството напусне Евросъюза.  Испания обаче отказа да участва в срещата, докато не бъде уреден спорът с Великобритания за съдбата на Гибралтар.  Дори споразумението да бъде одобрено, Мей трябва да преодолее вътрешната опозиция в собствената си Консервативна партия, както и в британския парламент.  ", "date": "2018.11.24", "title": "Тереза Мей ще спасява сделката за Брекзит в Брюксел "}
{"url": "http://epicenter.bg/article/SIRIZA-prodalzhava-da-izostava-ot-konservativnata--quot-Nova-Demokratsiya-quot--/169037/7/51", "text": "Партията на гръцкия премиер Алексис Ципрас СИРИЗА продължава да изостава от консервативната „Нова Демокрация“ сочат данните от ново проучване, цитирани от електронното издание на гръцкия вестник Kathimerini, предава \"Фокус\".  Консервативната опозиция \"Нова демокрация\" държи стабилно преднина пред управляващата левица СИРИЗА, сочи проучване на общественото мнение, проведено от Metron Analysis за вестник \"Ta Nea\", публикувано в събота.  Според проучването „Нова Демокрация“ е с 10,9 процента пред СИРИЗА, като се събира 37,8%, срещу 26,9% за управляващата партия, а третото място заема „Златна Зора“- с 7,2%. След тях е лявоцентристкото „Движение за промяна“ с 6.9% и Комунистическата партия - с 6.2%.  Коалиционният партньор на СИРИЗА, партията „Независими гърци“ получава 1,3%, което означава, че няма да успее да прескочи трипроцентовата бариера, необходима за влизането в парламента. Центристката партия „То Потами“ получава 2,5% и Съюзът на центристите 2,4%.  ", "date": "2018.11.24", "title": "СИРИЗА продължава да изостава от консервативната \"Нова Демокрация\" "}
{"url": "http://epicenter.bg/article/Novi-aresti-na--gyulenisti--v-Turtsiya---tozi-pat-na-mushkata-sa-37-zapodozreni-v-suhopatnite-voyski/169043/7/0", "text": "Главната републиканска прокуратура в Диарбекир е издала заповеди за задържане на 37 военнослужещи от сухопътните войски в 16 различни провинции, пише вестник „Джумхуриет”, цитиран от \"Фокус\".  Досега са заловени 35 души при едновременни операции в тези провинции; останалите двама се издирват.  Сред заподозрените са един майор, двама капитани, един старши лейтенант, 21 подофицери и сержант – общо 26 души на действителна военна служба.  Останалите са един старши лейтенант и трима подофицери, уволнени от армията; четирима подофицери от резерва; както и напуснали военни училища курсанти, посочва още „Джумхуриет”.  ", "date": "2018.11.24", "title": "Нови арести на „гюленисти” в Турция – този път на мушката са 37 заподозрени в сухопътните войски"}
{"url": "http://epicenter.bg/article/Sergey-Lavrov-obvinyava---Islyamska-darzhava--e-sayuznik-na-SASht-i-tselta-im-e-smyana-na-rezhima-v-Siriya--/169047/7/0", "text": "Терористичната групировка „Ислямска държава“ е съюзник на Вашингтон в задачата да промени политическия режим в Сирия. Това съобщи в събота руският външен министър Сергей Лавров след разговори с португалския му колега Аугусто Сантос Силва в Лисабон, предават TACC и Агенция \"Фокус\".  \"Държавният департамент заяви, че „Ислямска държава“ все още не е победена, и за да я победи, главно предварително условие е промяна на режима в Сирия\", каза руският министър.  \"Подозрението ми се потвърждава, че „Ислямска държава“ се разглежда от американците като извинение за военното присъствие на САЩ в Сирия и почти като съюзник в борбата срещу сирийския режим. \"  \"Тоест, според Вашингтон, основната задача сега отново е да сменим режима, а не да победим „Ислямска държава\", подчерта Лавров и добави, че САЩ очевидно имат \"скрити намерения в Сирия\".  Според него на територията, контролирана от сирийското правителство, „Ислямска държава“ е победена, но центрове на съпротива все още остават.  \"Основният център на „Ислямска държава“ се намира на територията, контролирана от Съединените щати\", заяви ръководителят на руската дипломация.  \"В района на селището Ат Танф, където Съединените щати присъстват абсолютно нелегитимно, е създадена зона, която контролират и в която се намира печално известния бежански лагер „Ер Рукбан“. В тази 55-километрова зона се намират няколко хиляди бандити, които Съединените щати по някаква причина считат за неприкосновена група от хора, позволявайки на американците да предявят извиненията си за продължаващото им присъствие на сирийска територия,\" посочи първият дипломат на Русия.  ", "date": "2018.11.24", "title": "Сергей Лавров обвинява: „Ислямска държава“ е съюзник на САЩ и целта им е смяна на режима в Сирия! "}
{"url": "http://epicenter.bg/article/Bitiyat-srabski-opozitsioner-otseni-atakata-sreshtu-nego-kato--quot-opit-za-ubiystvo-quot--/169049/7/51", "text": "Борко Стефанович, председател на партията Левица на Сърбия и един от основателите на Съюза за Сърбия, заяви днес, че атаката срещу него и срещу двама активисти на партията в Крушевац не е случайна, а е организирана и представлява умишлен опит за убийство, пише македонското електронно издание “Локално“, цитирано от Агенция \"Фокус\".  На пресконференция в Белград, на която присъстваха и лидерите на опозицията Борис Тадич, Драган Джилас, Саша Янкович, Вук Йеремич, Милош Йованович, Небойша Зеленович и Янко Веселинович, Стефанович заяви, че нападателите са близки до скандален бизнесмен от Крушевац, който е свързан с директора на разузнавателната служба на Сърбия Братислав Гашич.  „Те следяха нашето движение в Крушевац, фотографираха ни, знаеха къде сме и имаха намерение да извършат убийството, защото получих удар с метален предмет в областта на главата, каза Стефанович, добавяйки, че тази атака няма да спре опозицията.  „Сърбия никога повече няма да бъде страна на кървави ризи и нападения върху онези, които мислят по различен начин. Мен не ме нападнаха някакви случайни лица, а организирани престъпници, близки до властите и хората, които управляват в Крушевац. Режимът на Александър Вучич разделя хората на такива, които са с тях и врагове, а хората, които вчера се опитаха да ни убият, бяха организирани и подготвени. Нямаше нищо спонтанно там“, каза Стефанович.  ", "date": "2018.11.24", "title": "Битият сръбски опозиционер оцени атаката срещу него като \"опит за убийство\" "}
{"url": "http://epicenter.bg/article/Evrosayuzat-i-Ispaniya-sa-sblizhili-pozitsiite-si-za-Gibraltar-i-Brekzit/169051/7/0", "text": "Европейският съюз и Испания се доближиха до компромис относно ситуацията около Гибралтар във връзка с излизането на Великобритания от ЕС. Това бе обявено в събота в Брюксел от европейски източник. Според него това ще позволи в неделя да се проведе извънредна среща на върха на държавните глави на ЕС в Брюксел, предават TACC и Агенция \"Фокус\".  \"Европейският съюз и Испания обединиха позициите си по Брекзит след телефонен разговор между президента на Европейския съвет Доналд Туск и испанския премиер Педро Санчес“, каза източникът, „което ще позволи срещата на върха да се проведе в неделя, както бе планирано\".  В петък министър-председателят на Испания заяви, че Испания не е получила достатъчно гаранции за ситуацията около Гибралтар, след като британците напуснат ЕС. В същото време Санчес подчерта, че провеждането на извънредна среща на върха на ЕС може да бъде застрашено, ако интересите на Мадрид по този въпрос не бъдат взети под внимание.  Както заяви преди това испанският премиер след разговорите с британския премиер Тереза Мей позициите на двете страни по отношение на оттеглянето на Обединеното кралство от ЕС се разминават значително. Санчес заяви, че Мадрид ще блокира споразумението с Великобритания ако забележките на Испания за Гибралтар бъдат пренебрегнати.  По-специално испанската страна настоява да бъде ясно определена ролята й в преговорите между ЕС и Обединеното кралство по въпроси, свързани с Гибралтар, отвъдморската територия на Обединеното кралство, оспорвана от Испания, съобщава ТАСС.  ", "date": "2018.11.24", "title": "Евросъюзът и Испания са сближили позициите си за Гибралтар и Брекзит"}
{"url": "http://epicenter.bg/article/Salzotvoren-gaz-i-vodni-oradiya-sreshtu-protestirashtite-v-Parizh--VIDEO-SNIMKI--/169059/7/0", "text": "Протестите срещу управлението на Еманюел Макрон във Франция прераснаха в безредици. Няколко хиляди участваха в сблъсъци с полицията в центъра на Париж. Полиция и жандармерия отвърнаха със сълзотворен газ и водни оръдия. Според правителството, народното недоволство е било манипулирано от крайнодесни елементи, които целели хаос, предава Нова тв.  Сблъсъци, арести, вандализъм и много напрежение белязаха днешния ден основно в Париж. Над 8000 жълти жилетки излязоха само на ул. „Шанз Елизе”, като опитаха неколкократно да пробият охраната за да стигнат до президентския дворец. До средата на следобеда около 81 000 протестиращи бяха преброени в цяла Франция, в сравнение с около 244 000 по същото време миналата седмица, показват данни от вътрешното министерство.  С падането на нощта намаля и броят на демонстрантите, които в крайна сметка бяха значително по-малко от миналата седмица, но протестираха доста по-бурно.  \"Жълтите жилетки\" не се съобразиха с разпоредбите на властите. На протестиращите беше позволено да блокират района около Айфеловата кула. Движението там беше спряно, а кулата затвори за посетители. Но няколко хиляди от протестиращите тръгнаха по ул. „Шанз Елизе” и опитаха са пробият полицейския кордон, отрязващ достъпа до резиденцията на президента.  \"В Париж нещата ескалираха заради Марин Льо Пен. Тя каза на протестиращите да тръгнат по „Шанз Елизе”. Около 5 хиляди души я послушаха. Крайнодесните се опитаха да изградят барикади, които органите на реда премахнаха”, обясни министърът на правосъдието Кристоф Кастанер.  Напрежението на известния булевард продължи през целия ден. Полицаите използваха сълзотворен газ и водни оръдия, за да разпръснат тълпата. Имаше и жълти жилетки, които стигнаха до крайни прояви на вандализъм, изкарвайки гнева си буквално на паветата по емблематичното авеню.  \"Не сме сериозно притеснени за обществения ред. Виждаме, че има обединение между някои от протестиращите и крайнодесни елементи, които потенциално да създадат проблеми и в по-късните часове. Но отрядите са на място и ще отговорят подобаващо\", обясни Кастанер.  Арестувани са най-малко 13 души. Броят на пострадалите се уточнява. Откакто започнаха протестите миналата седмица, загинаха двама, а повече от 600 бяха ранени при различни инциденти.  Местните власти позволиха протестът да се проведе, но не по бул. „Шанз-Елизе\", а край парка Марсово поле. Според протестиращите обаче там няма да бъдат чути и затова се опитаха да достигнат до Елисейския дворец – официалната резиденция на президента.  Масовите протести срещу увеличаването на акциза на бензина и вдигането на данъците започнаха миналия уикенд. Участниците в демонстрациите наричат себе си „Жълти жилетки\" - в съответствие с цвета на светоотразяващата екипировка, която шофьорите трябва да носят в опасни ситуации. Протестът беше планиран само за миналата събота, но вече е израз на гнева към президента Еманюел Макрон, който е наричан от демонстрантите „президентът на богатите”.  ", "date": "2018.11.24", "title": "Сълзотворен газ и водни оръдия срещу протестиращите в Париж (ВИДЕО+СНИМКИ) "}
{"url": "http://epicenter.bg/article/Premierat-na-Italiya--Nyama-da-se-otkazhem-ot-povishenite-byudzhetni-razhodi--/169064/7/0", "text": "Италианският премиер Джузепе Конте обяви, че неговото правителство няма да отстъпи от бюджетните си планове. Той потвърди за пореден път позицията на Рим по бюджета на страната за идната година, преди да замине за разговори с Европейския съюз в Брюксел, предаде Асошиейтед прес.  Конте посочи, че неговата популистка управляваща коалиция ще осъществи обещаните реформи въпреки заплахите от ЕС за санкции. Той добави, че на работната си вечеря с шефа на Европейската комисия Жан-Клод Юнкер тази вечер \"ще държи преговорите отворени\" и ще се стреми към \"конструктивен диалог в интерес на Италия и на Европа\".  Според Италия увеличените бюджетни разходи ще доведат до икономически растеж, което в крайна сметка ще свие дълговете на страната.  Реформите на правителството включват изпълнение на предизборните обещания да се разреши на италианците да се пенсионират на по-ранна възраст и въвеждане на минимален доход за безработните, докато те се обучават и търсят работа. \"Ще изпълним всичко, което сме обещали\", каза Конте, говорейки в кулоарите на конференция в Рим.  Еврокомисията предложи наказателна процедура срещу Италия, която може да доведе до много солидни глоби при \"особено сериозни нарушения\" на бюджетната дисциплина.  Италианският вицепремиер Матео Салвини, който обикновено взема по-конфронтационна позиция спрямо Брюксел, обаче допусна, че парламентът все пак може да направи някои промени в бюджета.   ", "date": "2018.11.24", "title": "Премиерът на Италия: Няма да се откажем от повишените бюджетни разходи! "}
{"url": "http://epicenter.bg/article/-V-chas-po-intelektualna-sobstvenost--startira-v-5-uchilishta-v-Sofiya-/169060/6/0", "text": "      На среща с директорите на избраните училища и експерти по авторско право в Министерство на културата председателят на Управителния съвет на БАМП Станислава Армутлиева и изпълнителният директор на БАМП Ина Килева представиха концепцията за образователния проект „В час по интелектуална собственост“. „Училищата по изкустватаса най-добрият пръв адрес за стартирането на откровен, компетентен, но и интересен за младите хора разговор за правата върху интелектуална собственост и същността на творческия процес, тъй като именно там се раждат бъдещите творци на България.“, сподели  Армутлиева. „Усилията, средствата, времето, емоцията и труда на много и най-различни хора, които стоят зад всеки готов творчески продукт и неговата реализация ще са център на влизането в час в училищата по изкуствата! Осъзнаването на собствените права, както и културата на уважение към правата на другите е ключов момент за всеки творец.“ В същността си инициираният от БАМП час по интелектуална собственост ще бъде комбинация от образователна дискусия и разказ за създаването на конкретни творчески проекти.  Любими артисти от поп и хип-хоп сцената ще споделят лични истории около създаването на най-големите си хитове, както и позицията си за защитата на техните права. Заедно с тях в час по  интелектуална собственост ще влязат продуценти и юристи.       Стартът на кампанията „В час по интелектуална собственост“ е заложен за февруари 2019 г., като в началния си етап тя ще обхване Музикалното училище, гимназията по приложни изкуства,гимназията за древни езици и култура,професионалната гимназия по полиграфия и фотография, иучилището по изящни изкуства на територията на София. В по-късната си фаза проектът ще се развие и в национален мащаб.", "date": "2018.11.24", "title": "„В час по интелектуална собственост“ стартира в 5 училища в София   "}
{"url": "http://epicenter.bg/article/-quot-Doyche-vele-quot--Kogato-ima-naprezhenie-v-Kosovo--nyama-nevinni-/169044/11/33", "text": "Когато има напрежение в Косово, няма невинни, пише македонската редакция на Deutsche Welle, предава Агенция \"Фокус\".  Моментът на арестите в Северна Митровица навежда на съмнението, че този въпрос е свързан с редовното разследване. Реакциите на режима в Белград, междувременно, пак се свеждат до грижата за собственото оцеляване на властта, пише Deutsche Welle.  Полицейската акция в Северна Митровица и арестуването на четиримата сърби е продължение на поредицата действия, засилващи напрежението в Косово след драконовското увеличаване на митата за сръбски продукти. Косовската полиция издирва добре познато лице - Милан Радойчич, за който се казва, че е най-близкия човек на сръбския президент Александър Вучич в Косово, както и че той стои начело на местния подземен свят.  В петък, според плана на Белград, сърбите в Косово проведоха мирен протест, като продължи словесната война с КФОР и Прищина. КФОР заяви, че не е имало придвижване на войски и че всичко, което се е случило, е само полицейска акция, свързана с разследването на убийството на Оливер Иванович. Официален Белград беше възмутен от подобна версия на събитията и подчерта, че вече няма доверие в КФОР и НАТО.  Официалната версия, която обяви Александър Вучич, определя всички събития като опит за сплашване на сърбите и като натиск да напуснат Косово. В Белград се смята, че всичко, което предприема Прищина, става с благословията на \"някои велики сили\" и че крайната цел е Сърбия да бъде доведена до свършен факт и да признае независимостта на Косово.  Но колко заплашително изглежда ситуацията за сръбските власти показват и последните изяви на Вучич, който основно е посветен на анализа на действията на опозицията и настояването, че една от целите на Прищина е да събори властта в Белград. В тази атмосфера „всички срещу Вучич и напредъка на Србия\"- вчера вечерта бяха бити опозиционните политици от Левица на Сърбия в Крушевац.  Според Соня Бисерко, президент на Хелзинкския комитет за правата на човека в Сърбия и новата ескалация на Косово се вижда като продължение на споразумението в сянка. \"Всичко, което се случва, върви към реализирането на плана за разделяне на Косово. Налице е постоянно съгласувано поведение, като в определен момент някои международни участници се договарят за този план. Този сценарий за съжаление получава легитимност в някои страни от международната общност \", каза Бисерко пред Deutsche Welle.  Сръбската общност страда от такива отношения между Белград и Прищина, добавя тя, тъй като нейното съществуване зависи от Белград. \"Повечето действия за сърбите в Косово са определени от Белград чрез Сръбска листа, управляван от Милан Радойчич. Лошото в този сценарий е положението на сърбите, живеещи южно от река Ибър, които също възприемат Митровица като свой образователен, здравен и всякакъв център.  Арестът в Митровица само ден след въвеждането на митата все още оставя съмнение в обясненията, които се чуват от Прищина. Убийството на Оливър Иванович се случи преди почти година и практически до вчера не беше известно дали косовските власти и полицията провеждат каквото и да било разследване. Затова е трудно да се повярва, че това е просто рутинна полицейска акция, оценява д-р Филип Шварм, главен редактор на седмичника „Време“.  \"Ако те са работили сериозно, за да разкрият убийството на Оливер Иванович, това би могло да се случи много по-рано. Със сигурност може да се зададе въпросът дали е използван като добро извинение, знаейки, че никой не може да възрази срещу разследването на политическо убийство. Това би могло да бъде направено момента, когато напрежението достигна точка на кипене \", казва Шварм.  Ескалацията на конфликта между Белград и Прищина, поне засега, не обещава никаква почивка. Напрежението бе допълнително повишено с твърденията на Прищина, че митата ще бъдат премахнати, когато Белград признае Косово. Това е позиция, която обезсмисля диалога, отбелязва Шварм.  \"Възможно е да отнеме известно време, но вероятно ще е необходимо да се търси някакъв формат, за да продължи този диалог. Във всеки случай става дума опасни действия поради някаква краткосрочна полза във вътрешнополитически план \", заключава Шварм.  ", "date": "2018.11.24", "title": "\"Дойче веле\": Когато има напрежение в Косово, няма невинни "}
{"url": "http://epicenter.bg/article/Radosvet-Radev--Protestirashtite-sa-pravi--V-Balgariya-bedno-e-tsyaloto-obshtestvo/169018/4/0", "text": "В България бедно е цялото общество. Не само работниците, но и капиталистите. Така е, защото цялата ни икономическа система е така. България не може да произвежда скъпи неща. Едва сега започва и най-вече в Ай Ти-областта. Това заяви пред БТВ шефът на Българската стопанска камара Радосвет Радев. Протестиращите са прави, заяви Радев. Според него проблемът е много страшен. Здравеопазването е една от областите, където тези проблеми са най-страшни. Миграционните процеси са изключително отчетливи. Всичко качествено като работна ръка в здравеопазването се изтегля в големия град. В здравеопазването частните болници изтеглят всичко от малките провинциални болници. Проблемът е, че там голяма част от хората, които остават, работят след пенсионна възраст. Конкретно за здравеопазването само за следващата година бюджета се увеличава с половин милиард, но е една от областите с най-лошо управление на средства, категоричен е Радев. Шефът на Българската стопанска камара коментира и протестите и приликите между тези сега и тези от времето на Жан Виденов. „Има много прилики и разлика с протестите сега и по времето на Жан Виденов. Тогава те бяха отразявани от една медия, а сега от всички. Хората бяха тогава срещу нещо конкретно – управлението на Жан Виденов. Сега не са конкретни – започват да протестират срещу всичко. Нещата се генерализират и от това генерализиране всеки намира нещо за себе си. Напълно основателни са протестите. Ясно е, че те затрудняват икономиката. Всеки има право обаче да изразяват недоволството си.\" Според Радев, няма как да не са притеснителни протестите. \"Предвижданият бюджет за 2019 година бе определен като най-социалния и това наистина е така. Едва тази седмица  обаче българският работодател имаше среща с правителството. Обикновено синдитаките отиват и сугистират правителството и се действа. Истината е, че в последните десет години бизнес средата се усложнява системно, всяка година. Увеличаването на социално-осигурителните тежести пречи да се вдигат заплатите. За вицепремиерската рокада в правителството Радев каза: \"За бизнеса няма значение дали вицепремиерът ще е Валери Симеонов или Мариана Николова. В една съвсем свободна среда се дава възможност за комуникиране. На всички срещи със Симеонов той казваше, че наистина разбира проблемите ни и съм уверен, че е така. Сега очаквам това и от Мариана Николова.\" Той съобщи, че за 10 години чуждестранните инвестиции са спаднали със 75 процента и \"това е страшно\". \"Нека четем едни и същи данни. Тревожното е, че има 30 пъти ръст на българските инвестиции в странство. В целия свят е нормално бедните хора да отиват да търсят работа. Страшното за икономиките е, когато стигнат до това богатите да отиват да инвестират другаде. В момента българските бизнесмени инвестират повече в чужбина, отколкото тук. Това означава, че средата в България не им предлага нищо атрактивно”. Радосвет Радев засегна и обществените поръчки. „Истината около обществените поръчки е, че толкова малко хора останаха, че може да се окаже, че тези са единствените работещи хора. В момента има обществени поръчки, които предизвикват нулев интерес. Такова нещо не помня да се беше случвало досега. Най-вече в областта на строителството. Сега просто никой не иска да работи просто ей така”. На въпрос дали има реални условия за нови предсрочни избори, шефът на Българската стопанска камара  заяви: \"По-скоро не виждам реални условия за това. Няма технологично време и механизмите са такива, че е по-скоро невъзможно.\"", "date": "2018.11.24", "title": "Радосвет Радев: Протестиращите са прави! В България бедно е цялото общество (ВИДЕО)"}
{"url": "http://epicenter.bg/article/Inzh--Doncho-Atanasov--Nyamame-samneniya-v-kachestvoto-na-magistralite--prez-2014-15-g--EK-gi-proveri-/169024/4/0", "text": "През 2014-2015 г. Европейската комисия (ЕК) чрез своя лаборатория провери изградените и ремонтираните с европейско финансиране пътни участъци и нямаме съмнение в тяхното качество, заяви пред Нова телевизия инж. Дончо Атанасов, член на Управителния съвет на Агенция \"Пътна инфраструктура\" (АПИ). Това съобщиха от пресцентъра на АПИ.  Инж. Атанасов подчерта, че агенцията се отнася изключително сериозно към постъпилото искане от народните представители от БСП за проверка на пътищата и се подготвя задълбочен отговор. В нормативната уредба точно и ясно е регламентирано кой, как и по какъв начин може да извършва проверки по републиканската пътна мрежа, каза инж. Атанасов и подчерта, че ЕК чрез ангажирана от нея европейска лаборатория вече е извършила много професионално изследване.  Проверени са не само процедурите, но са взети ядки от магистралите и със специализирана машина с падаща тежест е измерена носимоспособността на пътищата. Докладът е много подробен и изпълняваме всички препоръки, така че съмнения по качеството на извършваното строителство и ремонтите нямам, категоричен е инж. Атанасов.  Относно преминаването от 1 януари 2019 г. от хартиена към електронната винетка при ползването на републиканската мрежа инж. Атанасов подчерта, че цените на винетките не се променят и ще бъдат същите както и през тази година. Шофьорите на леки автомобили, които по-рядко ползват пътната мрежа или нямат възможност да купят годишна или месечна винетка, ще могат да ползват уикенд винетка за почивните дни, която ще струва 10 лв.  С въвеждането на електронната система ще се засили и контрола, подчерта инж. Атанасов и обясни, че на неизрядните шофьори ще им бъде дадена възможност да платят компенсаторна такса, а ако не го направят следващите стъпки са глоба и недопускане до технически преглед на автомобила. Инж. Атанаов съобщи още, че заради по-добрия контрол приходите от винетки сега са с 26 млн. лв. повече от миналата година.  ", "date": "2018.11.24", "title": "Инж. Дончо Атанасов: Нямаме съмнения в качеството на магистралите, през 2014-15 г. ЕК ги провери "}
{"url": "http://epicenter.bg/article/Izravnihme-se-s-italiantsite--izharchili-sme-po-400-leva-za-cherniya-petak--VIDEO-/169033/4/0", "text": "По 400 лева за пазар по време на \"черния петък\". Толкова средно са изхарчили българите, които вчера обсадиха големите магазини и пазаруваха през интернет в преследване на големите промоции в деня на намаленията, добил вече популярност и у нас.  Това сочат данните на Комисията за защита на потребителите (КЗП) в проучване, посветено на голямото пазаруване.  \"Информацията от това проучване посочва, че българинът заделя 400 лв. Това е една доста солидна сума, която може да го прави съпоставим със средностатистическия италианец”, коментира председателят на КЗП Димитър Маргаритов за \"Нова телевизия\".  От Комисията са следили и стриктно за нарушения с промоциите.  \"15 са случаите на конкретни нарушения, но част от проверките все още не са приключили. Тяхната цел е да установят дали старите цени на стоките са прилагани, така както изисква законът. Тоест, не навсякъде намаленията са реални, не навсякъде се обявяват коректно за кои стоки се отнасят. Може да се окаже, че е анонсиран голям процент, а когато влезете в магазина, се оказва, че едва за няколко стоки важи този процент\", допълва Маргаритов.  Той обясни, че 30 процента от жалбите са свързани с телекомуникационни продукти, но това е по-малко в сравнение с преди 2 години, когато жалбите от тази сфера са били 50 процента.  По данни на един от най-големите сайтове за онлайн пазаруване у нас, само през първата половина на деня в петък клиентите са похарчили около 25 милиона лева. Това е с близо 20% повече в сравнение с миналата година. Поръчаните онлайн продукти са 185 000. Сред най-търсените от потребителите стоки са малките домашни електроуреди, детските играчки, телевизорите и мобилните телефони, както и козметичните продукти.  Очаква се черният петък да се превърне и в черен уикенд - множество от търговците запазват отстъпките си, като те скоро ще се слеят с коледните намаления.  А колко време прекарват европейците в пазаруване? Изследване, проведено в няколко страни, поставя на първо място германците. Те прекарват 35 минути дневно в обиколки по магазините. След тях се нареждат жителите на Холандия и Великобритания, които също отделят повече от 30 минути на ден. На дъното на класацията е Румъния - хората там пазаруват едва 17 минути дневно. В изследването не са посочени данни за България.  ", "date": "2018.11.24", "title": "Изравнихме се с италианците, изхарчили сме по 400 лева за черния петък (ВИДЕО)"}
{"url": "http://epicenter.bg/article/Emil-Harsev--Ne-se-ochakva-seriozen-negativen-efekt-ot-Brekzit-za-Balgariya-/169053/4/0", "text": "Не се очаква сериозен негативен ефект от Брекзит за България. Това прогнозира за обзорното седмично предаване „Метроном“ на Радио „Фокус“ финансистът Емил Хърсев по повод очакваното подписване на споразумение за излизане на Великобритания от ЕС.  Той обясни, че няма да има спиране на търговските потоци между ЕС и Обединеното кралство, от което следва, че от икономическа гледна точка по отношение на търговията ще се отнасяме с Обединеното кралство като към страна-членка на ЕС и след излизането ѝ.  „Мисля, че Брекзит ще засегне България минимално. Не се очаква спиране на търговията, даже в мътната вода, както се казва, може да има и положително влияние. Българските фирми са едни от най-гъвкавите, така че те много бързо ще се справят с тази ситуация. За тези, които учат във Великобритания, промени няма да има – това вече е договорено и потвърдено, обясни финансистът.  \"Останалите, желаещи да намерят своя нов дом на Острова, се очаква да бъдат най-силно засегнати, но това от гледна точка на българската икономика е положително, тъй като процесът по оттичане на работна сила, и то най-перспективната такава, за България е негативен\", коментира Емил Хърсев.  Според него споразумение за излизането на Великобритания от ЕС все пак ще има и ще бъде подписано. Той уточни обаче, че то ще доведе икономиката на Обединеното кралство до по-лошо състояние, отколкото преди Брекзит.  „Тя все пак ще изгуби правото си на глас по въпроси, касаещи ЕС. Това ще постави Великобритания в ситуация на пасивен изпълнител на решенията на ЕС за неясно дълъг период на преход до окончателното ѝ излизане от структурите на Съюза“, каза още Емил Хърсев.  ", "date": "2018.11.24", "title": "Емил Хърсев: Не се очаква сериозен негативен ефект от Брекзит за България "}
{"url": "http://epicenter.bg/article/Marsh-za-pravosadie-v-podkrepa-na-Ivancheva-i-zamestnichkata-y-Petrova-/169041/3/0", "text": "Граждани извървяха разстоянието от НДК до Съдебната палата в София в знак на протест. Той е организиран от гражданската инициатива \"Правосъдие за всеки\", които използват скандалния процес, който прокуратурата води срещу отстранения кмет на район „Младост“ Десислава Иванчева и заместничката й Биляна Петрова. Протестиращите блокираха за кратко движението на трамваите.  Председателят на сдружението към инициативата „Правосъдие за всеки Велислав Величков каза за БГНЕС, че правото и справедливостта са най-ценните неща в една държава и без тях няма държава.  „Всички проблеми в държавата произтичат от липсата на ефективно правосъдие - навременно, обективно и безпристрастно и трайното усещане за липса на справедливост в обществото. Искаме да кажем, че това е по-важно от горивата“, заяви Величков. На въпрос къде е проблемът в съдебната система и защо реформите, които се правят не водят до желаните от обществото промени, председателят каза, че грешката е заложена още в конституцията, която дава неограничени права на главния прокурор да ръководи разследванията, да следи надзора за законност и да ръководи дейността на всички прокурори.  „В едно комедийно шоу главният прокурор каза, че всички власти са виновни и когато корупцията е в цялата държава, няма какво да направи прокуратурата. Възниква въпросът какво е правила прокуратурата 28 години, за да се настани корупцията в цялата държава. Днес се правят удобни закони, за точните хора, прилагат се избирателно. Позволява се да се погасяват по давност наказателни преследвания, дела не завършват по 10-15 години“, обясни Величков.  Той подчерта, че инициативата застава зад отстранената кметица на район „Младост“ и заместничката й Биляна Петрова, защото това, на което ставаме свидетели, е налагане на репресия и изтърпяване на наказание без присъда.  „Ние не можем да кажем дали Иванчева и Петрова са виновни или не. Това, което се случва с тях, ако не беше толкова трагично, щеше да е комедиен фарс с техните принудителни мерки - пускане, излизане, оковаване в белезници в съдебна зала, на път за болница. Това е недопустимо за цивилизована и правова европейска държава в 21 в. Нарушени са много европейски стандарти, много правила, свързани с правата на задържаните лица. Освен правото им на придвижване нищо друго не би трябвало да им бъде ограничено“, заяви той и обясни, че дори и да са с присъдиq никой няма право на такова унизително отношение спрямо тях.  „Аз съм тук, за да кажа на българите, че 19 години след 10-ти ноември все още трябва да се борим на живот и смърт за правата и за свободите си. Случаят на тези две жени е поредното доказателство, че не сме свободни. Случващото се в съдебната зала е цирк, унизителни неща. Пълна бутафория и пародия на държава. Всички властимащи трябва да подадат оставки“, каза Славянка, която е на протеста. Тя подчерта, че промяната ще дойде тогава когато всички разберем, че случващото се в държавата пряко засяга всеки един от нас.  ", "date": "2018.11.24", "title": "Марш за правосъдие в подкрепа на Иванчева и заместничката й Петрова "}
{"url": "http://epicenter.bg/article/Politsiyata-izdirva-18-godishen-mladezh--izcheznal-v-Sofiya-/169061/3/0", "text": "Столичната полиция издирва 18-годишно момче на име Мартин. Това съобщиха от пресцентъра на МВР.  Той е изчезнал днес по обед в района на Южния парк в столицата. Бил е облечен в тъмносиня шуба, дънки и кафяви боти.  Хората, които имат информация къде може да бъде открит издирваният, ще помогнат, като съобщят на тел. 112 или в най-близкото поделение на МВР.   ", "date": "2018.11.24", "title": "Полицията издирва 18-годишен младеж, изчезнал в София "}
{"url": "http://epicenter.bg/article/Maya-Manolova--Ne-iskam-da-sam-ministar-predsedatel--a-ombudsman-/169002/2/0", "text": " Това каза омбудсманът Мая Манолова в предаването „Шоуто на Слави“ по бТВ в отговор на зрителски въпрос дали иска ли да е министър-председател.    Приемам, че съм по-добра като омбудсман, отколкото като политик, заяви Манолова и подчерта, че иска да си върши работатата, а инститтуциите да не й пречат. \"Аз желая да съм омбудсман – така съм полезна, ефективна и това, което се очаква от мен, се случва. Нека всеки си върши работата, но да я върши честно...  заяви тя обръщайки се към Слави. \r\n \r\n \r\n \r\n отвърна й Трифонов, чиито интервюта с премиера Бойко Борисов и с главния прокурор Сотир Цацаров бяха остро критикувани за непрофесионализма му при воденето им, се засегна: Манолова заяви, че е искала да разведри обстановката, а Трифонов обобщи, че последните дни е \"много ведър\". Но не забрави коментара и на няколко пъти го припомни по време на разговора. А дългото участие на омбудсмана се въртя предимно около естеството на работата ѝ. Разбра се, че сега няма автомобил, институцията няма собствена сграда, а само \"две баничарки\". Манолова се придвижвала с градския транспорт. На въпрос дали това е евтин пиар, след като \"така пътуват хиляди българи всеки ден\", както бе написала зрителката, тя заяви: \"Не, не си правя пиар с нещо, което е ежедневие на хиляди български граждани. В това няма нищо извънредно, политиците на Запад го правят непрекъснато.\"    Цените на горивата в България наистина трябва да бъдат по-ниски, заяви още Манолова.  \"Още в началото на протестите зададох своите 6 въпроса към властта, свързани с въпроса за горивата. Не е нормално при най-нисък акциз и производствени разходи бензинът да не е най-евтин. Защо са високи цените – на този въпрос трябва да отговори държавата. Ясно е, че ОПЕК не е в София. Истинският въпрос, на който държавата трябва да отговори, е има ли свободен конкурентен пазар в България. Когато институциите мълчат, хората задават въпроси през протести”, обяви Манолова.  В тази връзка тя коментира думите на премиера Бойко Борисов, който обяви, че според него няма монопол на пазара за горива и търговците могат да зареждат горива и от съседни държанви, където също има рафинерии.  \" , обясни Манолова. Попитана защо е различна от времето, когато е била депутат от БСП и сега, когато е омбудсман, тя заяви, че не може да приеме, че Изборният кодекс е по-лош от този, който действа в момента.  „  Например, гласуването зад граница. В Изборния кодекс, когато беше написан под мое ръководство в НС, даваше много повече възможност на нашите граждани зад граница. Имаше опит да се увеличат преференциите, слава Богу неуспешен. Депутатите се опитват да премахнат, като го отложат, машинното и електронното гласуване. Какво мисли министър-председателят, вие или аз, няма значение, защото суверенът се произнесе. Имаше референдум, иницииран от президента Плевнелиев през 2015 г. 2 млн. българи казаха „да“ на електронното гласуване. Ще има, защото това искат хората и това е начинът, през който българите зад граница да упражнят правото си на глас“, обясни Манолова и отново подчерта, че сега е по-полезна и сегашната ѝ работа ѝ харесва повече.  В отговор на въпрос кандидатурата й за омбудсман на Бойко Борисов ли е била, Мая Манолова посочи: „Да се върнем на това кой ме подкрепи за омбудсман. Спечелих състезанието с 129 гласа „за“. Единствената ПГ, която излезе и каза, че няма да ме подкрепи, беше ГЕРБ“. „Бойко Борисов нямаше никакво отношение, защото беше в МС. Не съм чула някъде Бойко Борисов да е подкрепил кандидатурата ми за омбудсман“, обясни тя. „Мандатът ми ще свърши след година и половина.  закани се Мая Манолова.  Запитана дали някой й е предлагал пари, за да свърши нещо като политик или омбудсман, тя отговори:  . Да ми предлагат пари не, но са се опитвали да ми внушат, че нещо не трябва да правя“.  По повод закона за личния фалит, Манолова отбеляза, че той би бил еднакво полезен и за длъжниците, и за икономиката, и за българското общество. „Единственият проблем е, че покрай другите ангажименти с които се занимавам, имам много малко време да бутам този процес. Хората очакват от мен Закона за личния фалит и закона за ограничаване на свръх правомощията на банките. Това е което хората очакват от мен и още не съм свършила. Работим с експертите от моя екип. Темите са сложни, но това ще бъдат първите неща, които ще направя, след като приемем законодателството за хората с увреждания“, заяви тя.  Във връзка с това дали има корупция сред политиците, тя посочи, че примерите за това са безброй.   коментира Манолова.  В отговор на въпрос защо е подкрепила Истанбулската конвенция Мая Манолова се опита обясни: „От омбудсмана като правозащитна институция се очаква да подкрепи Истанбулската конвенция“.   коментира тя.  Не стои пред мен въпросът да бъда начело на БСП, заяви Мая Манолова.   подчерта тя.  Попитана защо е отказала да бъде кандидатура за президент на БСП, Манолова посочи, че , добави тя.  На въпрос дали има ли червени куфарчета в БСП, Манолова отговори: „Нито съм виждала, нито имам информация. Не мога да съм полезна в осветляването на тази тема“.  На зрителски въпрос какво мисли за сегашното състояние на БСП, Манолова отговори, че не коментира състоянието на партиите. „Очаквам представителите на партиите да работят в интерес на хората. Хората не вярват, че институциите и партиите работят в техен интерес. Това е огромният проблем на България днес, затова те са на улиците“, подчерта тя.   трябва да се чуе, а после е гласувала против референдума на Плевнелиев, Манолова обясни, че разликата между тогава и сега е съществена. „Важно е какво мисли суверенът, след като са казали „да“ на електронния вот, приключваме с разискването. Казали са 1 лв. за партийна субсидия, приключваме“, коментира още Мая Манолова.  Ако реша нещо да правя, когато реша, в случай че реша, ще го обявя публично, прозрачно, пред всички хора, увери Манолова.  На въпрос защо е замразила членството си в БСП, Манолова отговори:   „Не съм замразила, просто не съм член. Такъв е законът“, уточни тя. По думите й това е било условие, за да изпълнява функцията „омбудсман“ и съответно към нея да се обръщат всички граждани, независимо от политическите им пристрастия.  „Онзи ден Движение „България на гражданите“ ми постави абсолютно резонен проблем – защо след като в Изборния кодекс е записано, че през следващата година трябва да има електронно гласуване, в бюджета, внесен от Министерски съвет, не са предвидени пари за електронно и машинно гласуване. Ако съм свързана с някоя определена партия, те ще дойдат ли да поставят въпроса“, даде пример Манолова.  „  - защо не сте предвидили пари за електронно и машинно гласуване. ЦИК се превърна в рецидивист по отношение на нарушаването на Изборния кодекс. Сега МС също го нарушава. Отговорът беше, че в същия този ден следобеда депутати внесоха законопроект, с който предлагат да се отмени за неопределено време въвеждането на електронно гласуване“, обясни омбудсманът.  Попитана дали има за нея връщане към БСП, тя отговори: „Бъдещето ще покаже кой какво ще прави, в момента ми се струва абсурдно да съм член на която и да е партия“. В отговор на въпрос дали е прави собствена партия, Манолова коментира: „Има един такъв период в историята на партията, в която бях – нелегална дейност, която е предизвикана от условията в конкретния период. Ако реша да правя нещо, ще го обявя публично, няма да го правя нелегално“.  „ , допълни тя.  Във връзка с това какъв е бюджетът на омбудсмана и за какво се харчи, Манолова уточни, че институцията получава около 2,9 милиона лева, като голяма част от тях се използват за наем на сградата, в която се помещава. „От първия ден, а всеки 6 месеца пиша по едно писмо до премиера и финансовия министър – моля, дайте ми сграда“, посочи още Манолова.  В отговор на въпрос прави ли си пиар с това, че се движи с градски транспорт, Мая Манолова посочи: „Няма нищо извънредно в това, че се движа с влак или автобус. Не си правя пиар с нещо, което е ежедневие за хиляди български граждани“. „Политиците в Западна Европа го правят непрекъснато“, посочи тя.  „Изключително доволна съм от срещите с хората по време на пътуванията“, заяви омбудсманът. „Хората ходят така на работа, а ние го превръщаме в нещо извънредно“, коментира тя.  На въпрос има ли двама шофьори, тя обясни, че има домакин, шофьор и организатор пътувания. „Има две „баничарки“ – едната се поправя, другата е в добро състояние отпреди 7 години. Те са купени от предишния омбудсман“, добави Манолова.  ", "date": "2018.11.24", "title": "Манолова към Слави: Вие като водещ сте по-добър, отколкото като журналист. Той: Заяждате ли се?"}
{"url": "http://epicenter.bg/article/Temenuzhka-Petkova--Ako-bade-realiziran--quot-Turski-potok-quot--pechalbata-za-20-godini-shte-e-nad-4-miliarda-lv/169008/2/0", "text": "Чакаме официална информация от Русия за \"Турски поток\". Не сме спирали да работим по проекта, разработваме различни планове за преминаване на газ през България. На срещата между Бойко Борисов и Путин \"Турски поток\" беше сред обсъдените теми. Това заяви енергийният министър Теменужка Петкова по Нова телевизия.   Целта на правителството, по думите й, е България да има поне 3 различни източника за доставка на природен газ.   Петкова коментира и информацията в руски медии, че „Газпром” е взел решение за маршрута на втората тръба от „Турски поток” и той ще минава през България „Трябва да изчакаме официалната информация от колегите от „Газпром”. Но сме готови за реализацията на един такъв проект”, заяви Петкова.   Тя припомни, че темата е била поставена и по време на визитата на премиера Борисов в Москва. Петкова обясни, че предварителните анализи сочат, че инвестицията би била приблизително 2,6 милиарда. Петкова \"Европейските правила предвиждат да се проведат пазарни тестове, които минават през няколко фази. После се определя тарифата и регулаторът - така се гарантират приходите. Няма нищо притеснително, никой няма да направи нещо, което да накърни интересите на България\", каза още тя. \"Ако бъде реализиран такъв проект, ще имаме печалба за 20 години над 4 милиарда лева. Имаме желание \"Турски поток\" да носи приходи дълги години\", поясни енергийният министър. \"Когато става въпрос за такъв тип проекти, то ние трябва да го гледаме от финансово-политическа точка\", допълни Петкова.   \"Ако има нарушения по проекта АЕЦ \"Белене\", трябва да има последствия и наказани\", категорична е министърката.  ", "date": "2018.11.24", "title": "Теменужка Петкова: Ако бъде реализиран \"Турски поток\", печалбата за 20 години ще е над 4 милиарда лв"}
{"url": "http://epicenter.bg/article/Tayani-do-Ninova-/169019/2/0", "text": "  В отговор на призива ѝ - да се разграничи от това неприемливо изказване, в писмото си Таяни заявява:  “Поведението на членовете на ЕП трябва да се характеризира с взаимно уважение, основано на ценностите и принципите, определени в договорите и Хартата на основните права, зачитайки достойнството на парламента”.   Председателят на ЕП допълва, че членовете на европарламента имат пълно право да критикуват, но нямат право да използват обиден език, уронвайки достойнството и репутацията на институацията, съобщиха от пресцентъра на БСП. Публикуваме писмото без редакторска намеса:", "date": "2018.11.24", "title": "Таяни до Нинова: Евродепутатите могат да критикуват, но нямат право да използват обиден език"}
{"url": "http://epicenter.bg/article/Karakachanov--Ako-Siderov-iska-da-vodi-listata-za-evroizborite--shte-razgledame-vaprosa-tvorcheski/169045/2/48", "text": "Политическият живот на това правителство зависи от самото правителство. Това заяви министърът на отбраната Красимир Каракачанов и лидер на ВМРО в предаването \"Седмицата\" по Дарик радио.  Според него, изпълнението на програмата на правителството е в основата и това дали то ще довърши манадта си и даде за пример увеличаването на доходите, като успех на управлението.  Отделянето на средства и за социални нужди бе подчертано от него като успех за правителството.  Няма индикации за предстрочни избори, анализира Каракачанов, като подчерта, че алтернативата на това управление е управление на БСП и ДПС, а това не може да бъде алтернатива.  Що се отнася до търканията в коалицията на Обединените партиоти, то нейното здраве зависи от здравия разум и диалога между партньорите, а не от това дали той ще е министър на отбраната или не, подчерта вицепремиерът.  Каракачанов посочи, че неговата работа е развитието на българската армия и нейното обновяване.  Ако Волен Сидеров постави въпроса да води листата на Обединените патриоти за европеските избори, този въпрос ще бъде разгледан творчески, даде да се разбере Каракачанов.  Марияна Николова има опит в държавната администарция, има образование и е експерт, така Каракачанов защити избора на Николова за вицепремиер на мястото на Валери Симеонов.  ", "date": "2018.11.24", "title": "Каракачанов: Ако Сидеров иска да води листата за евроизборите, ще разгледаме въпроса творчески"}
{"url": "http://epicenter.bg/article/Tsvetanov--Protestite-sa-demokratichna-forma--no-v-nemalkata-si-chast-te-sa-dobre-organizirani--VIDEO--/169046/2/0", "text": "„Протестите са една демократична форма. Когато се заяви и когато се знае кой стои зад протестите, няма никакъв проблем в едни развити демократичните общества да има протести и всеки да изразява своето мнение. Проблем е, когато под една или друга форма се правят опити за блокиране на кръстовища, на пътища, с което се нарушават правата на всички тези българи, които или се връщат от работа, или се връщат със семействата си, или просто искат да се придвижат от едно до друго населено място. Така че формата на протест е демократичната форма, но не и нарушаване на правата и свободите на всички останали граждани”. Това обяви председателят на парламентарната група на ГЕРБ и зам.-председател на партията Цветана Цветанов в коментар за продължаващите и днес протести в страната срещу високите цени на горивата, срещу стандарта на живот и срещу управляващите, предаде Канал 3.  „За всички стана ясно, че в немалката си част протестите са добре организирани. Видяхме много политически лица, които днес предлагат своята визия за България. Но ние не трябва да забравяме периодите, когато точно тези лица са имали възможността да оставят много тежко наследство и са имали възможността покажат какво могат да правят като политики. Днес, нека все пак имаме предвид, че 2014 г. безработицата беше 14%, днес безработицата е 5%. Нека да кажем, че 2014 г. миниманлната работна заплата бе 310 лева, сега е 510 лева, а от Нова година тя ще бъде 560 лева. Нашата цел е до края на мандата ни през 2021 г. да имаме минимална работна заплата 650 лева. И средната работна заплата, която бе 822 лв. през 2014-а, сега по последни данни е, че е 1117 лв., а в края на управленския мандат се планира да стане 1500 лева”, заяви Цветанов, който говори пред журналисти в Поморие, където присъства на национален форум на Предприемачи ГЕРБ.  Той не пропусна и отново да захапе президента Румен Радев, като този път го акатува заради скандалите, които се генерираха около съпругата му Десислава и автомобила на НСО, който ползва, като отвърна и на упреците на държавния глава, че удобно винаги се появяват някакви клипове около семейството му.  „Нека си припомним различните периоди, през които е имало президенти от различни политически формации, не само от партия ГЕРБ. През годините ГЕРБ имаше свой президент и това беше Росен Плевнелиев. Когато той беше президент, неговата съпруга въобще дори не се възползваше от НСО и това да се възползва като първата дама, както в момента се възприема г-жа Радева. Това, което можем да направим като съпоставка – нека си спомним и когато Георги Първанов беше президент – вие да си спомняте някакъв инцидент да е имало инцидент със Зорка Първанова? Това е въпрос на манталитет, това е въпрос на поведение и когато ти се държиш по този начин, съвсем нормално е да бъдеш хванат и от граждани, които да направят клипче\", коментира Цветанов.  \"Затова смятам, че българските политици, тези, които изпълняват отговорни мисии и заемат отговорни длъжности, всеки един трябва да дава личен пример какво трябва да се прави, а не да се обясняваш и да търсиш вината някъде другаде. Защото мога да кажа, че само преди седмица пак е имало инцидент с кортежа и то на президента. Преди три месеца имаше инцидент с неговия баща. Е, трябва ли да обвиним ГЕРБ, че е предизвикала всичко това да се случва. Смятам, че това е несериозно и това е бягане от моралната отговорност, която трябва да заявиш пред обществото\", каза още зам.-председателят на ГЕРБ.  \"И нека да припомня, че съгласно българското законодателство, нека да кажем, че НСО е на пряко подчинение на президента на страната. Защото представям си, ако в момента НСО бе на подчинение на Министерския съвет, какво щеше да е като атака спрямо ГЕРБ, спрямо премиера, спрямо всички тези, които имат отношение към темата сигурност. НСО е на пряко подчинение на президента Радев – назначаването на сегашния директор е назначение, което е направил Румен Радев и от тази гледна точка, че всички тези коментари от страна на президентското семейство са несъстоятелни. Това е опит да бъде избегнат центъра и фокуса, който трябва да има всеки един от нас. Защото няма как в тази ситуация, която стана преди няколко дни, г-жа Радева да не е знаела какво се случва и няма как това да се случва за първи път. Просто малшанс е точно в този момент е имало полицейски служител, който си изпълнява своите задължения, имало е гражданин, който е документирал всичко това. Иначе съм убеден, че ако го нямаше този запис, всичко това нямаше да бъде забелязано. Никой друг, освен тези там, нямаше да знае какво се е случило. Затова нека да търси вината си защо г-жа Радева е допуснала това да се случи. И аз съм убеден, че това не е за първи път, защото няма как да се държиш по този начин, ако правиш нещо инцидентно\", коментира Цветанов.  \"И какво налага президентшата да използва светлинни сигнали, каквото ѝ е придвижването с този автомобил. Какво налага и какви са нейните ангажименти по Конституция за взимането на важни политически решения? Аз мисля, че спирането до един луксозен магазин за купуване на поредната рокля или за проба, която да направиш, не смятам, че това е важен политически ангажимент или ангажимент, който е свързан с управлението на страната или с доброто име на страната, което трябва да защитаваме. Така че по тази тема въпросите ги задавайте към Корнелия Нинова, която е номинирала президента Радев и към самия него”, обяви лидерът на ПГ на ГЕРБ.  ", "date": "2018.11.24", "title": "Цветанов: Какви важни дела върши президентшата, че колата ѝ да ползва светлинни сигнали? (ВИДЕО) "}
{"url": "http://epicenter.bg/article/-quot-Anarhistite-quot--haknaha-sayta-na-ministerstvoto-na-pravosadieto--plashat-da-sprat-i-tozi-na-parlamenta-/169048/2/0", "text": "Хакерите, представящи се като \"АНАРХИСТИТЕ\", хакнаха сайтовете на министерствата на правосъдието и на икономиката и заплашват да атакуват и сайта на Народното събрание, съобщи Новини.бг. Към 19 ч. достъпът до сайтовете на двете министерства беше възстановен.     В специално съобщение, разпространено до медиите, те информираха, че са започнали атака срещу сайтовете на министерствата на правосъдието и на икономиката и сайта на Народното събрание. Подателят е анонимен прясно създаден мейл - an4rchy@keemail.me. Проверка установи, че сайтът на парламента засега работи нормално. \"Здравейте, липсвахме ли ви? Днес от 14:30ч. ще ударим сайта на БСП, отново! Г-жо Радева, купихте ли си рокля? #An4rchy #АНАРХИСТИТЕ\". Мейл с този текст бе изпратен по-рано днес до медиите.   Поради технически проблем, сайтът на Министерството на правосъдието е временно недостъпен. Това съобщиха от пресцентъра на МП. От там уточниха, че се работи по отстраняването на проблема.  ", "date": "2018.11.24", "title": "\"Анархистите\" хакнаха сайтовете на две министерства, плашат да спрат и този на парламента "}
{"url": "http://epicenter.bg/article/Georgi-Svilenski--Do-vchera-tvardyaha--che-kam-Viziyata-nyama-interes--sega-prashtat-politsiya-na-sreshtite-ni/169050/2/48", "text": "\"До вчера говориха, че на срещите за \"Визия за България\" няма никой, че няма интерес, сега изведнъж се оказва, че имало много хора, желаещи да чуят Визията, затова пращат полиция. Нали разбирате разликата между това да искаш да охраняваш и това да искаш да следиш.\" Това заяви зам.-председателят на ПГ на \"БСП за България\" Георги Свиленски пред Дарик радио, съобщиха от пресцентъра на БСП.  Той обясни, че по време на първите срещи са пращани емисари на ГЕРБ, но сега вече се праща полиция. \"Във всяко населено място пращат по две патрулки. Пред къщата на баба Дора - две патрулки. Какво стълпотворение има на среща, на която присъстват Корнелия Нинова и баба Дора?\", попита народният представител.  \"Ние подкрепяме исканията на протестиращите\", каза Свиленски. Той подчерта, че трябва да се спазва законът и когато един протест не е регламентиран, не е законен, органите на реда трябва да си изпълняват задълженията. \"Според мен обаче духът е изпуснат, хората вече не могат да издържат и пристъпват към нарушаване на правилата за митинги и протести\", категоричен бе Свиленски.  На въпрос - защо един експерт от средно чиновническо ниво да не стане вицепремиер, Свиленски каза: \"В тази държава всичко може. Аз виждам, че може да бъде избран всеки един човек и да бъде подкрепен, стига да влезе в коалиционната формула\".  По въпроса за субсидията на партиите, Свиленски заяви, че БСП ще се съобрази с исканията на гражданите, но трябва да се търси разумно намаляване на парите и да се отчетат всички опасности - да не бъдат вкарани партиите в други зависимости.  БСП все още не е обсъждала дали ще атакува в Конституционния съд по-високия данък за старите коли. \"Заслужава си да бъде обсъдено и атакувано, стига да има необходимите конституционни аргументи\", каза Свиленски.  ", "date": "2018.11.24", "title": "Георги Свиленски: До вчера твърдяха, че към Визията няма интерес, сега пращат полиция на срещите ни"}
{"url": "http://epicenter.bg/article/Shouto--Slavi-i-Toshko-snenaristcheto/169055/2/0", "text": "Хумористичен клип, посветен на последните интервюта с висши държавници в Шоуто на Слави, предизвика фурор в Интернет.   Видеото обикаля социалните мрежи и предизвиква бурен смях у потребителите. Филмчето е пародия на сцена от игрален нацистки филм, като се пресъздава диалог между Слави Трифонов и екипа му след тоталната излагация по време на гостуването на премиера Борисов в \"Шоуто на Слави\". След гостуването му, Трифонов и екипът му бяха размазани от хиляди потребители, твърдящи, че дългия е поредната подлога на премиера и песните на шоумена и Ку- Ку бенд, бяха свалени от протестите, така както българите свалиха доверието си от него.  Насладете се сами на хумористичния клип:   Краткото клипче е публикувано от страница в социалната мрежа, наречена \"Ранобудните пияндета\".   За кратко време то събуди огромен интерес и бе споделено стотици пъти.  ", "date": "2018.11.24", "title": "Шоуто, Слави и Тошко сценаристчето: На всички стана ясно, че сме въздух под налягане!"}
{"url": "http://epicenter.bg/article/Haralan-Alekdanrov--Obshtestvoto-e-dosta-raztrevozheno-i-tova-ne-e-samo-v-Balgariya-/169056/2/0", "text": "Не виждам общ профил на протестиращите. Бунтът е нещо изключително разрушително. Слава богу, в България в това отношение сме доста кротки. Има героична представа за бунт. Случват се хора, които имат колективни проблеми и търсят решение. Ако властта не откликваше на исканията им, нямаше да седят нещата така. Това е форма на пряка демокрация, каза в предаването \"Офанзива с Любо Огнянов\" по Канал 3 социалният антрополог Харалан Александров.  \"Обществото е доста разтревожено и това не е само в България. Хората се чувстват все по-изолирани и изгубени. Няма такова нещо като класов интерес, например. Има много различни групи, които трансформират гнева с искания на протестите\", каза още той.  \"Би могло да се направи паралел с протестите във Франция. Това, което става това, обаче повече прилича на бунт. Структурата на Париж е направена така, че да не могат да се строят барикади. Много по-различна гражданска култура. България е кротка и има общество, което винаги гледа да си реши проблемите с договаряне и компромиси. Чрез социалните мрежи става възможен и отдушник. Склонни сме да ползваме властта за обвинения, затова, че например чиновникът се е държал зле с нас. Много от проблемите, намират своите решения. Например майките започват да получават това, което искат. Комуникацията между обществото и властта е превърната в директен разговор. Нормалното е да се ползва тази обратна връзка в по-ниските нива на администрацията и премиерът според мен трябва да се намеси\", категоричен беше Александров.  \"Аз не искам смяна на системата, защото сме в демокрация и смятам, че тя функционира достатъчно добре. Аз лично от много хора чух, че им пречи повече това, че не могат да се прибират, отколкото да са недоволни от управлението, но може би около мен има само такива хора, които работят\", заяви специалистът.  ", "date": "2018.11.24", "title": "Харалан Алекданров: Обществото е доста разтревожено и това не е само в България "}
{"url": "http://epicenter.bg/article/Elena-Yoncheva--Nyama-nuzhda-BSP-da-klati-vlastta--tya-se-klati-sama-i-go-pravi-veche-10-godini-/169057/2/48", "text": "Удивителна е лекотата, с която беше назначена Марияна Николова, без тя да каже какви са нейните виждания. Това няма значение, обаче, защото така се управлява България. Валери Симеонов не е проблемът, той само запали искрата. Нямат значение думите, отколкото поведението. Виждаме как излизат политици и казват колко добре се развиваме, а в същото време има ужасно много бедни българи, каза в предаването „Офанзива с Любо Огнянов” по Канал 3 говорителят на БСП Елена Йончева.  Правителството излиза и казва, че имаме икономически растеж от 3,6 процента, а това не е така, защото това не е растеж от икономиката. 2 милиарда и половина лева изпращат българите, които работят в чужбина, по банков път. Този уж икономически растеж, ни слага на последно място в Европа, каза още тя.  Няма нужда БСП да клати властта, тя се клати сама и го прави вече 10 години. Ние не организираме протестите, само седим зад исканията им. Разбира се, че трябват предсрочни избори, ние сме във всички черни класации на европейския съюз. Няма нищо страшно от предсрочни избори. Ще дойде друга партия и ще покаже какво може. Политиката е хората да получават по-добри заплати и да живеят по-добре, заяви Йончева.  Ние говорим само за намаляването на заплатите на депутатите, както и да не се индексират. Ние смятаме, че не е морално, когато излизат хората на улицата и имат проблеми, заплатите на депутатите да се вдигат с 500 лева, категорична беше тя.  ", "date": "2018.11.24", "title": "Елена Йончева: Няма нужда БСП да клати властта, тя се клати сама и го прави вече 10 години "}
