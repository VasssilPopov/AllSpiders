{"url": "http://epicenter.bg/article/Skandal-v-parlamenta--Danail-Kirilov-nareche-deputatite-ot-BSP-mishki/167533/2/0", "text": "  Това стана след луд спор със соцдепутата Георги Свиленски. Той поиска Кирилов да бъде наказан. Юристът от ГЕРБ стана и призова доброволно да бъде наказан, но отново обиди социалистите. \"Аз също моля да ми определите наказание. Да, не са мишки, а мишлета!\", повтори обидата Кирилов и залата се взриви.   \"Вие водите не като председател на НС, а като мишка\", контраатакува депутатът от соцгрупата Цветан Топчиев по адрес на председателстващия Емил Христов.   След като скандалът набра скорост, Кирилов вече наистина поиска извинението му да бъде прието от колегите му от БСП.   \"Съгласен съм и приемам всяко едно наказание, включително и отстраняване\", разкая се Кирилов.   Христов го наказа за оскърбителни думи по правилника със забележка след като неколкократно, като призна, че го прави против волята. Цветан Топчиев от БСП обаче не му се извини, задето и него нарече \"мишка\". \"Ще го направя в личен разговор\", каза социалистът. Христов не прие с аргумента, че е бил обиден от трибуната, и наложи същото наказание и на него.", "date": "2018.11.06", "title": "Скандал в парламента! Данаил Кирилов нарече депутатите от БСП мишки"}
{"url": "http://epicenter.bg/article/Parlamentat-shte-glasuva-na-parvo-chetene-proektobyudzhetite-na-NZOK-i-DOO-za-2019-g-/167453/2/0", "text": "На извънредно заседание от 13.00 часа парламентът ще гласува на първо четене проектобюджетите на Националната здравноосигурителна каса и държавното обществено осигуряване за 2019 година. Това се посочва в програмата за работа на Народното събрание.   Проектобюджетите бяха приети от водещите парламентарни комисии по здравеопазване и по социална политика на 1 ноември. От БСП обявиха, че няма да се регистрират в пленарна зала, защото проектобюджетът на кабинета е предизборен. Ако управляващите осигурят кворум, левицата ще участва в дебата с алтернативния си бюджет. На 2 ноември и БСП, и ДПС отказаха да се регистрират, което провали заседанието на Народното събрание. Тогава от ДПС настояха за оставките на вицепремиерите Красимир Каракачанов и Валери Симеонов. Към това искане се присъединиха и от \"Воля\".   Управляващите трябва да съберат 121 депутати в зала, за да си осигурят кворум за гласуване на проектобюджетите. ПГ на ГЕРБ е с 95 народни представители, а „Обединени патриоти“- 26 или общо 122-ма.  За първи път през следващата година бюджетът за здравеопазване ще надхвърли 5 млрд. лева. Увеличението спрямо 2018 година е 547 млн. лева. 2,5 млрд. лева ще отпусне държавата за медицински дейности. 167 млн. лева са предвидени за дентални дейности, а 1,2 млрд. лева за лекарства и медицински изделия. 160,4 млн. лева ще се дадат за здравноосигурителни плащания за медицинска помощ. Предвидено е всеки месец Министерството на здравеопазването да отпуска на НЗОК 43 млн. лева за разходи. През 2019 година здравната осигурителна вноска от 8% ще се запази. В проектобюджета на държавното обществено осигуряване от 1 юли догодина пенсиите ще се увеличат с 5.7%. Минималният размер на пенсията за осигурителен стаж и възраст ще се повиши на 219,43 лева. От същата дата максималният размер на получаваните една или повече пенсии се увеличава от 910 на 1200 лева. За изплащане на пенсии са предвидени 9,9 млрд. лева или с над 533 млн. лева в повече в сравнение с настоящата година. Максималният осигурителен доход ще се повиши от 2600 на 3000 лева. Повишение има и при минималния осигурителен доход за самоосигуряващите се лица - от 510 на 560 лева. Най-значително е увеличението за земеделските стопани и тютюнопроизводители от 350 на 560 лева. Размерът на осигурителната вноска за фонд „Пенсии“ ще се запази.  След гласуването на проектобюджетите на Касата и на държавното осигуряване, в пленарна зала ще бъдат представени всички доклади по проектозакона за държавния бюджет за 2019 година. Очаква се бюджетът да се гласува на първо четене на пленарното заседание в сряда. ", "date": "2018.11.06", "title": "Парламентът ще гласува на първо четене бюджетите на НЗОК и ДОО за 2019 г. Ще успее ли да се събере?"}
{"url": "http://epicenter.bg/article/Slavi-Trifonov--Davam-avtomobil-i-shofyor-na-Maya-Manolova/167454/2/0", "text": "Телевизионният водещ Слави Трифонов обяви, че ще даде автомобил и шофьор на националния омбудсман Мая Манолова.   Направи го в началото на предаването си \"Шоуто на Слави\" снощи. Националният омбудсман остана без служебна кола от НСО, заради икономии в бюджета службата за охрана. Според финансовия министър Владислав Горанов Манолова ползвала НСО като скъпо такси.   , заяви Слави Трифонов. След това водещият коментира, че той не иска да бъде унижаван по този начин, както и омбудсманът, затова предлага:  \" \", заключи водещият. По думите му Манолова е изпълнила със съдържание поста на национален омбудсман и трябва да бъде подкрепена.   В понеделник омбудсманът пътува до Стара Загора с автобус, за да се срещне с граждани. Днес тя взе влака за Варна, като обяви приемна за граждани в купето си. \"Опитват се да ми попречат да си върша работата, но няма да успеят. С автобус, с влак, с обществен транспорт, с градски транспорт - аз ще си върша работата и ще бъда сред хората\", бе категорична омбудсманът Мая Манолова.    ", "date": "2018.11.06", "title": "Слави Трифонов: Давам автомобил и шофьор на Мая Манолова"}
{"url": "http://epicenter.bg/article/Ima-kvorum--parlamentat-zapochna-rabota/167491/2/0", "text": "Партиите от управляващото мнозинство - ГЕРБ и Обединени патриоти, осигуриха 122 народни представители в пленарната зала. Има кворум и парламентът започна работа.   В дневния му ред са бюджетите за следващата година на НЗОК и ДОО.   Преди извънредното заседание на парламента днес в сградата на МС се събра на заседание ПГ на ОП. Присъстваха и тримата лидери - Красимир Каракачанов, Валери Симеонов и Волен Сидеров.   БСП и ДПС, както се зарекоха, не помогнаха за събирането на кворума - дойдоха, но не се регистрираха и чакаха управляващите да се съберат. Депутатите от ДПС изчакваха отвън и наблюдаваха напрежението в редиците на мнозинството, а след удрянето на звънеца заеха местата си. Левите парламентаристи пък си бяха седнали по банките, но не се регистрираха също в очакване на развръзката.  ", "date": "2018.11.06", "title": "Има кворум, парламентът започна работа"}
{"url": "http://epicenter.bg/article/Korneliya-Ninova-shte-dari-parite-ot-premiera-na-dete-s-uvrezhdane/167492/2/0", "text": "„Желая парите, които Бойко Борисов е осъден да ми плати, да ги преведе по сметка на едно семейство на дете с увреждане“. Това написа във Фейсбук председателят на НС на БСП Корнелия Нинова.   Тя добавя, че  името и сметката ще изпрати писмено на премиера.   По – рано днес стана ясно, че състав на Софийския градски съд отхвърли исковете за обезщетения, заведени от Бойко Борисов и Корнелия Нинова. Премиерът е осъден да заплати разходите за адвокатски услуги на лидера на БСП. С решение от понеделник, 5 ноември, съдия Невена Чеуз, председател на І-19 състав Гражданско отделение, прие за неоснователни исковите молби, в които се твърди, че са претърпели неимществни вреди от изявления, направени от двамата, съобщиха от пресцентъра на Софийски градски съд.   Съдът отхвърля заведения от Борисов иска срещу Нинова за заплащане на сумата от 26 000 лв. – обезщетение за неимуществени вреди, претърпени в резултат на изявления от 23 март 2017 г. направени в телевизионно интервю.   Съдът отхвърля и заявения от Нинова иск срещу Борисов за заплащане на сума в общ размер от 30 100 лв., разпределени, както следва: сумата от 25 100 лв. – обезщетение за неимуществени вреди, претърпени в резултат на изявление от 9 март 2017 г. в телевизионно интервю, сумата от 2 500 лв. – обезщетение за неимуществени вреди от изявление от 24 март 2017 г. в друго телевизионно интервю и сумата от 2 500 лв. – обезщетение за неимуществени вреди за изявление от 21 януари 2017 г.   Съдът осъжда Бойко Борисов да заплати на Корнелия Нинова сумата от 1 680 лв. с включен ДДС – разноски за адвокатско възнаграждение по първоначалния иск.", "date": "2018.11.06", "title": "Корнелия Нинова ще дари парите, спечелени от делото с премиера, на дете с уврежданe"}
{"url": "http://epicenter.bg/article/Evrodeputatat-Filiz-Hyusmenova-obyavi-konkurs--Tvoeto-poslanie-za-tolerantnost-/167495/2/0", "text": "По повод Международния ден на толерантността - 16 ноември, евродепутът и зам.-председател на ДПС Филиз Хюсменова обяви конкурс „Твоето послание за толерантност”. Основната цел на конкурса е да насърчи толерантността на фона на разпространението на езика на омразата, нарастващата ксенофобия, липсата на толерантност към различните.   В конкурса могат да участват всички желаещи без ограничение на възрастта с текстове в една или повече от следните категории: „Толерантност в политиката“, „Етническа толерантност“, „Нулева толерантност към насилието“. Текстовете трябва да бъдат до 300 знака без интервалите.   Участниците могат да изпращат посланията си до 15 ноември 2018 г. на имейл  , както и на фейсбук профила на Европейския информационен център на Филиз Хюсменова в гр. Добрич- https://www.facebook.com/groups/302925913417981/. Победителите и наградите в трите категории ще бъдат обявени на 16 ноември 2018 г. на фейсбук профилите на Европейските информационни центрове на евродепутата. Телефон за информация: +359 888 141 953.", "date": "2018.11.06", "title": "Евродепутатът Филиз Хюсменова обяви конкурс „Твоето послание за толерантност“"}
{"url": "http://epicenter.bg/article/VALERI-SIMEONOV/167496/2/0", "text": "Репортерът на предаването \"Господари на ефира\" Боби Ваклинов успя да изненада за втори път със \"Златния скункс\" вицепремиерът Валери Симеонов.   Ваклинов посрещна Симеонов с думите: \"   \", допълни иронично репортерът на шоуто и заяви, че нещата вече  Предприел тактиката на мълчанието, лидерът на НФСБ побърза да влезе в чакащия го автомобил. Разбира се, напористият репортер се втурна по петите му, преследвайки го чак до сградата на Министерския съвет. В опитите си да избяга от преследващия го автомобил на шоуто,      Припомняме, че лидерът на НФСБ си навлече общественото недоволство със скандални изказвания по адрес на майките на деца с увреждания, като нарече протестиращите \"кресливи жени\" с \"уж болни деца\". ", "date": "2018.11.06", "title": "\"Господари на ефира\" преследваха отново Валери Симеонов със \"Златен скункс\""}
{"url": "http://epicenter.bg/article/Boyko-Borisov-na-chetiri-ochi-s-Donald-Tramp-dogodina/167507/2/0", "text": "\r\n Уговаря се среща на премиера Бойко Борисов с президента на САЩ Доналд Тръмп догодина. Това стана ясно след разговора на вицепремиера и външен министър Екатерина Захариева с държавния секретар на Щатите Майкъл Помпео. \r\n   \r\n Двамата се срещнаха в понеделник вечерта във Вашингтон, където Захариева е на официално посещение до 7 ноември. Сред обсъдените теми между двамата са били отпадането на визите, социалното осигуряване на 400 000 българи в Америка, газовия хъб \"Балкан\" и Близкия Изток. \r\n   \r\n След срещата Захариева уточни, че от няколко месеца се работи върху посещението на Борисов в Белия дом. За първи път българския премиер се видя с президента Тръмп в края на септември по време на 73-ата сесия на Общото събрание на ООН в Ню Йорк. Борисов взе тогава участие в Срещата на високо равнище \"Глобален призив за действие за справяне с проблема с наркотиците\", организирана по инициатива на президента на САЩ. \r\n   \r\n Една от основните теми между Захариева и Помпео била отпадането на американските визи за българските граждани. Българският дипломат съобщи след разговора с американския си колега, че САЩ ще продължат да подпомагат страната ни в процеса на намаляване на броя на отказаните за визи на българи, който е един от критериите за включване в безвизовия режим. \r\n   \r\n Разбира се, ние също полагаме усилия, като в тясно сътрудничество с посолството на САЩ в София информираме българските граждани за условията, на които трябва да отговарят, за да получат виза, каза Захариева. В момента освен нас, още четири страни от ЕС пътуват с визи отвъд Океана - Румъния, Полша, Кипър и Хърватия. \r\n   \r\n Вицепремиерът Захариева е поставила и въпроса за сключване на спогодба за социална защита. „САЩ имат социална спогодба с редица европейски страни, но не и с България“, припомни и допълни, че подобна спогодба ще помогне много на живеещите в САЩ 400 000 българи. „Работим последователно по въпроса и сме облекчили доста процедурите, но сега потвърдихме желанието на България да бъде включена в списъка със страни, с които да се преговаря приоритетно по сключването на спогодба“, посочи българският дипломат. \r\n   \r\n Събеседниците обсъдили също стратегическото партньорство в областта на отбраната и плановете за модернизация на българските въоръжени сили. Сред темите били усилията на България за диверсификация на източниците и трасетата на енергийни доставки. Говорихме за интерконектора с Гърция и за терминала за втечнен природен газ до Александруполис, както и за усилията ни по изграждане на газовия хъб „Балкан“, който ще доведе до конкуренция на доставките по отношение на маршрутите и източниците на доставка на природен газ обясни Захариева. \r\n   \r\n Мирът в Близкия изток също е бил акцент е разговорът. „Съгласихме се, че ситуацията в региона на Близкия изток е напрегната и е необходимо да бъде намерено решение на израелско-палестинския конфликт, за което САЩ ще представят своя план до края на годината, както ме увери Помпео“, каза Захариева. \r\n   \r\n В програмата на Захариева за визитата и в САЩ са включени и срещи с изпълнителния вицепрезидент на Международния републикански институт Джуди Ван Рест, със съветника на президента на САЩ Доналд Тръмп по националната сигурност и член на неговия кабинет Джон Болтън и с регионалния директор за Централна и Източна Европа в Националния демократически институт Робърт Бенджамин. \r\n", "date": "2018.11.06", "title": "Бойко Борисов се среща с Доналд Тръмп на четири очи догодина"}
{"url": "http://epicenter.bg/article/Tsarkva-v-Sofiya-beshe-obrana-za-deseti-pat/167463/3/0", "text": "Поредно посегателство срещу православен храм. Църквата „Свето Възкресние Христово” в столичния квартал „Красна поляна” през последните години е обирана повече от 10 пъти, като три от случаите са от началото на годината. Преди нощ групата обирджии е атакувала ключалката на църквата, както и един от страничните прозорци, изрязвайки решетка. Откраднати са 1500 лв. - всички събрани от посетители на църковната обител.   В ефира на „Здравей, България” отец Марио обясни: „След първия опит да влязат през вратата на храма, където не са успели, след това са влезли през прозореца като се вижда, че е изрязана решетката, която сложих преди 10-12 дни. Храмът няма охранителни камери. Аз даже решетки не исках да слагам, но явно, че живеем вече в такова време и сред такъв народ, който не зачита нито вяра, нито нищо. Минали са и през олтара, разбити са чекмеджета, които са съдържали някакви средства\".   Предполага се, че извършителите на грабежа са поне двама.   \"Храмът е осветен отвсякъде нощно време. Решетката е рязана с флекс, който вдига голям шум, а от блока отсреща няма никаква реакция\", обясни отец Марио.  ", "date": "2018.11.06", "title": "Църква в София беше обрана за десети път"}
{"url": "http://epicenter.bg/article/Noviyat-zam-predsedatel-na-KFN--Limiti-na-obezshteteniyata-pri-smart-sa-nuzhni--no-vremenno/167513/4/0", "text": " Това обяви пред bTV   . Той пое поста от подалата оставка заради скандала със ЗК „Олимпик” Ралица Агайн.   Савов коментира, че  .   .   –    - И в световен мащаб застраховката „Гражданска отговорност” е труден бизнес, от нея трудно се печели. В много случаи застрахователят е предлага към други свои продукти. КФН е изследвала този проблем и може да се каже, че за миналата година общо сегмента „Гражданска отговорност” има недостиг на събираната премия.   –    – Разбира се, че не е логична и трябва да се стремим да не се стига до такова положение. По принцип в европейски мащаб застраховките в България са относително ниски, докато обезщетения вече доближават средноевропейските.   –    - Краткият отговор е, че не влизат в конфликт, защото общият размер на обезщетенията по „Гражданска отговорност” са регламентирани до 10 млн. лв. и никой не е отменял този регламент. А тези лимити, които се обсъждат, са само за един компонент от обезщетенията, а именно обезщетение за болка и страдание. Статистиката, която и ние сме събрали показва, че много повече се водят дела за болка и страдание, а не за икономически щети. Каква обаче е степента и паричната стойност на болката и страданието е трудно да се каже. Затова и в някои държави в Европейския съюз въобще такива компенсации са изключени от закона, защото не може да се дава цена на сълзите.   –    – Предложените лимити, които се обсъждат, КФН не ги е виждала като разчети. Те така или иначе ще бъдат обект на дебат. Но техният конкретен размер ще е нещо, което тепърва ще се решава. За мен няма никакво съмнение, че временно решение на създадения проблем трябва да бъде намерено, докато се изгради цялостна методика кое колко струва. Дългосрочното решение е ясно – една ясна методика, която да казва колко са икономическите пропуснати ползи от загубата на член на семейството, съответно неговите наследници да получат адекватна компенсация, колкото дълга време трябва. В много законодателства това е решено като месечна рента или месечно покриване на разходите, болнично обслужване.   –    – Тази методика не трябва да допуска, това за което говорите. Компенсацията трябва така да е предвидена, че да може човек да получи най-адекватното и обезщетение, и лечение... Може би, ако някой иска по-добра болница или ВИП стая, но една адекватна база на разходите които могат да настъпват, разумни и необходими разходи, трябва да бъде предвидена.   –    - Не мога да кажа. Смятам, че фокусът трябва да е икономическото обезщетение – тогава се вижда колко трябва да е. Тогава аз, да не дава господ нещо да се случи – аз не зная каква трябва да е тази сума, която ще ме обезщети за загубата на близък мой човек. Няма такава сума.   Аз мисля, че ако се приеме една такава стъпка и освен болки и страдания се включат и икономическите загуби, сумата ще е по-голяма накрая.   Дайте да вземем една примерна ситуация. Да речем – да загине баща на семейство на 35 години, остават му да речем до пенсия още 30 години. Получава средния доход за България от 1000 лв. на месец. В тази методика трябва да се каже, че доходът ще нараства с инфлацията. Може да се включи и елемент да остане безработен за известно време. Да кажем че 25 години ще получава нарастващ доход. Като сложим 25 години по 12 месеца в годината – става над 250 хиляди лв. Затова си мисля, че при добре направена методиката всъщност компенсациите ще са по-големи като цяло.", "date": "2018.11.06", "title": "Новият зам.-председател на КФН: Лимити на обезщетенията при смърт са нужни, но временно"}
{"url": "http://epicenter.bg/article/Volokolamski-mitropolit-Ilarion--/167501/11/0", "text": "     - В посланието на Осветения Епископски съвет към духовенството, монасите и всички верни чада на Руската православна църква (2 декември 2017 г.) се казва: „... ние сме длъжни с дълбока смиреност и искрено убеждение да свидетелстваме пред близки и далечни за най-важния урок от миналия век: без Бог нито един държавен и обществен строй няма да доведе до просперитет. Историята показа, че революционните настроения, причинени от политически провокации, включително тези, които претендират за социална справедливост, са пагубни за държавите и гибелни за хората. Представителите на всички обществени слоеве трябва да положат усилия, за да се избегне повтаряне на грешките, довели през миналия век до страданието и смъртта на много хора и до разрушаване на държавността. Ние свидетелстваме за неизменната мисия на Църквата, която Спасителят е отстоявал със Собствената си Кръв, за да доведе хората до единство с Бога ...”.      - В ХХ век ние придобихме един ужасен опит. Привидно в името на справедливи идеали беше налагано нечовешко насилие и жестокост. Революцията изкара от дъното на човешките души всичко най-низко и, оправдавайки се с някакви светли цели, водеше към извършването на чудовищни престъпления.  След като мина през кладата на революционни изпитания, на гражданска война, през тъмниците на лагерите и затворите, през натиск, унижение и порицание от страна на властите, Руската Църква продължи да остава със своя народ. Тя и сега призовава за опазването на мира и разбирателството в обществото, за междуетническо единство, за грижовно отношение към духовното наследство и моралните ценности.  Нашата Църква заема такава позиция както в Русия, така и в други страни от нейната канонична територия. Специални мироопазващи дейности се извършват от Украинската Православна Църква, която служи като народна сила, стояща над политическите разпри в Украйна, призовава всички страни в конфронтацията да възстановят единството, основано на вярата в Бога и отговорността пред бъдещите поколения.   - Православната църква никога не е искала да увеличава своето влияние във властта или да завладява територии. Агресивният прозелитизъм   е напълно чужд на Православието. Въпреки факта, че мнозинството от руското население принадлежи към Православната Църква, другите традиционни религии се ползват със същите права. Никой не забранява те да демонстрират своята религиозност и да извършват обредите си. Народите на Русия векове наред трупат опит за едно мирно и добросъседско съжителство. Ние и днес успешно съхраняваме и умножаваме този опит, въпреки стремежите на терористите да разтърсят тази ситуация. Между традиционните религии в нашата страна се развиват много конструктивни взаимоотношения. Междурелигиозният съвет на Русия съществува вече 20 години. В него лидерите на православието, исляма, юдаизма и будизма се събират няколко пъти годишно и обсъждат различни проблеми и предложения, изработват координирана позиция по важни въпроси на нашето време, като борбата с екстремизма и тероризма, защитата на живота на неродените деца, диалогът с властта и обществеността.  Освен това, нашата Църква провежда задълбочен диалог с мюсюлмански и еврейски организации и лидери по целия свят. Напоследък имах много срещи с ислямски дейци от Иран, Саудитска Арабия, Катар и редица други държави. Всички тези срещи преминаха в атмосфера на взаимно уважение и разбиране за общите предизвикателства, пред които са изправени нашите религии. Руската православна църква има храмове в Техеран, Кайро, Дамаск, Обединените арабски емирства и Израел.  А, ако говорим за други региони с многовековно православно присъствие, то в Близкия Изток преди пристигането на бунтовниците, християните и мюсюлманите съвсем спокойно и хармонично съжителстваха помежду си. Аз неведнъж съм бил в Сирия и в други страни от региона и със собствените си очи наблюдавах добрите отношения между хората от различни религии.  Религиозните конфликти са чужди на Православието. Ние намираме общото с всички традиционни религии и заедно работим за благото на мира.  - Опитът да се придаде религиозна окраска на определени конфликти не е нищо друго освен желание отвън за изкуствено предизвикване на конфронтация. Аз ще цитирам думите на Негово Светейшество Патриарх Кирил, казани на среща с един от мюсюлманските лидери: „Арабската пролет и появата на мюсюлманските радикални военизирани сили, извършваните от тях публични екзекуции на хора – всичко това е насочено, за да бъде демонизиран исляма в очите на световното обществено мнение”.  Очевидно е, че на „архитектите” на настоящите политически конфликти е изгодно хората да бъдат разделяни и по религиозен признак. Опитът от диалога на религиозните лидери обаче показва, че религията има главно мироопазваща мисия, насочена към свързването на хората, а не към тяхното разделение.  Руската Православна Църква непрекъснато подчертава, че тероризмът няма нищо общо с религията, защото религията не може да призовава към убийства и насилие. Терористите, които масово избиват цивилното население в Близкия Изток и в Африка са служители на Сатаната, те използват религиозни лозунги, за да влияят на умовете и чувствата на хората. Агресивното разпространение на светската идеология и неморалността само увеличава протеста сред консервативното население и дава на екстремистите допълнителни възможности за вербуване и привличани на нови членове в техните редици.  Църквата следва своето мироопазващо призвание и полага всички възможни усилия не само да подпомага страдащите християни, но и да запази една здравословна междурелигиозна обстановка в Близкия Изток. Това е единственият начин да се гарантира мирно бъдеще за всички. Бих искал да обърна внимание на факта, че нашите хуманитарни действия включват разпределянето на помощ за всички, които са страдали от войната, независимо от тяхната вяра. Тази година ние осигурихме лечението в Русия на сирийски деца с тежки травми. Ще продължим да извършваме такава дейност.  Представители на Руската Православна Църква навсякъде и винаги повдигат въпроса за защитата на потиснатите религиозни малцинства. Това се случва както на най-големите международни платформи, като например ООН или ОССЕ, така и в хода на диалога с политици и лидери от други религии. Успяхме да гарантираме през 2015 година 65 държави по света да приемат в ООН декларация в подкрепа на християните в Близкия Изток. През 2016 г., след срещата на папа Франциск и Негово Светейшество Патриарх Кирил в Куба, геноцидът срещу християните бе признат официално от Съединените щати и от други страни по света.  Именно така виждам ролята на Църквата в преодоляването на конфликти: да свидетелства и да съдейства на всеки, който е останал незащитен, който е пострадал или загубил всичко.     - Наистина, съвременният свят се променя много бързо. Под влиянието на процесите на глобализация се реализира интензивен културен и информационен обмен между народите, формират се транснационални корпорации, създават се политически и военни съюзи, развива се технологичният процес.  От една страна, глобализацията улеснява комуникацията и движението на хората в съвременния свят, допринася за развитието на икономическото, научното и културното сътрудничество, съдейства за естественото укрепване на международните връзки. От друга страна, процесът на глобализация е свързан с формирането на универсална идеология, основана на принципите на приоритета на човешките права и свободи, изолирани от традиционните ценности и моралните идеали. Освен това, най-радикалните поддръжници на такава идеология наричат моралните идеали и традиционните ценности анахронизми и музейни експонати, изключвайки тяхната роля в регулирането на обществените отношения.  В резултат на това, под претекст за защита на човешките права в редица държави и на международно ниво, отношенията между един и същ пол, евтаназията, идеите за съществуването на т.нар. „трети пол” постоянно се легализират и насърчават. Във филмовата индустрия безразборните сексуални отношения се оправдават, придава се романтика на половата разпуснатост, извънбрачните връзки са широко разпространени и се считат за норма. Освен това, идеолозите на светския свят призовават християнските конфесии да преосмислят отношението си към споменатите греховни явления.  Отделен проблем на глобализацията е влиянието върху съвременния свят на международните корпорации и финансовите общности под чиято зависимост попадат все повече страни. Днес ние виждаме, че за придобиването на контрол над енергийните ресурси биват сваляни национални правителства, държави и цели региони се превръщат в арена на военни действия, в обществото се налага хаос и страх, хората масово се преселват на безопасни за живеене места.  Ние не можем да не бъдем обезпокоени от страданията на хората и поради това Руската Църква счита, че мирният живот, гражданското съгласие, благополучието на семействата са ценности, на които човешката алчност и политическите амбиции нямат право да посягат.     - Духовните връзки между народите, подхранвани от Руската и Българската православна църква, се коренят в дълбините на вековете, от времето на покръстването на Рус.  Светите равноапостоли Кирил и Методий и техните богоподобни ученици формират в Средновековието единно културно пространство, общо за всички славянски народи, част от което става Киевска Рус. Братята от България активно участват в християнизацията на нашите предци. Оттогава насам връзките ни трайно се основават на общата славянска писменост и на единството на вярата. Така е било и в епохата на османското иго, когато Русия помогна за опазването на православната вяра на Балканите, и в годините на борбата за Освобождението на България, чиято 140-та годишнина се отбелязва през тази година.  Както правилно посочихте, нашите Църкви поддържат топли отношения помежду си, независимо от външната политическа конюнктура.  Наскоро от нашите две църкви беше прославен Свети Серафим (Соболев) – знакова фигура в руската църковна емиграция, който завършва своите дни в София. Свети Серафим е изтъкнат духовник, днес той се радва на пълно уважение в България. Руснак по рождение, Свети Серафим даде душата си на българския народ и е наш общ светец.  Руско-българските взаимоотношения между църквите са доказателство и плод на нашата обща вяра. Вярвам, че и в бъдеще ние трябва да се стремим да подражаваме на нашите предци: да пазим паметта за нашето общо славно минало и да образоваме подрастващото поколение в евангелските ценности.     - Именно защото Църквата посочва истината и осъжда греха и несправедливостта, тя бива приемана от тези, които не я харесват за противник и враг.  Това положение на нещата обаче не е необичайно за Църквата. Тя е преследвана и дискриминирана през цялото време заради своята евангелска истина. Думите на Христос Спасител: „Ако са Ме преследвали, ще преследват и вас; ако са зачитали Моето слово, ще зачитат и вашето” (Йоан 15:20), ни дават сила да не се отклоняваме от пътя на евангелската проповед. Спомняме си също и думите на Божествения Учител, адресирани до светия апостол Петър: „Аз ще създам Църквата Си и портите на ада няма да надделеят над нея” (Матей 16, 18).     - Преодоляването на „вътрешното” безразличие към Православието възниква само чрез личен контакт с Христос чрез духовни усилия, насочени към собственото усъвършенстване. Живият Бог се нуждае от сърцето ни, Господ желае нашето поведение да бъде мотивирано от Неговите заповеди, а не от обществената мода или от моралните стандарти на тази епоха. Именно на това ни учи Църквата, включително чрез осмислянето на примера за жертвеното благочестие на по-старите поколения – просто трябва да сме в състояние да се прислушаме към това.  Повече от две хиляди години Светата Православна Църква запазва непроменено апостолското евангелие, като е неизчерпаем източник на благодатни дарове. И присъствието на Православната Църква в съвременния свят е фактор за възход и преображение на човешката история.  Именно в Православната Църква временната, актуална реалност влиза в контакт с вечността, придобивайки връзка с духовния, интелектуалния и културния живот на предишните поколения. В същото време, Православието е жизнена и динамична традиция, отворена за приобщаването на всеки, който желае това – никога не е късно да се обърнем към него.  Православието съживи душите на нашите предци, призова към живот особено богатата славянска култура, допринесе за формирането на народите, отгледани от Руската и Българската Православни църкви, ставайки техен цивилизационен кодекс, крайъгълен камък на държавността и на цялото им историческо съществуване. Без да сме проникнали в духа на православната вяра, не е възможно да разберем величието на нашето минало, нито да изградим бъдещето.  Само по себе си изучаването на Православието сред дисциплините, препоръчани на младите хора да учат на училищната скамейка, създава предпоставки за повишаване на равнището и подобряване на живота на всяка православна държава.     - Основната особеност е, че нито Предстоятелят, нито епископът, нито духовенството и вярващите на единствената в Украйна канонична Украинска Православна Църква не се обърнаха към Константинополската патриаршия за автокефалия. Напротив, в неотдавнашно изявление на йерархията на тази Църква се подчертава, че тя е напълно доволна от настоящия си статут.  Зад проекта за украинска автокефалия не стоят църковни хора, а днешните светски власти на Украйна, опитващи се да подобрят своя разклатен рейтинг, украински разколници, надяващи се да получат легитимност и униати, които мечтаят да принесат Украинската Църква в подчинение на Рим. Изпращането в Киев на двамата екзархи от Константинополската патриаршия е стъпка към осъществяването на този план. Тя бе извършена без каквато и да било координация с Патриарха на Москва и на цяла Русия и с Най-блаженния митрополит на Киев и на цяла Украйна Онуфрий.  Този акт е квалифициран от Светия Синод на Руската Православна Църква като нахлуване в нейната канонична територия. Тя реши да спре молитвеното упоменаване на патриарха на Константинопол Вартоломей, съслуженето с епископи на Константинопол, както и Московската патриаршия да напусне междуправославните и междухристиянските организации, които се председателстват от представители на Константинопол. А на 15 октомври ние решихме напълно да прекратим евхаристийското общение. За съжаление, противоканоничните действия на Константинопол ни доведоха до опасна линия, отвъд която може да се стигне до катастрофални последици за целия православен свят.  Ние много се надяваме, че Константинополската църква ще се откаже от необоснованите папистки претенции, каквито в последно време предявяват нейни представители, и ще се вслуша в общото мнение на братските Местни Православни Църкви, които не поддържат агресивните действия на Фанариот и незаконното му нахлуване в каноничната територия на Руската Православна Църква.  ", "date": "2018.11.06", "title": "Митрополит Иларион: Светската власт в Киев стои зад проекта \"украинска автокефалия\"!"}
{"url": "http://epicenter.bg/article/Enrike-Iglesias-pee-na-dve-stseni-dnes-v--quot-Arena-Armeets-quot-/167470/6/0", "text": "Енрике Иглесиас ще пее на уникална конструкция от две сцени на концерта си All The Hits Live тази вечер в \"Арена Армеец\".   Почитателите на певеца ще са съвсем близо до него благодарение на двете платформи, т.нар. езици, излизащи от двете страни на сцената и допиращи се до редовете с публика. Цялата сценография на новото шоу на латинозвездата е базирана на концепцията за максимална близост с публиката - артистът ще пее и ще общува отблизо с феновете върху комплекс от две сцени (сцена А и сцена B) в двата края на терена, свързани с коридор.   Така любимецът на попманиаците ще се движи непрекъснато между двете сцени, заобиколен от присъстващите, които буквално ще могат да си направят селфи с него, докато изпълнява хитовете си, отбелязват от екипа.   Според организаторите All The Hits Live обещава да е грандиозно зрелище - цялата стена зад основната сцена А ще бъде опасана с 500 кв. метра видеоекран, ще има нови пироефекти - \"огнен водопад\", нов модел осветителни тела, използвани за първи път за шоуто на Енрике Иглесиас в Мюнхен през март тази година.", "date": "2018.11.06", "title": "Енрике Иглесиас пее на две сцени днес в \"Арена Армеец\""}
{"url": "http://epicenter.bg/article/Tramp--Veroyatno-nyama-da-se-sreshtna-s-Putin-v-Parizh/167451/7/0", "text": "Американският президент Доналд Тръмп каза, че вероятно няма да се срещне с руския си колега Владимир Путин в Париж тази седмица в кулоарите на официалните чествания на 100-годишнината от края на Първата световна война, предадоха световните агенции. \"Не съм сигурен, че ние ще се срещнем в Париж. Вероятно няма\", каза Тръмп във военновъздушната база Андрюс близо до Вашингтон, преди да отлети за щата Охайо за участие в три митинга от предизборната кампания за вота утре. Тръмп уточни, че ще се срещне с Путин на форума на лидерите на Г-20 в Аржентина в края на ноември. Президентът съобщи също така, че ще номинира нов американски постоянен представител в ООН до края на седмицата, предаде Ройтерс. Той ще замени Ники Хейли, която миналия месец обяви, че се оттегля. По отношение на санкциите срещу Иран Тръмп каза, че иска нещата да вървят малко по-бавно и че не иска да предизвиква покачване в световните цени на петрола, предаде Ройтерс. Той каза, че иска да наложи санкции върху иранския петрол поетапно, изразявайки безпокойство, че в противен случай ще има разтърсване на енергийните пазари и глобално покачване на цените на петрола. Тръмп уточни, че \"това няма нищо общо с Иран и че би свел иранския петрол до нула незабавно, но това ще предизвика шок на пазара\". \"Не искам покачване на цените на петрола\", заяви той.    ", "date": "2018.11.06", "title": "Тръмп: Вероятно няма да се срещна с Путин в Париж"}
{"url": "http://epicenter.bg/article/Izbori-v-SASht--Tramp-2020-ili-nachalo-na-demokratichen-obrat/167458/7/0", "text": "Ключов вот се провежда днес в Съединените щати – т.нар междинни избори. Залогът е коя от двете големи партии - Републиканската или Демократическата, ще доминира в двете камари на Конгреса. Изборите се смятат за важна проверка за 2-годишното управление на президента Доналд Тръмп, чийто рейтинг се срина едва до 41 на сто.   През последните седмици милиардерът засили нападките срещу опонентите си по спорни въпроси, като миграцията, предупреждавайки за опасността от демократически \"социализъм\" и за \"нашествието\" на престъпници в конвоите с бежанци, идващи от Централна Америка. Точно преди изборите влязоха в сила наложените от него нови санкции срещу Иран, които обаче не спират ислямската република да търгува с нефт. Отново преди вота Тръмп хвърли голямо количество военни по границата заради мигрантите, макар към момента да е неясно дали наистина ще се стигне до опит за щурм на американската територия. Острите му изказвания активизираха консервативните избиратели, но други разкритикуваха тактиките на президента като \"насаждащи страх\", отбелязва Би Би Си.     Всички повтарят, че това са най-важните избори, а за нас в ЕС преди евровота догодина е много интересно да набюдаваме тази гражданска мобилизация, коментира в студиото на предаването „Тази сутрин” по БТВ ръководителят на бюрото на Европейския парламент у нас Теодор Стойчев. Той посочи, че икономиката има огромна роля на изборите зад Океана и за Евросъюза е важно как ще се развият отношенията с администрацията на Доналд Тръмп. По думите му от ескалиране на напрежението „нито ние имаме полза, нито САЩ имат полза”. Стойчев подчерта, че е изключително трудно да се прогнозира резултатът от междинните избори. По думите му подобна обществена мобилизация ще е нужна и за изборите за нов състав на ЕП през следващата година. Гласуването тогава ще е на фона на брекзит, за който и Стойчев призна, че „отиваме към един вариант, който не е благоприятен нито за Обединеното кралство, нито за Европейския съюз”.    ", "date": "2018.11.06", "title": "Избори в САЩ: Тръмп 2020 или начало на демократичен обрат"}
{"url": "http://epicenter.bg/article/Vazhno-e-mladite-da-razberat--che-ima-hora--koito-mislyat-za-tyah-i-im-otvaryat-vratite-kam-sveta/167456/10/0", "text": ". “Журито беше единодушно в избора си“, заяви проф. Огнян Герджиков, който заедно с д-р Милен Врабевски, проф. Пламен Павлов, Добрина Чешмеджиева, Кирил Калев, Елеонора Гаджева, Снежана Йовева-Димитрова и Ива Дойчинова имаше трудната задача да излъчи най-достойните между 17-те номинации от журналистическия екип на програма „Христо Ботев“ на БНР и над 120 предложения от слушатели.   По скайп в ефира на БНТ 91-годишният проф. Балкански, който от десетилетия живее във Франция заяви: “Вълнувам се! За мен признанието е важно. Но по-важно е младите да разберат, че има хора, които мислят за тях и им отварят вратите към света“.   Проф. Минко Балкански е световноизвестен физик, автор на повече от 30 научни монографии. Той е носител на множество награди и ордени от държавни и научни институции от целия свят за постиженията си в сферата на образованието и науката.   Фондацията, носеща името на баща му \" Миню Балкански\", търси, подпомага и подготвя талантливи български деца за кандидатстване в най-престижните чуждестранни научни заведения. Задачата, която си поставя е да намери следващия Алберт Айнщайн. Той вярва, че той ще бъде българин, вярва в потенциала и таланта, но също така смята, че обществото не успява да създаде възможност за развитие на тези деца.   Професор Минко Балкански е считан за един от най-известните учени в областта на физиката в световен мащаб.   Кампанията се проведе за пети пореден път, като програма „Христо Ботев“ на БНР  тази година се включи като инициатор на официалната церемония. БНТ бе медиен партньор на събитието.   Специалната номинация на екипа на сутрешния блок на програма „Христо Ботев“ на БНР „Нашият ден“ бе за най-младият номиниран. Едва 19-годишен той осъществява проекта „Да се изгубиш нарочно“, в който заедно със свои приятели показва красотите на най-затънтените кътчета в България и разказва незабравими човешки истории за добрината на хората, живеещи на село. Пътуването е представено под формата на уеб сериал.    Голяма част от проектите са осъществени от млади хора със средна възраст 25-26 години. Това са „Златната ябълка“ на Студио Змей, „Българите, забравените постижения“.   Голямата награда „Будител на годината 2018“ е пластика на скулптора Александър Пройнов, наречена „АЗБУКИ“. Пройнов има десетки самостоятелни изложби у нас и в Европа, изработил е над 2000 малки пластики. Автор е на символа „Зевс и Европа“, негова е бронзовата пластика „Св. Йоан Кръстител“, която Цецка Цачева връчи през 2010 г. на папа Бенедикт ХVI.   Най-много подкрепа като гласове в bnr.bg събра Крис Захариев за проекта \"Да се изгубиш нарочно\", който получи наградата на програма Христо Ботев на БНР. Признанието и наградата на Vivacom отиват при Михаил Стефанов за арт-фестивала   и проекта  , наградата на ОББ се присъди на Студио Змей и анимационната поредица \"Златната ябълка\".   Дигателят на „Будител на годината“ Ива Дойчинова написа развълнувано във Фейсбук: „Трудно се разделям с преживяването. Давам си сметка, че се пристрастявам към проектите, хората, енергията. Когато си на строг организационен педал в последните три месеца и в същото време дълбоко емоционално свързан, след финала ти трябва време да осъзнаеш какво се е случило. Казвам си и днес - благодаря, че започнах. Заради тази кампания се променям и изграждам, заради тези хора изразът \"почивен ден\" загуби смисъла на сладост. Сладост са те. Благодаря за всички будители, които ми вкарват въздух в дробовете всяка година.   Благодаря на д-р Милен Врабевски, че ми дава доверие, свобода и възможност, благодаря на всички екипи - на Радио ФМ+ преди, на БНР и програма Христо Ботев  сега, за споделеността и вярата, на Мишо Михов за прекрасната операторска работа /и екип:)/, на Антон Тончев  за скорпионската му дивотия и талант в монтажа, на Станислав Терзиев  за режисьорската му професионалност и категоричност, на мама, татко, семейството ми, на любовта ми, която ми дава крила. И най-вече и пак на всичките будители, които ме карат да гледам нагоре през всички тези пет години. Боян Петров , с теб пак си говоря. Обичам ви“.  ", "date": "2018.11.06", "title": "Важно е младите да разберат, че има хора, които мислят за тях и им отварят вратите към света"}
{"url": "http://epicenter.bg/article/Vtori-opit-za-prekratyavane-na-deloto-sreshtu-Harvi-Ueynsteyn/167467/10/99", "text": "Адвокатите на Харви Уайнстийн правят втори опит да бъде прекратено делото срещу него в Ню Йорк по обвинение за сексуален тормоз, съобщи \"Холивуд рипортър\"; цитиран от Дарик.   Защитниците му заявиха в понеделник в съда, че „делото на клиента им е опетнено от полицейско неправомерно държание” заедно с още проблеми по него.   Адвокатите на Харви Уайнстийн искат уволнение или изслушване за това, което те наричат „неправомерно държание”. Съдът в Манхатън все още не е дал официален отговор.   В началото на делото, Уайнстийн бе обвинен от три жени в сексуален тормоз. Промяната дойде, когато една от свидетелките заяви, че е била посъветвана разследващ полицай да изтрие противоречиви доказателства от телефона си. След това прокурорите заявиха, че същият разследващ е дал този съвет и на друга свидетелка по делото. Но според тях и в двата случая не се е стигнало до реално изтриване на информация.  ", "date": "2018.11.06", "title": "Втори опит за прекратяване на делото срещу Харви Уейнстейн"}
{"url": "http://epicenter.bg/article/Guinet-Poltrou-rebrandira-menopauzata/167475/10/100", "text": "Гуинет Полтроу разкри, че усеща първите признаци на менопаузата, които се отразяват на фигурата ѝ и на емоционалното ѝ състояние.   \"Внезапно се ядосвам без причина и се изпотявам прекалено\", споделя блондинката, цитирана от MissBloom. Актрисата добавя, че обществото трябва да промени отношението си към този естествен процес в тялото на жената: \"Менопаузата се нуждае от ребрандиране. Помня, когато при майка ми настъпи този период - не беше никак лесно - тя често стадаше от емоционални сривове. Не мисля, че има добър пример за жена в менопауза, но обществото трябва да промени гледната си точка към това.\"   Това откровено признание актрисата прави на своя сайт Goop.com, който съвсем наскоро се оказа под прицел.   Актрисата беше обвинена, че на сайта си продава витамини за бременни с опасни за състоянието им съставки. Но Гуинет няма намерение да променя нещо, дори отново промотира добавки за жени в менопауза, които могат да бъдат купени чрез сайта ѝ.   Източник: Дир.бг ", "date": "2018.11.06", "title": "Гуинет Полтроу ребрандира менопаузата"}
{"url": "http://epicenter.bg/article/Odobriha-doklad-na-Stanishev-za-vlizaneto-ni-v-Shengen/167461/2/0", "text": "Комисията по граждански свободи, правосъдие и вътрешни работи в ЕП прие с голямо мнозинство доклада на евродепутата Сергей Станишев, с който ЕП ще поиска незабавно приемане на България в Шенген с всички граници – сухопътни, въздушни и морски. Докладът беше подкрепен с 36 гласа „за“ и 4 „против“, като през декември предстои да бъде обсъден и гласуван в пленарна зала.  „Бих искал да благодаря на колегите евродепутати, които заявиха категоричната си подкрепа за пълноправното членство на България в Шенген. Този доклад представлява качествено нов елемент в позициите на европейските институции по темата, тъй като отхвърля опасната идея за поетапно приемане. Оттук нататък предстои още работа, за да гарантираме одобрението на текста от Европарламента в пленарна зала – нелека задача, предвид съпротивата на много десни и крайнодесни депутати, които системно гласуват против влизането ни в Шенген,“ заяви Станишев.  В доклада на Станишев се припомня, че България и Румъния са изпълнили всички критерии още през 2011 г. и се отчитат негативните последици от недопускането на двете страни да станат пълноправни членове на Шенгенското пространство. Сред тях са пропуски в информационните системи за сигурност на ЕС; значителни икономически загуби и пропуснати ползи за двете страни и за ЕС; намаляване на доверието към европейските институции заради неизпълнението на поетите ангажименти към България и Румъния.  „Благодарение на серията инициативи от последната година, успяхме да върнем темата Шенген в дневния ред на ЕС. Въпросът обаче остава блокиран в рамките на Съвета – решението е само в ръцете на държавите-членки. Българското председателство беше шанс да изчистим натрупаните негативи и да си върнем изгубеното доверие, което имахме при приемането ни в ЕС през 2007 г. През юли като че ли наистина имаше положителна инерция – австрийският вътрешен министър заяви, че въпросът за нашето членство ще бъде разгледан от Съвета на вътрешните министри през октомври. Това обаче не се случи и е логично да си зададем въпроса – защо?“  „През последните години редица европейски лидери посетиха границата с Турция и привидно изразиха подкрепа, но продължават да говорят за корупция и липса на върховенство на закона, а поредицата скандали от началото на годината бият на очи и спъват всякакъв напредък. Случаите с непроверените пътници от пристигащи самолети на летището, избягалите затворници, сривът на търговския регистър, убийствата, които повдигнаха много въпроси, корупционните практики в ДАБЧ показват системни пропуски и неспособността на управляващите да убедят скептичните правителства, част от които от ЕНП, че България би била надежден партньор в Шенген.  И все пак вярвам, че този доклад може да бъде полезен инструмент в преговорите на правителството с други държави-членки – стига да не отстъпват за сухопътните граници. Тревожното е, че вместо да отстояват пълноправното членство на страната ни, все по-често чуваме одобрение за опасната идея за влизане само с въздушни граници. Това би било прецедент, който ще отложи за непределното бъдеще вдигането на контрола по икономически по-важните сухопътни граници и ще постави под въпрос участието на България в бъдещи общоевропейски системи за сигурност.“, заяви в заключение Станишев.  ", "date": "2018.11.06", "title": "Одобриха доклад на Станишев за влизането ни в Шенген"}
{"url": "http://epicenter.bg/article/Kubrat-Pulev--Shte-ima-zname-na-vsyaka-darzhavna-sgrada--ako-az-sam-v-upravlenieto/167462/2/0", "text": "Ще има знаме на всяка държавна сграда, ако аз съм в управлението. Това заяви претендентът за световната титла по бокс Кубрат Пулев  в предаването на bTV \"Тази сутрин\".    \"Не можах да повярвам какви глупости беше написал Кеворкян в един свой коментар. Той ми е бил като идол, а в един момент да напише такива глупости, направо не мога да повярвам.  Много често срещам такива хора- интелигентни, но объркани.  Той е един от тях -интелигентен, но объркан. Тези хора са объркани, защото са обезверени поради техния опит, това, което са видели през социализма и сега... Този дълъг житейски опит ги е докарал до там да не вярват в нищо, да не вярват, че България някога може да се оправи, да не вярват, че ... Той самият ми каза в един предварителен разговор, преди едно интервю: \"Ти си много наивен\". Аз съм наивен обаче съм вярващ. По-добре да си наивен и вярващ , отколкото да не си наивен и да не вярваш в абсолютно нищо\", каза Пулев.     \"Мачът с Хюи Фюри можеше да се проведе в Англия и да спечеля милиони. България обаче е моята радост и затова исках да зарадвам хората тук\", обяви Кубрат. На 27 октомври Кобрата победи съперника си по точки пред пълните трибуни на \"Арена Армеец\" и отново е официален претендент за световната титла на Международната боксова федерация. \"Някои жълти вестници писаха, че съм взел огромна сума, но това не е вярно. Навсякъде другаде можех да я взема, но не и тук за съжаление. Но това е моята радост. За мен не е по-трудно пред българска публика - хората носеха светена вода от манастири и пръскаха моя ъгъл. Дайте си сметка как приемат мен и моите мачове. Парите отиват на заден план. Те не просто ми мислят доброто, а приемат двубоите ми като лична кауза и именно това ми дава енергия. На трибуните имаше англичани, но не им се чу гласчето, въпреки че се заканваха да правят зулуми\". \"Доброто настроение след такава победа ме държи цяла година. Бях малко по-гипсиран, защото не се бях качвал на ринга година и половина, а рутината играе роля. Избрах да изляза на \"Притури се планината\", защото това е много, много силна песен. Тя повлия на хората, на тяхното самочувствие, за тръпката пред екраните и в залата. Галата се излъчи в много държави и тази песен е звучала в цял свят, което ми дава гордост и радост\". Кубрат допълни, че няма ритуали преди мач. \"Аз силно вярвам в себе си и в Господ. Много са важни хората около мен, защото те ми дават сигурност и подкрепа. Излизаме и мачкаме всички заедно. Често поправям моя треньора Ули Вегнер. Той казва: \"ти трябва\", а аз му казвам: \"не, ние трябва\". Пулев подчерта, че докато публиката в Германия гледа бокс като на театър, българите са далеч по-емоционални. \"На ринга чувам как хората се побъркват при всяко мое движение. У нас те са фенове по-скоро на Кубрат Пулев, отколкото на бокса\". Боксьорът разкри още, че три дни преди мача с Фюри е бил с висока температура. \"Имах 39 градуса, но ми мина за един ден. На човек му минават всякакви мисли, но бях решил дори и така да се кача на ринга. Не можех да предам хората. Освен това имах контузия като тази, която ме спря за мача с Джошуа, но по-малка. А и вече имаме опит. Не е само до стискането на зъби, важна е вярата - почваш да търсиш изход от ситуацията. А той е само един - продължаваме напред и победата!\" \"Виждах черепа на Фюри през аркадата, която му се отвори. На мен тя дава самоувереност, него го смачква. В следващия рунд той опита да тръгне яко в атака, но това няма как да стане, не съм взет от улицата и съм подготвен. Удържах и той рухна психически - видя, че не може да направи абсолютно нищо. Един удар сигурно тежи няколко тона, зависи къде ще попадне - в брадата, в тялото също много боли. В късните рундове става малко като във филма \"Кървав спорт\". \"Преди мача от щаба на Фюри имаше много мръсни номера, но им казах - отидете и му кажете, че ще го бия. Той беше много сериозно подготвен, но видя, че никъде няма пролука. Загубата от Кличко не бе никакъв край за мен. Яд ме е за българите, които ме подкрепяха в Хамбург. За първи път ме свалиха в бокса, а имам над 300 мача при аматьорите\". Кубрат за пореден път очерта ключовата роля на своя баща Венко за родолюбието и шампионския дух на него и брат му Тервел. „Той е знаел имената ни и е планирал какво ще постигнем още преди да ни зачене. Искал е и трети син, който да търси Аспарух.Сигурен съм, че сега ни гледа някъде отгоре и се гордее“. \"Аз исках да имам поне 5 или 7 деца. Няма как, започвам, защото ми предстои усилен труд\", пошегува се Кобрата, който от години има връзка с изпълнителката Андреа.  ", "date": "2018.11.06", "title": "Кубрат Пулев: Ще има знаме на всяка държавна сграда, ако аз съм в управлението"}
{"url": "http://epicenter.bg/article/Prof--Marinov--Upravlyavashtite--gasyat-ogan-s-benzin-/167464/2/0", "text": "Управляващите „гасят огън с бензин“ – необходими са не просто нови лица, а алтернатива на това сбъркано управление. Така политологът проф. Александър Маринов коментира за сутрешния блок „Добро утро, България“ на Радио „Фокус“ актуалната политическа обстановка у нас.   По думите му грешките и самодоволство на управляващите са основна причина за това. Според него активно въвличане на обществото в политическия процес е единственият правилен път, който обаче не търпи повече изчакване на прогнози и резултати от избори. Тази обстановка във властта обаче сякаш стана нормална за родния политически живот, коментира политологът.   „Един от най-важните белези на лошото управление е когато властта не вижда, а след това подценяват проблемите, отнася се надменно към обществото и не иска да води пълноценен диалог. Въпросът е друг – не да се чака, а да се работи за подготовката на различни варианти на алтернатива - не с 1-2 изолирани пропагандни мерки, а със сериозна, премислена и осигуряваща обществено съгласие политика. Ако под алтернатива разбирате някъде в или извън парламента да седи нещо като ГЕРБ през 2009 година – няма да стане. Но алтернативата в политиката понякога се ражда в хода на събитията.   Аз споделям съмненията, че активността на опозицията не е съпроводена с необходимата степен на готовност“, коментира проф. Александър Маринов.   Според него всеки в опозиция си дава сметка, че ако остане встрани от този процес – ще бъде елиминиран от състезанието. ДПС осъзнаха, че конспиративното съучастие в поддържането на властта вече не им носи ползи, допълни политологът.   Той прогнозира, че всички опозиционери ще почнат да се дистанцират от вече изхабените премиера Бойко Борисов и ГЕРБ, тъй като коалицията с тях не е изгодна.", "date": "2018.11.06", "title": "Проф. Маринов: Управляващите „гасят огън с бензин“"}
{"url": "http://epicenter.bg/article/Evgeniy-Daynov--Predsrochnite-izbori-ne-chukat-na-vratata--te-hlopat/167465/2/0", "text": "Натрупаното напрежение в обществото по редица въпроси и голямата нестабилност на управляващата коалиция водят до две възможности за премиера Бойко Борисов през следващите месеци – падане от власт и предсрочни избори. Нова властова конфигурация обаче може да нанесе големи щети на реномето на управляващите. Това коментираха политолозите проф. Евгений Дайнов и Димитър Ганев в ефира на БТВ.   „Управлението е в криза поради простата причина, че срещу него се събират огромни мнозинства. Докато има демокрация, това значи крайна нестабилност”, подчерта Дайнов. По думите му предсрочните избори са неизбежни, но вече „тези избори не чукат на вратата, те хлопат”.   „Борисов, макар да е виртуоз на тема „Оцеляване”, винаги изпуска момента, в който в негова изгода би било да свика предсрочни избори. Да свикваш избори през зимата в такава аграрна страна като България не е добре. Не го виждам как ще добута до европейските избори”, допълни политологът.   Според Димитър Ганев, обаче, пътят до предсрочните избори е по-дълъг. Той отбеляза, че до момента Борисов винаги е правил кадрови промени при натрупано напрежение, но няма как „да подаде оставката” на контролиращия 5-6 депутати в 122-членното мнозинство Валери Симеонов без това да не нанесе „много тежка щета”. Въпреки това, ходове са възможни – „Воля” да застане на мястото на НФСБ или даже премиерът да подаде оставка и ГЕРБ да получи нов мандат за правителство в рамките на парламента, който да се реализира в различна конфигурация.   „Аритметично такова мнозинство съществува, но всяка друга конфигурация ще му носи тежка имиджова щета”, посочи Ганев. И да стигнем до предсрочни избори, резултатът може и да не бъде много различен.   „БСП се проваля, всеки път, когато ГЕРБ го закъса, БСП изръсват такава феноменална глупост, че хората си казват: „По-добре ГЕРБ отколкото БСП”, отбеляза Дайнов.   Ганев допълни, че ерозията в доверието към управляващите не води до „преливане” към левицата.  ", "date": "2018.11.06", "title": "Евгений Дайнов: Предсрочните избори не чукат на вратата, те хлопат"}
{"url": "http://epicenter.bg/article/BSP-vnese-v-API-iskane-za-tehnicheska-reviziya-na-vsichki-problemni-patishta-v-stranata/167468/2/0", "text": "\"Искаме да бъде направена независима техническа експертиза на автомагистралите Тракия, Хемус, Струма и Марица, както и на първокласен път I-1 - Видин - Кулата и второкласен път II-18 - Околовръстен път на София\". Това каза говорителят на ПГ на \"БСП за България\" Елена Йончева пред журналисти, след като внесе искане до АПИ.   Тя заяви, че левицата иска това, за да обезпечи реален и безпристрастен резултат на направеното техническо изследване и настоява експертизата да бъде направена в независима европейска, лицензирана лаборатория. \"Искаме да получим отговор- краде ли се от българските магистрали?\", коментира Йончева.   Народният представител обясни, че изследването се състои във взимане на вертикални ядки от тези пътища, които ще покажат не само дебелината на пластовете, но и техния състав. \"Така ще бъде сравнен даденият участък с първоначалните планове\", обясни още тя.   Йончева каза още, че състоянието на пътищата е видимо за всеки и без да се прави експертиза, а в обществото съществува убеждението, че голям процент от сумите по обществените поръчки се връщат към властта.  Елена Йончева покани медиите да проследят целия експертен процес и призова правителството да  подкрепи  тази независима експертиза.   „Вярваме, че това е единственият начин да изчистим името на България. Ако няма от какво да се притесняват, би трябвало да ни подкрепят в искането за такава независима техническа експертиза“, каза още народният представител.  Тя бе категорична, че исканата от БСП експертиза по никакъв начин не дискредитира българските строители, а е единственият начин те да бъдат защитени.   \"Това е малка но реална стъпка срещу системата, която убива\", заяви още Елена Йончева. Тя обясни, че след като АПИ разреши взимането на такива проби, левицата ще събере средства, за да бъде извършена експертизата и няма да ангажира бюджета на държавата по никакъв начин. \"Всеки българин е заинтересован истината да излезе наяве, затова такава експертиза трябва да бъде направена\", завърши Елена Йончева.", "date": "2018.11.06", "title": "Елена Йончева: Искаме да получим отговор - краде ли се от българските магистрали?"}
{"url": "http://epicenter.bg/article/Rumen-Radev-shte-vrachi-darzhavni-otlichiya/167472/2/0", "text": "Държавният глава Румен Радев ще връчи националния флаг на участниците в 27-та българска Антарктическа експедиция.   Церемонията ще се състои днес от 11 часа в Гербовата зала на „Дондуков“ 2. По-късно през деня, от 14 часа, на „Дондуков“ 2 президентът Радев ще удостои изтъкнати българи с държавни отличия.   С орден „Стара планина“ втора степен посмъртно ще бъде награден Панде Ефтимов за изключително големите му заслуги за популяризирането на българската история през периода на войните за национално обединение и за съхраняване на българщината в Република Македония.   Държавният глава ще връчи орден „Стара планина“ първа степен на проф. д-р Чавдар Славов за неговите изключително големи заслуги за медицинската наука и практика в България и за съществените му постижения в областта на урологията. С орден „Стара планина“ първа степен президентът Радев ще удостои Веселин Николов за изключително големите му заслуги в областта на културата и изкуството.", "date": "2018.11.06", "title": "Румен Радев ще връчи държавни отличия"}
{"url": "http://epicenter.bg/article/BSP--GERB-shte-prevarnat-Banyata-na-Sofiya-v-muzey-na-absurda/167473/2/0", "text": "\"Да имаш създадена инфраструктура за минерална баня и да направиш в басейните й \"зали за събития\" е театър на абсурда! Софиянци, ще позволим ли и северното крило на Централната минерална баня да бъде превърнато в музей?\"   С тези думи започва позицията на общинските съветници на БСП в Столичния общински съвет (СОС) във връзка с плана на Столична община да превърне Централната минерална баня в музей.   Червените общинари обясняват, че само преди година - на 14 септември 2017 година - СОС е гласувал Програма за развитие на минералните извори. Според програмата в северното крило на Централната минерална баня ще бъде изграден модерен СПА център, а балнеоложките центрове в \"Овча купел\", \"Горна баня\" и Банкя ще бъдат възстановени.   \"Само година по-късно равносметката е следната: По европейски проекти банята в \"Овча купел\" ще бъде преустроена в \"Център за изследване на минералните води\", а банята в \"Горна баня\" - в \"Център по музеология\", пишат червените, допълвайки, че от групата на БСП в СОС са гласували против \"затриването на минералните бани в \"Овча купел\" и \"Горна баня\".   Сега обаче управляващите в София предлагали емблематичната за града Централна минерална баня да бъде превърната изцяло в музей, а мъжкият и женският басейн да станат \"зали за обществени мероприятия\".   Според социалистите цената на преустройствата е около 9 млн. лв., като около 50% от тях трябва да бъдат осигурени от общинския бюджет. \"Ние, общинските съветници от БСП, категорично сме против подобно преустройство на Централна минерална баня и отнемането на възможността на гражданите на столицата, гостите и туристите, да се ползват от богатството на минералната вода, която щедро ни е дала природата и която заема централно място в герба на града ни\", категорични са социалистите в СОС.   Според тях подобна идея в никакъв случай не трябва да се реализира, без това да бъде съобразено с мнението на гражданите на столицата. Поради това общинарите искат по въпроса да се проведе обществено допитване, за да се чуе мнението на столичани относно идеята на СО.   Преди дни заместник-кметът по културни въпроси в Столична община (СО) Тодор Чобанов представи идейния проект на общината за разширяване на Музея за история на София. С проекта на практика общината възнамерява да заличи мъжкия и женския басейн на банята и те да бъдат превърнати в зали с културна насоченост и функция като музика, театър, кино и изложби.", "date": "2018.11.06", "title": "БСП: ГЕРБ ще превърнат Банята на София в музей на абсурда"}
{"url": "http://epicenter.bg/article/Borisov-se-sreshtna-s-glavniya-ravin-na-Evropa-Pinkas-Goldshmidt/167476/2/0", "text": "Министър-председателят Бойко Борисов се срещна с главния равин на Европа Пинкас Голдшмидт, съобщиха от Правителствената информационна служба.   По време на разговора главният равин изрази благодарност към българското правителство за подкрепата и сигурността, която страната ни оказва към българската еврейска общност. Пинкас Голдшмидт отбеляза, че в други части на Европа се наблюдава увеличаване на проявите на антисемитизъм за разлика от България.   Премиерът Бойко Борисов подчерта, че страната ни винаги е била пример за религиозна толерантност и в България традиционно няма процеси на антисемитизъм. Той добави, че по тези въпроси у нас има и специален национален координатор, чийто функции се изпълняват от заместник-министър на външните работи.   Главният равин Голдшмидт заяви, че България и правителството са изключително уважавани сред еврейските общности в Европа. В разговора премиерът Борисов подчерта, че не трябва да се забравя подвига на българите за спасяването на българските евреи по време на Холокоста.   В разговора премиерът Борисов беше поканен от Конференцията на европейските равини да участва като почетен гост в работната им сесия в рамките на Мюнхенската конференция по сигурност през февруари 2019 г.", "date": "2018.11.06", "title": "Борисов се срещна с главния равин на Европа Пинкас Голдшмидт"}
{"url": "http://epicenter.bg/article/Manolova-otkazva-kolata-na-Trifonov--Prashta-biletite-ot-vlaka-priemna-na-Vladislav-Goranov/167478/2/0", "text": "Омбудсманът Мая Манолова отказа кола и шофьор от шоумена Слави Трифонов. Манолова остана без кола и шофьор от НСО заради икономии в службата и защото според финансовия министър Владислав Горанов ползвала НСО като таксиметрова фирма. НСО е \"една скъпа таксиметрова компания и точно за това в новия бюджет има текстове, с които тази практика се прекратява\", каза на 1 ноември Горанов. Затова от вчера сутринта Манолова ползва обществения транспорт, за да направи приемни в страната. А вечерта в началото на \"Шоуто на Слави\" шоуменът обяви, че предоставя кола и шофьор на Мая Манолова, защото отношението към нея било чисто заяждане от страна на държавата. Омбудсманът не трябва да бъде унижаван, посочи Трифонов.  \"Благодаря на Слави Трифонов, че ми е предложил кола и шофьор, но няма как да приема, с моя екип ще се справим с ресурса, който имаме\", бе отговорът на Манолова. \"Управляващите взеха правото ми на кола - това може да е зло за добро. Автомобилите в моята институция си имат график, не мога да ползвам друг оттам. Хората се свързват с нас при какви ли не случаи. Ще се опитаме да стегнем колите, които имаме\", добави омбудсманът. И се извини на гражданите, че ги занимава с проблемите си. По-рано във вторник Манолова се качи на влака София-Варна. И направи приемната с граждани там. \"Билетите на гражданите, които ще използват приемната, ще бъдат осчетоводени и изпратени на финансовия министър, защото хората не са длъжни да плащат за приемна с когото и да било\", каза Мая Манолова. На гара Плевен тя поясни пред медиите, че над 20 души са дошли в приемната й.  \"Наистина се оказа много полезен този начин за срещи с гражданите. Поставиха се много проблеми, ще помогнем конкретно на много хора. Имаше и колективни жалби, които се отнасят за още повече граждани. Така че всяко зло за добро. Импровизираната приемна има своите огромни плюсове. Много се надявам този пример да бъде последван и от други представители на институции\", коментира Манолова. По думите й единственото, от което й е неудобно, е \"огромният интерес, който предизвиква иначе една нормална постъпка\", защото хиляди хора се возят всеки ден с този влак, качват се и в автобус.  \"Моята работа е аз да се занимавам с проблемите на хората, да бъда до тях да ги подкрепям. Но тези дни имах десетки обаждания за подкрепа. Това ме мотивира да работя на 100 процента за проблемите на всеки български гражданин. Това е работа, която ми е на сърце, върша я с цялата си енергия, имам две години мандат. Мисля, че трябва да свикнем да виждаме политици, институции в обществения транспорт\", каза още Манолова. И в Плевен имаше граждани, които се качиха специално на влака, за да разговарят с нея.  По-рано днес от пресофиса й обаче съобщиха, че след приемната във влака в 15.30 ч. общественият защитник ще се срещне с бивши служители на фалиралата авиокомпания \"Ер Виа\" във връзка с неизплатените им заплати в Областна администрация Варна -ул. Преслав № 26. По-късно омбудсманът ще разговаря с ръководствата на Окръжния и Районния съд във връзка с предложенията за създаване на специализирани съдебни състави и щадящо правосъдие по отношение на деца в родителски конфликт.   ", "date": "2018.11.06", "title": "Манолова отказва колата на Трифонов. Праща билетите от влака-приемна на Владислав Горанов"}
{"url": "http://epicenter.bg/article/Yoncheva--Ginka-Varbakova-i-ekipat-y-vlizat-v-upravlenieto-na-ChEZ-Balgariya--Tova-e-skandalno-/167479/2/0", "text": "\"Стана известно, че Гинка Върбакова и част от нейния екип влизат в управлението на ЧЕЗ България. Това може да стане на извънредно събрание, което се предвижда за 27.11.2018 г.\"  Това обяви говорителят на ПГ на \"БСП за България\" Елена Йончева.   Тя заяви, че това е скандално. \"КЗК отказа на Гинка Върбакова придобиването на ЧЕЗ България, премиерът Борисов още в края на март ни уверяваше, че държавата е поискала да участва в сделката, самата г-жа Върбакова каза, че премиерът иска да има пълен контрол върху сделката\", припомни народният представител.   Тя попита - Гинка Върбакова ли е държавата?  \"Кой предложи на ЧЕЗ г-жа Гинка Върбокава и нейния екип? Бойко Борисов ли препоръча те да влязат в ръководството на ЧЕЗ?\", попита още Йончева.   Тя припомни, че  прeз 2009 г, по предложение на правителството на Борисов, в управлението на ЧЕЗ влиза неговият приятел Митко Каратиста. \"Тогава на въпрос към ЧЕЗ- защо той влиза в управлението на компанията, говорителят на дружеството Барбара Попанова отговаря: \"Той е български гражданин, който добре познава социалната и политическа среда в България\", припомни още тя. Елена Йончева заяви, че зад гърба на българите, когато правителството се тресе от поредния скандал, Гинка Върбакова и нейният екип влизат в управлението на ЧЕЗ.", "date": "2018.11.06", "title": "Йончева: Гинка Върбакова и екипът й влизат в управлението на ЧЕЗ България. Това е скандално!"}
{"url": "http://epicenter.bg/article/Parvan-Simeonov--S-poreditsata-ot-protesti-se-tseli-svalyane-na-pravitelstvoto/167481/2/0", "text": ", каза днес в предаването „Преди всички“ изпълнителният директор на „Галъп интернешънъл“ Първан Симеонов. Данни от проучване на социологическата агенция, огласено вчера, сочат, че 81% от българите смятат, че Валери Симеонов трябва да подаде оставка.     „Те го наричат „програма“ за експертност, за широка подкрепа в парламента...   Поне на първо време това работи донякъде за ГЕРБ и за патриотите, защото, опасността ДПС да е срещу теб обикновено е добра политическа реклама в България. Но ако ДПС са сериозни в това свое намерение, Борисов знае, че те трудно ще се откажат и вероятно това го притеснява повече“, каза той.     „Според мен в момента се чуди и се чуди главно между две опции - дали този път нещата са толкова неприятни, колкото са били през, примерно, зимата на 2012-а срещу 2013-а, или пък си казва той: „Това вече много пъти съм го гледал и съм правил една и съща грешка, на страха очите са големи и съм хвърлял кърпата и съм отивал на избори, без да е имало нужда, защото заплахата не е чак толкова голяма\". Той в момента разсъждава между тези двете“, каза Симеонов.   , добави той.   Симеонов коментира и защо Борисов не реагира този път, въпреки че той променя мнението си под обществен натиск:    Той е доста обилно онагледен през медиите, но   т. е двете основни опозиции, които ГЕРБ има.  .    Това е съвсем отделна, различна и човешка тема, но  “, каза Първан Симеонов.      За съжаление беше използвана в смисъл, който само Валери Симеонов и само двама – трима езиковеди могат да схванат. И въобще – не се говори с такъв замах, с такова настървение и с такава злорада енергия, така си мисля аз.  , каза изпълнителният директор на „Галъп“.     „Дали може така този парламент? Трудно би било, особено ако и г-н Марешки напусне, само че аз не съм сигурен, че това ще донесе много голям позитив на тези, които правят това.   Опозицията донякъде бърка тук, че на българите им се нравят резки движения.  , каза Първан Симеонов.  ", "date": "2018.11.06", "title": "Първан Симеонов: С поредицата от протести се цели сваляне на правителството"}
{"url": "http://epicenter.bg/article/PG-na--Obedineni-patrioti--provezhda-sreshta-v-Ministerskiya-savet/167485/2/0", "text": " ПГ на „Обединени патриоти“ проведе среща в Министерския съвет, предаде Агенция „Фокус“. На срещата присъстват тримата лидери на партиите от малката коалиция – Валери Симеонов (НФСБ), Красимир Каракачанов (ВМРО) и Волен Сидеров (\"Атака\"), както и депутати от парламентарната група. Срещата бе закрита за медиите и не се предвиждаха изявления. След заседанието обаче лидерът на \"Атака\" Волен Сидеров отговори на въпросите на журналисти. Просто имахме заседание на \"Обединени патриоти\", решихме да е в Министерски съвет, защото обстановката е по-тържествена, обясни той.  „Доведох колегите тук, защото има много интересни творби на Димитър Годжанов и на Никола Танев. Да видят, че в тази сграда има много добри картини, да видят малко изкуство“, каза той.  \"Нищо специално, нищо интересно. Просто имахме заседание на групата и решихме да е тук, защото обстановката е по-тържествена\", допълни Сидеров. На въпрос върви ли диалогът в групата, той отговори: \"Да, върви\". Сидеров обясни, че не изпитва съмнения за събирането на кворум за днешното парламентарно заседание. Малко по-късно се видя, че в пленарната зала наистина има 122 депутати. „Всичко е наред, за момента няма предпоставки за напрежение. Имахме заседание на парламентарната група и затова решихме да е тук“, изтъкна още той.  ", "date": "2018.11.06", "title": "Волен Сидеров: Имахме заседание, всичко е наред!"}
{"url": "http://epicenter.bg/article/Plenumat-na-BSP-obsazhda-v---quot-Duma-quot--na-11-noemvri/167488/2/0", "text": "Изпълнителното бюро на БСП свиква на заседание Националния съвет на партията, съобщиха от пресцентъра на \"Позитано\" 20. Изпълнителното бюро на БСП взе решение да свика заседание на Националния съвет на партията на 11.11.2018 г., от 11:00 ч, се казва в съобщението.  Предлаганият дневен ред е: \"Бюджет - 2019\" - Алтернативата на БСП; определяне на дата и дневен ред за 49-ия конгрес; подготовка за участие в изборите за Европейски парламент, както и проект за стратегия за ляв медиен пул и развитието на в. \"Дума\".", "date": "2018.11.06", "title": "Пленумът на БСП обсъжда стратегия за в. \"Дума\" на 11 ноември"}
{"url": "http://epicenter.bg/article/Marinov-Tryabva-da-ima-razlika-v-tsenite-na--Grazhdanska-otgovornost--za-narushiteli-i-za-izryadni-vodachi/167489/2/0", "text": "  Трябва да има разлика в цените на застраховката „Гражданска отговорност“ за водачи без провинения на пътя и такива, които постоянно извършват нарушения, заяви днес вътрешният министър Младен Маринов в отговор на въпрос на „Хоризонт“ за цените на застраховката.   „Формирането на цената на „Гражданската отговорност“ зависи от поведението на водачите и от тяхното минало - дали са нарушители, дали са системни нарушители, и това да се отразява на цената“, каза министърът.   „Смятам, че има възможности в тази посока, но като цяло нека наистина да мине на широко обсъждане и тогава да се вземе най-правилното решение от законодателя. Това е мое лично мнение и смятам, че това може би ще е справедливо, тъй като всеки човек трябва да си прави сметка, когато нарушава законите, това трябва да му се отразява по най-бързия начин, дали финансово, дали като статут, но трябва да има пряка зависимост от поведението на пътя и финансовото състояние“, добави Младен Маринов.  ", "date": "2018.11.06", "title": "Маринов:Трябва да има разлика в цените на „Гражданска отговорност“ за нарушители и за изрядни водачи"}
{"url": "http://epicenter.bg/article/Zapochvat-sportnite-turniri-za--Kupa-8-dekemvri--2018/167497/2/0", "text": ".    – мини футбол, тенис на маса, боулинг, стрийтбол 3х3, волейбол, плуване и лекоатлетически крос. Това съобщиха от пресцентъра на община Варна.   Откриващото събитие е  , който ще се проведе от 17.00 часа на 7 ноември в Гранд мол.   Турнирът по   започва на 8-ми ноември в 10 ч. в залата на Икономическия университет.   Мачовете по   стартират на 12-ти ноември от 16 ч. в базата на Техническия университет, като първият двубой е между отборите на ВВМУ „Н. Й. Вапцаров“ и ИУ.      ще бъде на 10-ти ноември от 10.30 ч. в Морската градина, под Летния театър. Дистанциите на трасето са 1000 метра за жени и 2000 метра - за мъже.     за мъже и жени, стартира на 22-ри ноември от 15.00 часа в залата на Медицинския университет.   започва с мач между отборните на ВВМУ „Н. Й. Вапцаров“ и ВСУ „Ч. Храбър“ на 19-ти ноември от 17 ч. в спортния комплекс на Икономическия университет.   Закритият басейн „Д-р Л. Лазаров“ в плувен комплекс „Приморски“ ще домакинства  , които започват от 14,30 ч. на 22-ри ноември. Записването става по университети в срок до 20-ти ноември.  ", "date": "2018.11.06", "title": "Започват спортните турнири във Варна за „Купа 8 декември“ 2018"}
{"url": "http://epicenter.bg/article/Radev--Vyarvam--che-savremennite-buditeli-shte-badat-na-visotata-na-istoricheskoto-predizvikatelstvo/167498/2/0", "text": "Националното единение не е апел да запълним обществените разломи с примирение и безличие. Това е апел за борба за демокрация, за справедливост, за просветеност и за свобода на словото. Единението е всенародно усилие в името на високи цели, а будителството е пътят към неговото осъзнаване и сбъдване. Това заяви президентът Румен Радев в Гербовата зала на „Дондуков“ 2 на среща с Негово Светейшество Българският патриарх Неофит и с ръководители на държавни институции, организации и сдружения в сферата на образованието, науката, културата и изкуството, по повод Деня на народните будители – 1 ноември. Държавният глава изтъкна, че едни хора будят с таланта си, други с пример, едни пишат книги и играят на театралната сцена, а други пишат история и носят достойно своята  ролята на сцената на живота. „Будители е имало и в най-мракобесните времена, има ги и днес. Будителите родиха Възраждането. Вярвам, че съвременните будители също ще бъдат на висотата на историческото предизвикателство, за да преборим унинието, мрака, безразличието и моралната криза и да пребъде България“, заяви Румен Радев. Заедно с големите имена на българската култура и наука и хората с кауза на срещата присъстваха и съвременните „тихи герои“, които с личния си пример също вдъхновяват българското общество. Сред тях бяха Кристиан Ваклинов, който е посветил силите си на спасяването на последната теснолинейка в България, за да има транспорт за хората в Родопите, Пламен Иванчев от София, който възстанови училището в родното си село, както и планинският водач Орлин Чачановски, който вдъхнови стотици хора да носят на гръб материали в планината, за да изградят заедно животоспасяващ заслон в Пирин планина.", "date": "2018.11.06", "title": "Радев: Вярвам, че съвременните будители ще бъдат на висотата на историческото предизвикателство"}
{"url": "http://epicenter.bg/article/Georgi-Svilenski--Pravitelstvoto-si-otiva/167452/2/0", "text": "Няма да се регистрираме в парламента, докато не получим оставката на Валери Симеонов или на цялото правителство. Докато Валери Симеонов не поеме отговорност за циничното си изказване, няма да даваме старт на парламента. Това каза в сутрешния блок на Нова телевизия зам.-председателят на ПГ на БСП Георги Свиленски. Управляващите не спират да казват, че коалицията е стабилна - нека да видим колко е стабилна коалицията, да си съберат необходимия кворум, добави той. Затова внесохме алтернативен бюджет, защото се вижда, че това правителство си отива. Хората очакват някаква алтернатива и ние я даваме с този алтернативен бюджет. Предлагаме минималната заплата да стане 640 лева от 1 януари, както и 6400 лева еднократна помощ за второ дете. Предлагаме с 3,3 млрд. лева допълнително разходи към предлагания от ГЕРБ бюджет. Заложеният дефицит в нашия бюджет е 0,6%. Приходите от данъци са 3,2 млрд. лева. Въвеждаме прогресивно подоходно облагане, което ще засегне 40 000 българи с високи доходи, 2,5 млн. българи няма да усетят разлика. Предлагаме и намаляване на ДДС върху хляба и лекарствата, заяви Свиленски.   \"Вече не се коментира бюджетът на правителството, а все повече се коментира Алетернативният бюджет и \"Визия за България\" на БСП. Това показва, че правителството си отива, а хората очакват алтернатива\", изтъкна Свиленски в ефира на Нова телевизия. \"Демографският проблем е приоритет не само на БСП, а и на правителството, надявам се, тъй като нацията се стопява\", коментира народният представител. Той обясни, че Алтернативният бюджет на БСП може да се определи като демографски и пример затова е предложението на левицата за еднократна помощ за второ в размер на 6400лв., което представлява 10 минални работни заплати, при положение, че бъде прито предложението те да бъдат в размер на 640 лв. Свиленски поясни, че разходната част, която се предлага, е с презичисляването на пенсиите, с пари за образование, здравеопазване- над 250млн. лв за профилактика и превенция на заболявания. \"3.3 млрд. лв. предлагаме допълнително разходи в бюджета\". Той коментира, че дефицитът при бюджета на ГЕРБ е 0,5%, а при БСП 0,6%. \"Приходите, които предвиждаме, според данъчното облагане, което предлагаме, са 3.2 млрд. лв\"- допълни той и припомни, че в Алтернативния бюджет предложението е за повишаване на максималния осигурителен доход на 3900 лв., минималната работна заплата на 640лв., въвеждане на прогресивно подоходно облагане, което няма да доведе до промяна за 2,5 млн. българи, ДДС на хляба от 20% на 5% и ДДС на лекарствата от 20% на 9%. Свиленски отбеляза, че миналата година БСП също представи алтернативен бюджет, като част от предложенията министър-председателят изпълни през министерски постановления.    \"Не само днес няма да се регистрираме, няма да се регистрираме, докато не получим оставката на Валери Симеонов или на цялото правителството\", категоричен бе Свиленски. Той коментира, че ако коалицията на управляващите е стабилна не би следвало да бъде проблем събирането на кворум. Той каза, че левицата ще участва в дебатите за бюджета.   Зам.-председателят на червената парламентарна група е категоричен, че трябва да има и оптимизиране на администрацията. Няма как да хвърляш милиарди за електронно управление, а в същото време всичко да си продължава по стария начин, посочи социалистът. Съмнението, че БСП не е в кондиция не отговаря на истината. Така говореха и преди президентските избори, но ние ги спечелихме, а на парламентарните от 39 депутатите ни станаха 80. Това, че има различни мнения в партията, ни прави по-силни. Разбирам, че това не се харесва на всички, но това е действителността, каза още Георги Свиленски.    ", "date": "2018.11.06", "title": "Георги Свиленски: Правителството си отива! БСП показва алтернативата"}
{"url": "http://epicenter.bg/article/Zaharieva-i-Pompeo-obsadiha-otpadaneto-na-US-vizite-za-balgari/167455/2/0", "text": "Отпадането на американските визи за българските граждани обсъдиха във Вашингтон българският външен министър Екатерина Захариева и държавният секретар на Съединените щати Майкъл Помпео. За да се стигне до безвизов режим на пътуване до САЩ, отказите за издаване на визи на българи трябва да спаднат до 3%. През последната година те са намалели, но все още са около 14%.   „Пое Майк Помпео ангажимент да работим за това да падне прословутият процент на откази под 3%. Нашата работа пък е да увеличим информираността на българските граждани, които подават документи за визи”, посочи Захариева.   Двамата първи дипломати са обсъдили и проблема за признаване на трудовия стаж и осигуряване на пенсии за българските граждани. Този казус в момента засяга около 400 хиляди наши сънародници. Работи се и за среща между българския премиер Бойко Борисов и американския президент Доналд Тръмп.   Сътрудничеството в сферата на енергетиката с акцент върху газовия хъб \"Балкан\" също бе сред приоритетните теми в днешните разговори. Екатерина Захариева подчерта пред Майк Помпео, че този хъб ще доведе до истинска диверсификация - не само по отношение на пътя на газа, но и по отношение на източника. Тя припомни информацията, която премиерът Борисов даде на Помпео в Ню Йорк, че България би била доволна на хъба да се търгува и втечнен газ през LNG терминали от САЩ. Екатерина Захариева: Тоест ние бихме искали да имаме азерски газ, руски газ, течен газ дали от Катар, дали от САЩ. Знаете, че има проект за LNG терминал в Александруполис, към който България проявява сериозен интерес като един от възможните източници за диверсификация и за доставки за газов хъб Балкан. На днешният ден с ключови за САЩ междинни избори вицепремиерът Екатерина Захариева ще има срещи с представители на неправителствени организации на демократите и републиканците, както и със съветника по национална сигурност на президента Тръмп Джон Болтън.", "date": "2018.11.06", "title": "Захариева и Помпео обсъдиха отпадането на US-визите за българи"}
{"url": "http://epicenter.bg/article/Nikolay-Markov--NSO-e-otgovorna-za-podslushvaneto-na-chuzhdi-delegatsii-v--Marinela-/167457/2/0", "text": "Защо кметът Фандъкова има служебен автомобил от НСО, а отнеха този на омбудсмана Мая Манолова. Това попита бившият служител на службата Николай Марков. Според него и министрите не трябва да ползват автомобили на НСО.   \r\n Той коментира и критиките, че НСО се използва за луксозно такси. „НСО не е реформирана служба. Тя много отдавна изпълнява функции, които са далеч от професионалната охрана. Така че тя се използва като политически инструмент. Мая Манолова прави заявки за политическа дейност и това се отчита от всички. Това гражданско доверие, което има тя, няма как да не се реформира в политическа дейност. Когато политик се охранява от НСО означава, че този човек има особена значимост за държавата. Едно е да те вози НСО, съвсем друго е да ползваш личен автомобил“, посочи бившият служител на НСО. \r\n   \r\n Марков изказа мнение и за случая във Варна след скандалния клип, при който линейка бе задържана да чака на светофар , за да мине правителствен кортеж. От Спешна помощ обясняват, че в този момент в линейката е имало жена, която не е била с пряка опасност за живота на пациента. \r\n   \r\n От НСО уточняват, че в кортежа не е имало представител на правителството. В случая се касаело за кортеж на чуждестранни гости. \r\n   \r\n Гражданите поставят въпроса, заради моралната страна на въпроса. Липсата на звукова сигнализация от страна на линейката показва, че вътре няма животозастрашаващ случай и служителите на службите го знаят. Няма засегнати граждански интереси в случая, посочи още  бившият служител на НСО пред bTV. \r\n   \r\n „Служителите спазват професионални критерии, а не морала. Служителите имат съвсем друга гледна точка от нашата. Случаят може да се гледа от много страни. Аз не виждам защо се реагира толкова емоционално, когато не се касае за опасност за живота“, допълни той. \r\n   \r\n „Убеден съм, че ако се касаеше за извънреден случай, линейката щеше да бъде пропусната“, подчерта гардът. \r\n   „Под охраната на НСО чужди служби записваха всички гости по време на европредседателството в хотел „Маринела”, и се събираха компромати в ЕС. Това е пробойна в националната сигурност и НСО е отговорна”,  посочи още Николай Марков. Според него именно този скандал с подслушването, който беше потулен, е причина за действията срещу семейство Арабаджиеви (собствениците на „Маринела”). В други държави щеше да има политическа отговорност и оставки при такъв скандал, коментира още Марков. По думите му НСО не е реформирана и много отдавна изпълнява протоколни функции и е далече е от професионалната охранителна дейност Освен това се използва като политически инструмент и това е причината да се отнеме колата на Мая Манолова. „Манолова прави заявки за политическа активност и тези заявки се прочитат правилно от хората, от които зависи работата и дейността на НСО“, смята Марков.    ", "date": "2018.11.06", "title": "Николай Марков: Защо кметът Фандъкова има автомобил от НСО, а отнеха на омбудсмана Мая Манолова?"}
{"url": "http://epicenter.bg/article/Georgi-Harizanov--Byudzhet-2019-pokazva--che-kabinetat-e-v-dosta-dobra-konditsiya/167459/2/0", "text": "И БСП дава мило и драго този парламент да продължи, защото тя е силно разединена. Едно явяване на пресрочни избори ще доведе до плачевни резултати. Затова не вярвайте на това, че БСП иска предсрочни избори. Нови избори няма да доведе до нищо ново. Тази позиция изрази в студиото на Нова ТВ анализаторът Георги Харизанов.   Той обясни, че разбира ревността на БСП към силното лидерство, но ГЕРБ е лидерски проект, със силен лидер, който обаче не ниглежира парламентарната република.   Харизанов за пореден път посочи, че по отношение на исканата оставка на Валери Симеонов патриотите не са реагирали достатъчно бързо, въпреки думите на Борисов, които според него не са били разбрани правилно. Не е адекватна и бърза реакцията и на министър Каракачанов по отношение на ДАБЧ.    Очевидно, че има проблем в коалиционното управление. Но ако говорим за пренареждане, то аз съм за такова пренареждане, в което има смяна на позициите на участниците в правителството. Това по-принцип освежава винаги едно управление. Слабата опозиция винаги сваля качеството на управлението. Но Бюджет 2019 показва, че кабинетът е в доста добра кондиция, посочи Харизанов. ", "date": "2018.11.06", "title": "Георги Харизанов:  Бюджет 2019 показва, че кабинетът е в доста добра кондиция"}
{"url": "http://epicenter.bg/article/BSP-izdiga-Boyko-Rashkov-za-shef-na-Byuroto-za-kontrol-na-SRS--GERB-e-bez-nominatsiya/167460/2/0", "text": "Управляващите партии ГЕРБ и \"Обединени патриоти\" нямат номинации за нов председател на Националното бюро за контрол на специалните разузнавателни средства (НБСРС). В последния ден ГЕРБ е внесла кандидатурата на досегашния член на бюрото Огнян Атанасов, но го предлага за нов мандат като редови член, пише \"Дневник\", позовавайки се на свои източници. Депутатите от \"БСП за България\" са номинирали за ръководния пост досегашния председател на бюрото Бойко Рашков. В лично качество, а не от името на парламентарната група на \"Обединени патриоти\", лидерът на \"Атака\" Волен Сидеров е издигнал за председател на бюрото досегашния му член Огнян Стоичков, но това може да се приеме за нарушение на процедурните правила. Според тях предложения за членове на бюрото могат да внасят само парламентарни групи, не и отделни депутати. ДПС е предложила Илко Димитров Желязков да влезе в бюрото за контрол на СРС, но засега не е известно за коя позиция. Депутатите от \"БСП за България\" издигат за нов мандат, но като редови член на бюрото - Илия Ганев. Колегите им от \"Воля\" предлагат Пламен Колев Иванов. Срокът за номинациите изтече днес. Новите кандидатури ще бъдат обявени на сайта на Народното събрание утре. За момента се вижда само тази на Огнян Стоичков. Бюрото има петима членове с петгодишен мандат, двама от които се избират за председател и заместник-председател. В момента институцията има само четирима члена, след като през март беше отстранен зам.-председателят Георги Гатев. Мандатът им изтича на 19 декември. Настоящият състав на бюрото беше избран през 2013 г. на принципа на партийни квоти според мнозинството в парламента. Председателят Бойко Рашков и Илия Ганев са от квотата на БСП, Огнян Стоичков беше депутат от \"Атака\", а Огнян Атанасов е номинация на ГЕРБ. Отстраненият зам.-председател Георги Гатев беше номиниран от квотата на ДПС. През последната година и половина, след отстраняването на Гатев, работата на бюрото се затрудни. През април 2018 г. беше провалена процедурата за избор на нов зам.-шеф, след като нито една парламентарна група не внесе номинации за поста. Председателят на бюрото Бойко Рашков заяви, че останалите трима членове не желаят да ходят на проверки, дори не идват на работа, така че контролът върху подслушванията е практически блокиран. През декември 2017 г. Рашков обяви пред парламента факти за сериозни проблеми в работата на органите, използващи и прилагащи СРС. Парламентарното мнозинство го обвини, че създава безпочвени страхове, и игнорира твърденията му.", "date": "2018.11.06", "title": "БСП издига Бойко Рашков за шеф на Бюрото за контрол на СРС, ГЕРБ е без номинация"}
{"url": "http://epicenter.bg/article/KS--Svalyaneto-na-Zhablyanov-kato-zam-predsedatel-na-NS-e-zakonno/167499/2/0", "text": "Конституционният съд не откри противоконституционност в решението на парламентарното мнозинство, с което Валери Жаблянов беше освободен като заместник-председател на 44-ото Народно събрание.   Със 7 на 5 гласа съдът отхвърли искането на 60 народни представители от левицата, според които това е станало в нарушение на Основния закон. До свалянето на Жаблянов се стигна заради официална позиция на левицата, в която присъстваше констатация, че „Народният съд е необходимо и неизбежно правосъдие“. Неин автор се оказа Жаблянов.   За отстраняването му гласуваха ГЕРБ, „Обединени патриоти“ и „Воля“. Срещу  - БСП, а ДПС определиха гласуването като „фарс“ и отказаха да участват в него. Още при дебатите социалистите предупредиха, че Правилникът на Народното събрание не предвижда хипотеза -  отстраняване от председателството на парламента заради изказване. Че това противоречи на Конституцията и правовия ред, записаха в мотивите си до съда социалистите.   Според наша информация такава е била позицията и на някои от конституционните съдии, останали в малцинство при днешното гласуване, отбелязва БНР.   Утре ще станат ясни както техните мотиви, така и тези на мнозинството. На особено мнение по казуса „Жаблянов“ са били председателят на КС Борис Велчев и съдиите Румен Ненков, Цанка Цанкова, Гроздан Илиев и Таня Райковска.", "date": "2018.11.06", "title": "КС: Свалянето на Жаблянов като зам.-председател на НС е законно"}
{"url": "http://epicenter.bg/article/Kaloyan-Metodiev--Paktat-za-migratsiyata-na-OON-ya-ulesnyava--a-ne-ya-regulira/167505/2/0", "text": "Основният недостатък на пакта за миграция на ООН е, че почива на един универсализъм, на един общ знаменател, на всичко без оглед на политика, география, история и култура и религия. В света, а и в Европа вече няма условия за подобна политика, т.е. този проект ще падне. Това обясни в интервю за предаването ни \"12+3\" политологът Калоян Методиев.   „Това е глобален пакт за миграцията, който започна да се изработва миналата година през април в ООН и който беше гласуван това лято с идеята да бъде окончателно подписан от 193 страни в Мароко на 10-11 декември“, уточни Методиев за пакта, предизвикал противоположен коментари у нас. Най-дръзките и най-критичните експерти виждат опасност за Европа, но и в частност за България.   От документа вече се оттеглиха Съединените щати, Унгария и Австрия. Същата крачка обмисля и Полша, докато България заяви, че го подкрепя.   „Това е международен договор, който ще има сила над вътрешното законодателство. Загуба на суверенитет - това е ключовата дума, която използваха и американци, и поляци, и австрийци и затова не искат да го подписват“, уточни Методиев.   Според политолога една от причините за отказ на държави от него е това, че „не се прави разлика между легална и нелегална миграция, т.е. между търсене на убежище и трудова миграция“. \"За да го обясним просто: Иван Иванов, който отива да бере аспержи или компютърния специалист Драган са една плоскост с тълпите, които атакуват границите през нощта, плащат на трафиканти, правят гета и т.н.\"   „Това беше и основният аргумент, с който австрийският канцлер Себастиан Курц и чешкият премиер Андрей Бабиш, както и словенците се отказаха преди два дни. В Хърватия също тече много сериозен дебат, че няма да бъде подкрепен документът. И Австралия се присъедини, т.е. нараства борят на страните, които се отказват“.   „Документът улеснява миграцията, а не я регулира“, подчерта Методиев. Политологът открои няколко положителни страни на пакта – гарантират се трудовите права на работниците, а също и се криминализира трафикът, но и доста отрицателни:   „Проблемите точки, който аз локализирам са: изграждане на глобална база данни, което е опасно или един хъб, който да събира информация от целия свят; обучение по оставане на мигрантите, т.е. ние ги учим как да мигрират - и легалните, и нелегалните; събиране на семейства, което е много опасно и за България, и за Европа; затрудняване на граничната охрана със силови средства, което няма как да не се прави при положение, че виждаме какво става в Гърция, Италия и Испания, които иначе няма как удържат тълпите от Африка; задържане в краен случай на мигранти“.   „Впечатление в документа прави и огромният мултикултурализъм, заложен в текстовете, както и права, които се дават на мигрантите“, добави Методиев.   „Едва ли не ние им създаваме държави в държавите, а в Европа няма такива условия в момента. Виждате какви са реакциите и какви евроизбори се задават“, каза още политологът, според когото в пакта „има една ужасна бюрокрация - навсякъде да се изграждат нови институции, обучителни центрове, звена и т.н., което е огромен бюджетен разход“.   \"България е първа държава и един момент може да се озовем с огромна група мигранти, за които трябва да се грижим и да осигуряваме условия за живот. Самото влизане ще бъде улеснено, тъй като оградата ще бъде вече проблем за спиране на потока - има и такова тълкование на текстовете. А и нямаме пари за нови институции\", посочи политологът, очертавайки какво би се случило, ако страната ни подпише пакта.   Според Методиев обаче, „българското правителство много трудно ще успее да се обедини около една позиция за Пакта за миграция на ООН“.", "date": "2018.11.06", "title": "Калоян Методиев: Пактът на ООН  улеснява миграцията, създава държави в държавите"}
{"url": "http://epicenter.bg/article/Gushterov-III-shte-zhivee-v-nevizhdan-luks/167477/10/100", "text": " В приказен лукс ще живее бебето на Светлана и Християн Гущерови, съобщава \"България Днес\".   Първородният син на бизнесмена и бившата плеймейтка ще се роди чак през март догодина, но вече тече трескава подготовка за идването му на бял свят. Богатите му родители са се захванали с ремонта на стаята, като искат нищо да не липсва на малкия юнак.   Първоначалните финансови планове сочат, че са необходими поне 10 000 лева за изграждането на стая, в която да живее момченцето. Покрай глезотийките и допълнителния лукс цената можело да скочи няколко пъти, тъй като младото семейство е решило да не пести пари, щом става въпрос за бъдещото им дете.   Новороденото ще е трето поколение от фамилията Гущерови, които увеличиха популярността си през последните години.   Светлана и Християн дълго време криха бременността на блондинката. И макар още да няма официално потвърждение от тях двамата, вече е публична тайна, че ще си имат наследник. Те са решили да крият щастливата новина от чисто суеверие, че някой злобен човек може за им завиди и да ги урочаса.   Само пред \"България Днес\" през август тази година Светлана намекна, че ще става майка за първи път. Точните ѝ думи бяха: \"Дали съм бременна? Може би!\". И докато тогава имаше предимно предположения, то сега щастливата новина вече е факт.   Да има дете е една от най-големите мечти на Християн Гущеров. Нещо, което не можа да му се случи по време на първия му брак с фолкпевицата Мария. Изпълнителката опитвала да зачене от Християн, но всичките опити били неуспешни, което видимо разочаровало младия бизнесмен. Това била и една от косвените причини за раздялата им.  ", "date": "2018.11.06", "title": "Гущеров III ще живее в невиждан лукс"}
{"url": "http://epicenter.bg/article/MEGZ-se-okaza-dete-genii/167483/10/0", "text": "Миглена Каканашева успя отново да изненада последователите си като показа завидни умения по математика, пише HotArena.   Красавицата беше гост в специална рубрика на предаването \"Папараци\" по БТВ - \"Скритите таланти на звездите\". Там амбициозното миньонче умножаваше трицифрени числа на ум. Редакторите на предаването дори тестваха дизайнерката с пет цифрени числа. Това беше доста по-трудно за Мегз и тя направи малка грешка, но бързо се поправи.   Каканашева още обръщаше думи и изречения наобратно само като ги чуе. Уменията ѝ шашнали редакторите на предаването, защото подобни знания са присъщи на деца гении. А Каканашева, която често използва медиите да се хвали за какво ли не - никога не е говорила за тези си умения.   Самата Мегз обясни: \"Мисля, че това се дължи на много силно развитата ми зрителна памет. Още като дете осъзнах, че мога да помня много повече от другите деца и че сглобявам и виждам в ума си неща, които другите не могат. Всъщност днес си мисля, че именно на това дължа всичките си успехи. То е като една огромна библиотека в ума ти\" - с усмивка добави Миглена.   Психолози от телевизията добавят още, че може би от там идва много от неразбирането, което МЕГЗ често среща към поведението и социалните си послания. \"Най-вероятно Миглена вижда нещата много по-бързо от всички останали. За това свидетелства и бързият ѝ говор. Обикновено говорът се опитва да настигне темпото на мисълта.   В крайна сметка, обаче, става така, че хората не могат да разберат това, което тя иска да им каже, защото просто не разполагат с нейния капацитет. Това е много интересен феномен, който обяснява защо много от великите умове биват оценени едва в края на живота си или дори след смъртта си”.", "date": "2018.11.06", "title": "МЕГЗ се оказа дете гении"}
{"url": "http://epicenter.bg/article/Sled-46-godishni-premezhdiya-dokumentalniyat-film-za-Areta-Franklin-izliza-na-ekran/167494/10/99", "text": "Четиридесет и шест години след заснемането документалният концертен филм за Арета Франклин \"Amazin Grace\" по едноименното парче на Кралицата на соул музиката най-после ще излезе на екран, предава Асошиейтед прес, цитиран от Новини.бг  Агенцията отбелязва, че съдбата на кинолентата е една от най-дългите и мъчителни саги в историята на кинодокументалистиката. Премиерата на филма е предвидена за 12 ноември на Фестивала на документалното кино в Ню Йорк.  По голямата част от документалната лента е била заснета от Сидни Полак. Тя е увековечила изпълненията на Франклин в Баптистката църква в предградието Уотс на Лос Анджелис през януари 1972 година.  Музиката от двата гастрола излезе в двоен концертен албум на соул певицата през 1972 година. Но лентовият материал от филма на Полак бил невъзможен за монтиране поради факта, че режисьорът не могъл да синхронизира звука. След като закупил авторските права от Полак през 2007 година, продуцентът Алън Елиът сформирал цял екип, за да работят над лентата и тя да придобие окончателен вид.  През 2011 година Арета даде на съд Елиът, след като разбра за плановете му да пусне на екран филма без нейно разрешение. \"Anazing Grace\" без малко да бъде прожектиран през 2015 година, но беше изтеглен в последния момент от кинофестивалите в Торонто и Телюрайд. Това стана по настояване на адвокатите на Арета Франклин, които изтъкнаха обстоятелството, че прожекцията би била равносилна на повторението на цял един концерт на соул примата и това не трябва да става, без нейното съгласие.  Франклин се спомина през месец август тази година, а Полак - през 2008-а. Сега наследниците на певица се съгласиха с прожекцията, като изтъкнаха, че лентата е представлява важен момент от нейното творческо развитие.", "date": "2018.11.06", "title": "След 46-годишни премеждия документалният филм за Арета Франклин излиза на екран"}
{"url": "http://epicenter.bg/article/Idva-godinata-na-zemnata-svinya---eto-kitayskiya-horoskop-za-2019/167500/10/101", "text": "Китайската нова година през 2019 г. започва във вторник, 5 февруари (05.02.2019). Китайската нова година, известна още като \"Пролетен фестивал\" в Китай, е най-важния традиционен китайски фестивал, празнуван в началото на китайския лунисоларен календар. Той е с подвижно начало и китайската нова година може да започне по всяко време между края на януари и средата на февруари. Според 12-годишния зодиакален цикъл на китайския астрологичен календар 2019-та е годината на земната Свиня.     През 2019г. ще има много радостни моменти, но и точно толкова на брой такива, които ще бъдат трудни и неприятни, но градивни. Годината на Земната свиня е времето, в което е добре да се възползвате от всяка помощ, от която можете. Всяка помощ ще ви помогне да привлечете към себе си късмет ще ви е от огромна полза, защото ще се сблъскате с много ситуации, в които ще ви е нужен.     (ако сте родени през 1948, 1960, 1972, 1984, 1996, 2008) Трябва да бъдете внимателни през тази година, защото макар и 2019-та да не е трудна година за вас,  ще трябва да спазите обещанията, които сте дали и да изплатите задълженията, които сте поели. Не трябва да изпускате сроковете, защото може да станете предмет на обсъждане, критика или глоби. Освен това трябва да положите повече усилия от обичайното в работата си, за да имате успех. 2019-та не е благоприятна година за рискови инвестиции, а само за такива, който са премерени три пъти! Също така, трябва да избягвате да обсъждате плановете си и да запазите пари в брой или по сметка, за да покриете някои неочаквани разходи. Що се отнася до любовта, тези от вас, които са самотни могат да намерят партньор, но ще трябва да разграничат любовта от страстта, за да не се стигне до объркване и подвеждане. Семейните двойки не трябва да се стремят към още по-голяма близост и обвързаност, защото така партньорите могат да си дотегнат един на друг.   (ако сте родени през 1949, 1961, 1973, 1985, 1997, 2009) Вие сте родени под един от най-трудолюбивите знаци на китайския зодиак и през 2019-та ще се възползвате в работата от положителната енергия, която ще ви даде годината на Свинята. Въпреки това, трябва да се научите да се справяте с гнева си, особено ако е насочен към членовете на вашето семейство. Не започвайте да спорове за дреболии, безсмислени са. През 2019 г. Бикът ще трябва да преосмисли важните неща в живота си и да направи някои неочаквани, но необходими промени. Част от уроците през годината е да се доверите и да започнете да получавате помощ от другите, независимо от вашето убеждение, че никой не може да свърши работата по-добре от вас.   (ако сте родени през 1950, 1962, 1974, 1986, 1998, 2010) През тази година Тигърът ще бъде великодушен и ще прощава на тези, които са го наранили и ще им даде нови възможности, но само ако наистина заслужават неговата компания. Проблемите през годината няма да са никак малко, но ще успеете да лавирате и да яхнете вълната на успеха към края на годината. От друга страна, трябва да приемете, че любовният ви живот няма да се развива според плановете ви. Ще бъдете взискателни, а това води до усложнения в отношенията. В областта на кариерата ще се усети една рутина, така че може би е време да направите някакви промени, за да „рестартирате“. Добра година за сключване на нови договори или разширяване на бизнеса, който развивате.    (ако сте родени през 1951, 1963, 1975, 1987, 1999, 2011) Минаха 1-2 трудни години за родените под знака на Заека, обаче, през тази 2019-та година ще  започнете да виждате плодовете на усилията си, време е за жътва. В професионалния живот всички проекти, които сте започнали в предходни години, ще се увенчаят с успех и това ще ви позволи да начертаете нови планове за бъдещето. Финансите ще са наред, но това не означава, че можете да похарчите повече от необходимото. Тези от вас, които са самотни могат да паднат в плен на  любовта, но ще се сблъскат с препятствия от страна на близките си, защото те няма да одобрят новата връзка. Ако имате стабилен партньор, през 2019 г. ще се радвате на хармонични отношения изпълнени с разбирателство и любов.   (ако сте родени през 1940, 1952, 1964, 1976, 1988, 2000, 2012) Тази година трябва да се подготвите за изненади. Тъй като Драконът е противоположност на Свинята, затова и цялата година няма да бъде никак спокойна за вас. През 2019 г. ще трябва да се погрижите и за парите си, следете  разходите да не надвишат приходите. Ще трябва да анализирате добре с кого ще се свържете в бизнеса, както и с кого да започнете любовна връзки. Няколко ситуации ще ви подложат на изпитание. От друга страна, трябва да поработите върху характера си, да намалите гордостта и да се научите да се извинявате, особено на роднините и близките си приятели.   (ако сте родени през 1941, 1953, 1965, 1977, 1989, 2001, 2013) За умната Змия това ще бъде сравнително спокойна година, в която можете да отделите време, за да анализирате вашите приоритети. Време е за промяна и част от нея е да се отдалечите от хора, които не са ви нужни и по-скоро ви пречат. През 2019-та трябва да да реорганизирате начина, по който работите, което ще ви помогне да постигнете целите си. В любовен план годината няма да ви предложи някакви изненади, нещата остават такива, каквито са.   (ако сте родени през 1942, 1954, 1966, 1978, 1990, 2002, 2014) Конят обича да преследва славата, успеха, победата. През 2019-та ще имате неограничени възможности за работа. Ще се съсредоточите върху развитието на кариерата си и ще бъдете доста натоварени, защото ще поемете по-голяма отговорност. Ако някой Ви предложи нова работа, можете да приемете. Ще имате стабилна работа и да имате добър фиксиран доход. Ако сте необвързани, това е подходящо време да намерите истинската си любов, ако искрено и енергично я търсите. Ако вече сте влюбени, тогава вие и вашият партньор може да образувате една щастлива семейна двойка.   (ако сте родени през 1931, 1943, 1955, 1967, 1979, 1991, 2003, 2015) Годината на Свинята ви дава добра възможност да се издигнете в кариерата и да увеличите вашите доходи. В работата ще се чувствате незаменими и това ще повиши вашето самочувствие. Не забравяйте да изразявате своето сърдечно и щедро отношение към колегите и клиентите. Ако се скарате с някого направете всичко възможно бързо да изгладите противоречията. В любовта, нещата са малко по-заплетени, отколкото бихте искали да бъдат. Единствено семейните ще се радват на щастлив брачен живот. Трябва да планирате поне едно романтично пътуване/почивка през годината.   (ако сте родени през 1932, 1944, 1956, 1968, 1980, 1992, 2004, 2016) В кариерата ви няма да има много промени. Шансът за издигане също не е голям. Ще работите упорито за да изкарате заплатата си. Но имайте предвид, че 2019-та е подходящо време за обучение, придобиване на професионални умения. Да научите нещо ново и да се подготвите за нови възможности - това е добър подход за вас в годината на Свинята. Рискованата инвестиции могат да доведат до загуба на пари. Ако сте влюбени, трябва да отделяте по-голямо внимание на партньора си. Не бързайте с брака си. Дайте си време, за да изградите по-близки отношения. Ако сте семейни, тогава вероятно ще се съсредоточите повече върху решаването на финансови, отколкото върху романтиката.   (ако сте родени през 1933, 1945, 1957, 1969, 1981, 1993, 2005, 2017) През тази година въпросите свързани с работата и кариерата ще останат малко по на заден план. По-добре е да се придържате към утвърдената работа и да не я напускате, заради примамливи предложения. Ако искате допълнителни доходи, ще намерите начин да реализирате вашите способности, но трябва да сте смели. Съмнението, несигурността, забавянето и бавната реакция ще доведат до загуба на пари. В отношенията като че ли всичко е наред, но винаги има място за подобрение, трябва да сте по внимателни към партньора си, да зачитате неговата свободна воля.   (ако сте родени през 1934, 1946, 1958, 1970, 1982, 1994, 2006, 2018) Тази година носи добри възможности за кариерата ви. Вероятно ви минава през ума идеята да си потърсите нова работа, или да направите някаква промяна в бизнеса. Ще има няколко възможности за това, затова използвайте интуицията си и изберете най-добрата. Впоследствие и добрите доходи няма да закъснеят и ще се радвате на добро финансово положение. В личен план отношенията ще се развиват добре, няма да има от какво да се оплачете от вашия партньор. Може да сте по-активни в обществен план, да разширите кръга от приятели и дейности.   (ако сте родени през 1935, 1947, 1959, 1971, 1983, 1995, 2007, 2019) Това е вашата година и тя ще ви донесе късмет в кариерата. Дори не се налага да правите нещо по-различно от това, което сте правили досега. Наслаждавайте се на работата си. Ако имате фирма, нови бизнес възможности ще ви заинтригуват и ще намерите нови партньори, с които да ги осъществите. В личен план ще имате много нови запознанства, но повечето от тях ще се превърнат в приятелства, а не в сериозни връзки. Ако сте женени, тогава трябва да отделите достатъчно време на семейството, за да избегнете спорове у дома.  ", "date": "2018.11.06", "title": "Идва годината на земната свиня - ето китайския хороскоп за 2019"}
{"url": "http://epicenter.bg/article/Dzhuliya-za-okosmenite-si-podmishnitsi--Ne-beshe-zaradi-feminizma--ne-pretsenih-toaleta/167511/10/100", "text": "\r\n Джулия Робъртс се превърна в икона на феминизма, когато през 1999 г. се появи с космати мишници на премиерата на \"Нотинг Хил\". \r\n \r\n Но почти две десетилетия по-късно актрисата разкри в шоуто на Бизи Филипс, че не става дума за някаква позиция по отношение на феминзма, а по-скоро е било недоглеждане на тоалета от нейна страна. \r\n   \r\n 51-годишната носителка на Оскар вдига ръка, за да помаха за поздрав на феновете си. Тогава се разкрива гледка към необръснатите ѝ подмишници. Тя се сдоби и с доста последователи сред звездите като Ашли Греъм, Майли Сайръс и Лейди Гага. \r\n   \r\n Към днешна дата Джулия твърди, че не е искала да заема конкретна позиция по отношение на стандартите за красота. Тя все още си спомня фурора, който е предизвикала тогава. \r\n   \r\n \r\n   \r\n Джулия влезе в клуба на жените, показали окосмени подмишници през годините, сред тях са Мадона, Дрю Баримор и Мишел Родригес. \r\n   \r\n Източник: Дир.бг \r\n \r\n \r\n \r\n \r\n", "date": "2018.11.06", "title": "Джулия за окосмените си подмишници: Не беше заради феминизма, не прецених тоалета"}
{"url": "http://epicenter.bg/article/Viktoriya-Bekam-savetva-Eva-Longoriya-za-bebeto/167512/10/100", "text": "Най-известната футболна съпруга Виктория Бекъм споделя родителски опит със своята близка приятелка – актрисата Ева Лонгория.  Екранната Габриел Солис от сериала \"Отчаяни съпруги\" роди първото си дете Сантяго преди пет месеца и почти веднага се е обърнала към половинката на Дейвид Бекъм за съвети. Причината – певицата има на какво да я научи, тъй като има богат опит от възпитанието на четирите си деца.  \"Виктория е една от най-добрите майки, които познавам и ми даваше страхотни съвети по време на цялата бременност. Тя е направо влюбена в Сантяго. Двамата с Дейвид смятат, че е голям сладур\", разказа пред британския таблоид \"Сън\" актрисата с мексикански корени, цитира \"Монитор\".  Лонгория се надява бившото попълнение на Spice Girls да стане кръстница на сина ѝ. Виктория е била сред първите хора, научили за бременността й.  Припомняме, че Ева и съпругът й – медийният магнат Хосе Антонио „Пепе“ Бастон, посрещнаха на бял свят наследника си през юни.  \"Вече имаме три деца. Аз имам три доведени деца, така че това няма да е нищо ново. Харесва ни\", изповяда се наскоро актрисата. Бастон възпитава дъщеря на 22 години – Наталия, както и близнаците Мариана и Хосе - на 14.  Искрата между него и чаровното миньонче пламна преди четири години, а през 2015-а двамата се сгодиха в Дубай. Сватбеното им тържество се проведе в Мексико.", "date": "2018.11.06", "title": "Виктория Бекъм съветва Ева Лонгория за бебето"}
{"url": "http://epicenter.bg/article/Bil-Geyts-preotkri-toaletnata/167519/10/99", "text": "Милиардерът филантроп и основател на „Майкрософт“ Бил Гейтс излезе във вторник пред публиката в огромна зала в Пекин, държейки бурканче от човешки изпражнения. Той представи визия за тоалетна на изложение за нови технологии в санитарния сектор.   Фондацията на Бил и Мелинда Гейтс е похарчила повече от 200 милиона долара за проучвания през последните седем години. Резултатът са 20 авангардни санитарни продукта, предназначени да унищожат вредните бактерии и да ограничат заболяванията, свързани с лошата хигиена. „Трябва да призная, че преди десетилетие никога не бих представил, че ще зная толкова за тоалетните“, заяви Гейтс. „И определено никога не съм мислил, че Мелинда ще трябва да ми каже да спра да говоря на масата за тоалетни и фекални утайки“.   Гейтс е в Китай, за да помогне за обявената от президента Си Дзинпин, „тоалетна революция“, която е политически приоритет в цялата страна. Предприемачът дори пи вода, дестилирана от фекалии, за да покаже ефективността на новите технологии. Създадените с негова подкрепа тоалетни системи трябва да работят в райони без канализация и да разделят течните и твърдите отпадъци, като премахват вредните странични продукти.   „Вече не става въпрос дали можем да преоткрием тоалетната и другите санитарни системи“, смята Гейтс. „Въпросът е колко бързо тази нова категория решения без канализация ще се разрасне“.   Предприемачът описа новите тоалетни като „най-значимото подобрение на санитарните условия за последните близо 200 години“.   Той подчерта, че малкият буркан с изпражнения в ръцете му може да съдържа до 200 трилиона ротавирусни клетки, 20 милиарда коли бактерии и 100 000 яйца на паразитни червеи.   Според Световната здравна организация 2,3 милиарда души по света все още нямат достъп до основни санитарни съоръжения. Това води до широко разпространение на заболявания като холера, диария и дизентерия, които убиват стотици хиляди всяка година.   Гейтс посочи, че цените на новите тоалетни системи все още са много високи. Те би трябвало да намалеят десетократно, за да станат продуктите възможни за реализация на пазара. Но по думите му това не е необичайна ситуация за нови продукти. В същото време с въвеждането на този тип санитарни съоръжения се спестяват разходите за изграждане на канализационни мрежи и пречиствателни станции, каквито липсват в много градове и квартали в Китай.   Посещението на Гейтс става в разгара на търговската война между Вашингтон и Пекин, започната от президента на САЩ Доналд Тръмп, който въведе наказателни мита за редица китайски продукти по-рано тази година.   Източник: Vesti.bg", "date": "2018.11.06", "title": "Бил Гейтс преоткри тоалетната"}
{"url": "http://epicenter.bg/article/Chudo--Ribar-spasi-bebe--noselo-se-po-valnite-v-okeana/167466/7/0", "text": "Новозеландско бебе беше спасено като по чудо в океана, когато носещите го вълни го докарали край риболовец, който го хванал, съобщава Канал 3.   Гъс Хът (на снимката) бил на почивка на Матата бийч на Северния остров и рано сутрин се подготвял за ранен риболов. Тогава обаче видял нещо, което му изглеждало като кукла, която се носи към него край брега.   \"Помислих, че е просто кукла\", каза Хът за инцидента, който се случил на 26 октомври.   \"Така че се протегнах и го сграбчих за ръката, дори и тогава аз все още мислех, че това е просто кукла. Лицето му изглеждаше точно като порцелан, късата му коса беше овлажнена, но после нададе слаб писък и помислих: \"О, Боже, това е бебе и е живо\". Оказва се, че \"куклата\" е 18-месечният Малачи Рийв, който е отворил ципа на палатката на спящите си родители, а след това излязъл на плажната ивица и влязъл във водата, където го подхванало течението.   \"Той плаваше с постоянно темпо по течението. Ако не бях там, или ако бях минута по-късно, нямаше да го видя. Той е зверски късметлия, но просто не беше времето да си отиде“, допълва рибарят.   \"Може би оттук насетне ще бъде по-наясно с водата\", заключи философски майката на детето.  ", "date": "2018.11.06", "title": "Чудо! Рибар спаси бебе, носело се по вълните в океана"}
{"url": "http://epicenter.bg/article/Sad-zadalzhi-bivshiya-belgiyski-kral-Alber-II-da-dade-DNK-proba/167469/7/0", "text": "Бившият крал на Белгия Албер Втори трябва да даде проба за ДНК изследване до три месеца, за да бъде установено дали Делфин Боел е негова дъщеря.   Решението на Апелативния съд в Брюксел е победа за Делфин Боел, която от 2013 г. иска да бъде призната за дъщеря на крал Албер. Тя твърди, че майка ѝ баронеса Сибил дьо Селис Лоншан е имала продължителна връзка с краля преди десетилетия, а нейният бивш съпруг Жак Боел не е неин баща. ДНК изследване, направено през 2013 г. показа, че наистина Жак Боел не е баща на Делфин.   Миналата година белгийски съд от по-ниска инстанция обаче реши, че делото за бащинство не е правно обосновано, защото биологията не е единственият критерий за семейни връзки.   Албер Втори, който абдикира през 2013 г., винаги е отричал да е баща на Делфин Боел. Той може да откаже да се подложи на ДНК изследването. В такъв случай делото ще бъде отнесено към Касационния съд.   Източник: Дир.бг  ", "date": "2018.11.06", "title": "Съд задължи бившия белгийски крал Албер II да даде ДНК проба"}
{"url": "http://epicenter.bg/article/54--ot-britantsite-biha-glasuvali-za-ostavane-v-ES/167482/7/0", "text": "Във Великобритания в деня, в който с нетърпение се очаква какво ще реши кабинета за новите предложение на премиера Тереза Мей за излизане от застоя на преговорите за Брекзит, ново проучване показва, че 54% от британците биха гласували за оставане в ЕС.  Най-голямата анкета за настроенията спрямо Брекзит, проведена от агенция „Сървейшън“, след референдума през 2016 г., показва, че 105 от общините, гласували преди две години за напускане на ЕС днес са готови да подкрепят оставането в евросъюза, съобщи БНР.  54 на сто са заявили, че искат Великобритания да продължава да е член на ЕС, а 46% отново са поискали напускане.  Проучването показва още, че в случай, че не бъде постигната сделка по Брекзит мнозинството от британците ще подкрепят оставане в ЕС поне временно. 35 процента са поискали оставане в съюза, 19 на сто - отлагане на излизането, за да има повече време за преговори, а 36% категорично са за напускане.  Коментирайки резултатите от анкетата по телевизията зам.-министърът на правосъдието Дейвид Гоук каза, че напускането на ЕС без сделка ще бъде икономически неизгодно за страната.  По-късо днес се очаква важното заседание на кабинета да даде отговор на въпроса дали сделка с ЕС може да бъде постигната.  ", "date": "2018.11.06", "title": "54% от британците биха гласували за оставане в ЕС"}
{"url": "http://epicenter.bg/article/Ekshan-nad-Cherno-more--Ruski-Su-27-premina-na-metri-ot-samolet-na-SASht/167486/7/0", "text": "САЩ обвиниха руските военни в опасно прихващане на американски разузнавателен самолет EP-3E Aries в международното въздушно пространство над Черно море от руски изтребител Су-27.   Съобщение за инцидента беше публикувано от пресслужбата на Военноморските сили на САЩ в Европа и Африка в понеделник.   „На 5 ноември 2018 г. американски самолет EP-3E Aries, който извършваше полет в международното въздушно пространство над Черно море, беше прихванат от руски Су-27. Това взаимодействие беше опасно, защото Су-27 извърши високоскоростен полет непосредствено пред самолета, поставяйки под заплаха пилотите и екипажа“, се казва в съобщението.   „Независимо от това, че руските военни имат право да провеждат полети в международното въздушно пространство, подобно взаимодействие беше безотговорно“, добавят от пресслужбата на ВМС на САЩ в Европа и Африка.   От руска страна твърдят, че инцидентът е станал на границата на Руската федерация. Прессслужбата на руското Министерство на отбраната информира, че разузнавателният американски самолет е бил засечен, след което веднага е бил вдигна изтребител Су-27, който го е идентифицирал и съпроводил, за да не доусне нарушение на границата на въздушното пространство на Русия.;   От ведомството уточняват, че руският самолет е спазил всички мерки за безопасност, предаде ТАСС.", "date": "2018.11.06", "title": "Екшън над Черно море! Руски Су-27 премина на метри от самолет на САЩ (видео)"}
{"url": "http://epicenter.bg/article/Henri-Kisindzhar--Kitay-i-SASht-tryabva-da-se-prisposobyat--za-da-izbegnat-katastrofa/167490/7/0", "text": "Той беше главният архитект на сближаването на отношенията между САЩ и комунистически Китай преди повече от четири десетилетия. Въпреки че китайско-американските отношения са на историческо дъно, Хенри Кисинджър е оптимист, че двете държави няма да влязат в унищожителен сблъсък, който може да разклати световния ред, пише сингапурският вестник \"Стрейт таймс\".  Според Кисинджър Китай и САЩ трябва да се приспособят, за да избегнат катастрофа.  Двете държави трябва да балансират перспективите си, както лидерите на Китай и САЩ си обясниха възгледите и постигнаха задоволително разбирателство преди 40 г., обяви 95-годишният бивш дипломат, който е смятан за един от топ стратезите в света.  Когато Кисинджър почука на вратата на Китай по време на историческата си визита в Пекин през 1971 г., мисленето във Вашингтон беше стратегически да се промени уравнението между САЩ и СССР през Студената война.  \"Ние знаехме много малко за Китай, но те знаеха много за нас, защото китайските преговарящи прочетоха всичко, което бях написал\", изтъкна Кисинджър в луксозния сингапурски комплекс Capella, където говори на ежегоден икономически форум.  Тази тайна визита на Кисинджър в Китай преди 4 десетилетия, тогава той е съветник на президента по национална сигурност, павира пътя за посещение на държавния глава Ричард Никсън в китайската държава, където той се срещна с Мао Дзедун и впоследствие двете държави установиха дипломатически отношения.  \"Предизвикателството е да се поддържат фундаментални отношения на сътрудничество на фона на вродени различия, които в по-голямата си част са в резултат на технологична промяна и различия във философския подход\", смята Кисинджър, който беше държавен секретар на САЩ от 1973 до 1977 г.  Междувременно АФП съобщава, позовавайки се на Държавния департамент, че държавният секретар на САЩ Майк Помпео и военният министър Джим Матис ще проведат среща с китайските си колеги във Вашингтон. Разговорите на високо ниво ще засегнат дипломатическите и военни отношения между двете държави.    ", "date": "2018.11.06", "title": "Хенри Кисинджър: Китай и САЩ трябва да се приспособят, за да избегнат катастрофа"}
{"url": "http://epicenter.bg/article/Potvardeno--Palnoformatna-sreshta-Putin---Tramp-v-Parizh-nyama-da-ima/167493/7/0", "text": "Обявената по-рано среща между президентите на Русия Владимир Путин и на САЩ Доналд Тръмп в Париж няма да бъде пълноформатна, заяви говорителят на Кремъл Дмитрий Песков, цитиран от rg.ru, предаде БНР.   „Двамата ще разговарят на крак и ще се споразумеят за пълноценна среща по друго време“, каза Песков по време на брифинг.   „В Париж ще има множество държавни и правителствени ръководители и много наситена програма от гледна точка на протокола“, коментира говорителят и добави, че при тези обстоятелства не може да се организира пълноценна среща.   Кремъл обаче разчита, че в Париж може да бъде договорена друга среща на двамата президенти.   Според Песков Путин и Тръмп със сигурност ще присъстват на срещата на Г-20 в Аржентина, която е планирана за края на ноември и там е възможно да проведат пълноценни разговори.   Песков отказа да коментира дали пълноформатната среща между Путин и Тръмп е отменена заради френския президент Еманюел Макрон, който призова за това американския си колега.   По-рано Тръмп коментира, че Париж не е подходящо място „за среща на четири очи с Путин“.", "date": "2018.11.06", "title": "Потвърдено: Пълноформатна среща Путин – Тръмп в Париж няма да има"}
{"url": "http://epicenter.bg/article/Makron-zove-za-sazdavane-na--quot-istinska-evropeyska-armiya-za-zashtita-ot-Rusiya--Kitay-i-SASht-quot--/167504/7/0", "text": "Президентът на Франция Еманюел Макрон призова за създаване на „истинска европейска армия“, за да може континента да се защитава от Русия и дори САЩ, като това се случва, докато светът отбелязва 100-годишнината от края на Първата световна война, съобщава AFP.   Макрон, който настоява за създаване на общи въоръжени сили на Европейския съюз, откакто дойде на власт, подчерта, че Европа трябва да намали зависимостта си от американската военна мощ, особено, след като президентът на САЩ Доналд Тръмп обяви, че вади страната от договор за ограничаване на ядреното оръжие от Студената война.  „Трябва да се защитаваме от Китай, Русия и дори САЩ“, заяви френският държавен глава пред радио Europe 1. „Когато виждам, че президентът Тръмп обявява, че излиза от голям договор за разоръжаване, подписан след европейската ракетна криза през 80-те, си мисля, кой е основната жертва? Европа и нейната сигурност“, обясни държавният глава. „Няма да защитим европейците, освен ако не решим да имаме истинска Европейска армия“, увери още той в интервюто, записано в понеделник вечерта във Вердюн, където е в рамките на обиколката си на Западния фронт от времената на Първата световна война. Изправен пред „Русия, която е на нашите граници и показа, че може да бъде заплаха“, Макрон посочи: „Имаме нужда от Европа, която може да се защитава по-добре сама, без да зависи изключително от САЩ“.  През миналата година ЕС стартира съвместен фонд за отбрана в размер на няколко милиарда евро, предназначен да развие военния капацитет на Европа и да направи континента по-стратегически независим, отбелязва „Франс прес“.   Франция също оглавява създаването на сила от девет страни, предназначена да бъде в състояние бързо да създаде съвместна военна операция, да евакуира от военна зона или да окаже помощ при природно бедствие, добавя още френската агенция. \"Мирът в Европа е несигурен\", заяви Макрон пред „Европа1“.  \"Бяхме засегнати от опити за проникване в кибер пространството и многобройни интервенции в нашите демокрации\", каза той, очевидно, визирайки Русия. Той също така предупреди за \"авторитарните сили, които се възстановяват и преуспяват на границите на Европа\".  Макрон предупреди за нарастващия национализъм, докато се готви да посрещне десетки световни лидери, включително Тръмп и руския президент Владимир Путин, в неделя, за да отбележи 100 години от края на Първата световна война.  Държавният глава повтори предупреждението си във вторник, че е поразен от сходствата между днешния свят и финансовата криза и \"национализмът, който играе върху страховете на хората\" от 30-те години на миналия век. \"Мирът и благоденствието, на които Европа се радва от 70 години, са златен момент в нашата история\", каза той, като предупреди, че това е изключение, а не правило.  „От хилядолетия, това никога не е траело толкова дълго“, посочи президентът на Франция Еманюел Макрон. ", "date": "2018.11.06", "title": "Макрон зове за създаване на \"истинска европейска армия за защита от Русия, Китай и САЩ\" "}
{"url": "http://epicenter.bg/article/Gadzheto-na-Mateo-Salvini-go-zaryaza/167514/7/0", "text": "Вицепремиерът на Италия, министър на вътрешните работи и лидер на партията Лига Мзатео Салвини бе зарязан изненадващо за мнозина от неговото гадже Елиза Изоарди. Знойната хубавица е водеща на предаване по първа програма на държавната телевизия РАИ, смятана е за едно от нейните нови лица и е изключително популярна.   Елиза оповести раздялата със силния човек в италианското правителство чрез пост в инстаграм, в който му благодари за голямата им любов. Феновете на Салвини обаче побесняха от публикуваната от красавицата и според тях излагаща го интимна снимка - селфи, на която идолът им е задрямал гол до кръста с глава на рамото на вече бившата му изгора. Матео и Елиза се запознават през 2014 г., когато тя го интервюира за нейно ток шоу в качеството му на новоизбран партиен лидер на „ Северна Лига“ – предшественичката на „Лига“. По онова време Салвини, който има зад гърба си един брак и голям син от него на име Федерико, живее с доста по-млада от него жена, която пък го дарява с дъщерята Мирта. Само година по-късно той вече живее под един покрив с Елиза, като тя става негов постоянен спътник по партийни форуми, служебни пътувания и частни екзотични воаяжи, по приеми в посолства и на купони на хай-лайфа в Рим и Милано.   През лятото на миналата година папараци я изненадаха да се целува на испанския о. Ибица с познат актьор, но Матео великодушно й прости закачката и те отново заживяха заедно сякаш нищо не е било. Откакто пък освен партиен вожд, Салвини стана и важен държавен мъж, злите езици заговориха, че Елиза била станала нещо като главен кадровик в РАИ и през нея минавали всички нови назначения. Постът в инстаграм на Елиза изненада вицепремиера в Гана, където той бе на официална визита за дискутиране на проблеми, свързани с емигрантската вълна от Африка към Европа. В отговор Салвини написа на стената си във фейсбук, че обичал искрено възлюбената, но тя била имала „други приоритети“ в живота без. Според мълвата виновник за раздялата бил палавият Матео, който през последните два месеца бил изневерил на Елиза с популярната актриса Бианка Гуачеро и с поп-звездата Бианка Адзей.", "date": "2018.11.06", "title": "Гаджето на Матео Салвини го заряза"}
{"url": "http://epicenter.bg/article/Markus-Zyoder-be-preizbran-za-premier-na-Bavariya/167516/7/0", "text": "Парламентът на Бавария преизбра Маркус Зьодер (ХСС) за премиер, три седмици след местните избори в провинцията (14 октомври), съобщи Ройтерс.  Зьодер получи 110 гласа от общо 202-ма гласували. Това е с един по-малко от присъствалите на сесията общинари от новата управляваща коалиция между ХСС и „Свободните избиратели“. Мнозинството е от 112 местни представители, един от отсъствал по болест.  Агенцията припомня, че ХСС спечели регионалния вот с 37,2%, но това е най-слабият резултат на традиционния коалиционен партньор на ХДС на Ангела Меркел от близо 70 години. С този резултат ХСС загуби абсолютното мнозинство в Лантага.  След двуседмични преговори Християн-социалният съюз влезе в коалиция с консерваторите от Свободни избиратели и от общо 17 министерства отстъпи три на партньорите си.  След загубата на мнозинството в Бавария се изостри и битката за лидерското място на ХСС. Председател на партията е вътрешният министър Хорст Зеехофер, но абмиции за поста имат както Зьодер, така и Манфред Вебер, номиниран от Меркел за наследник на Юнкер начело на Европейската комисия. ", "date": "2018.11.06", "title": "Маркус Зьодер бе преизбран за премиер на Бавария"}
{"url": "http://epicenter.bg/article/Kitay-odobril-18-targovski-marki-na-semeystvo-Tramp/167521/7/0", "text": "\r\n Китайското правителство е одобрило 18 търговски марки на компании, свързани с американския президент Доналд Тръмп и дъщеря му Иванка Тръмп, през последните два месеца, сочат държавните китайски регистри, съобщи днес Асошиейтед прес в деня на междинни избори в САЩ. \r\n   \r\n През октомври китайската служба за търговските марки е дала временно одобрение на 16 търговски марки на Иванка Тръмп маркс (Ivanka Trump Marks LLC), като така марките, получили зелена светлина от Китай тази година стават общо 34, според онлайн данните на службата. Новите одобрения включват модни стоки с марката на Иванка Тръмп като слънчеви очила, дамски чанти, обувки и бижута, както и разкрасителни услуги и машини за гласуване. \r\n   \r\n Одобренията са направени три месеца след като Иванка Тръмп обяви, че слага край на дейността на своята марка дрехи, обувки и аксесоари, чието развитие беше ограничила, за да избегне конфликти на интерес с длъжността си на съветник в Белия дом. \r\n   \r\n Китай временно е одобрил и две \"Тръмп\" марки на Ди Ти Ти Ем опърейшънс (DTTM Operations LLC), чиято централа е в кулата Тръмп на \"Пето авеню\" в Ню Йорк. Те обхващат брандиран ресторант, бар и хотелски услуги, както и дрехи и обувки. \r\n   \r\n Марките ще получат окончателно одобрение, ако няма възражения в срок от 90 дни. \r\n   \r\n Молбите за одобрение са били подадени през 2016 година. \r\n   \r\n Източник: Дир.бг \r\n", "date": "2018.11.06", "title": "Китай одобрил 18 търговски марки на семейство Тръмп"}
{"url": "http://epicenter.bg/article/Sebastiyan-Kurts--Kakvoto-i-da-se-sporazumeyat-Kosovo-i-Sarbiya--ES-shte-go-podkrepi/167523/7/0", "text": "Австрийският канцлер Себастиян Курц заяви във вторник по време на посещението си в Прищина, че „каквото и споразумение да се постигне“ между Косово и Сърбия, „дори и да е промяна на границите, то ще бъде подкрепено от Европейския съюз“, предава държавната „Радио и телевизия Косово (RTK). Курц, чиято страна е ротационен председател на Съвета на ЕС, заяви още, че без мирно споразумение между Прищина и Белград не може да има мирно съвместно съществуване и регионална стабилност. „Мирно споразумение между Прищина и Белград е основата... за членство в ЕС и гаранция за постигане на сигурност, стабилност, мир, икономически растеж и просперитет“, заяви австрийският канцлер по време на съвместната пресконференция с домакина си – косовският президент Хашим Тачи. Курц пристигна в Прищина от Белград, където също предупреди, че членството в Съюза зависи от разрешаването на косовския въпрос. Представители на Сърбия и Косово в последно време извадиха на преден план идеята за размяна на територии – Прешевската долина за Косово, а Северна Митровица за Сърбия. „Каквото и споразумение да се постигне, дори да е промяна на границите или корекция на границите, то ще бъде покрепено от ЕС“, увери Курц.  ", "date": "2018.11.06", "title": "Себастиян Курц: Каквото и да се споразумеят Косово и Сърбия, ЕС ще го подкрепи"}
{"url": "http://epicenter.bg/article/Brad-Pit--Leo-di-Kaprio-i-Nina-Dobrev-prizovaha-amerikantsite-da-glasuvat/167528/7/0", "text": "Нина Добрев се присъедини към световните знаменитости, които призоваха американците да гласуват на междинните избори днес. , написа актрисата с български корени в Инстаграм. Носителката на \"Оскар\" Джулия Робъртс също се включи в кампанията.   Миналата седмица холивудските легенди Брад Пит и Леонардо ди Каприо също се включиха в кампанията. Актьорите се появиха заедно в клип, в който коментират защо тези избори са важни.   По думите им вотът ще има огромно значение за развитието на Съединените щати във всички сфери, затова е необходимо гласът на американците дa бъде чут.   , подчертава .    казва .   Източник: Дир.бг", "date": "2018.11.06", "title": "Брад Пит, Лео ди Каприо и Нина Добрев призоваха американците да гласуват"}
{"url": "http://epicenter.bg/article/BSP-ne-pazi-kvoruma--No-trupa-li-doverie-/167518/11/0", "text": "БСП се зарече, че няма да пази кворума в пленарната зала. Било задължение на управляващите. Така е, кой по-добре от социалистите да знае това – 42-ото Народно събрание, в което БСП бе мандатоносител на правителството на Пламен Орешарски, едва събираше кворум. Всеки ден започваше с преброяване и с един въпрос – ще се заседава ли днес? Тогава подкрепящите кабинета БСП и ДПС имаха 120 депутати, колкото беше и сборът ГЕРБ - „Атака“.  Днес ГЕРБ е в подобна ситуация (зад правителството стоят 122 депутати от ГЕРБ и Обединени патриоти).  Но ситуацията все пак не е същата, защото преди четири години днешните управляващи трупаха рейтинг, подкопавайки всекидневно доверието към тогавашните управляващи БСП и ДПС. Нима днес е така?  Гневът на ГЕРБ тогава бе оправдан в собствените им очи с факта, че бяха най-голямата парламентарна група, а не получиха председателския пост на Народното събрание.  Днес БСП и ДПС – двете парламентарни групи, обявили, че няма да се регистрират в пленарната зала, също имат морално основание за действията си. Те настояват вицепремиерът Валери Симеонов да подаде оставка заради репликата към майките на деца с увреждания.  И играта на нерви е в ход. Въпросът е накрая кой какво ще спечели и кой какво ще загуби.  Дали политическата тактика, възприета от БСП, доближава тази партия до реализацията на плановете ѝ да управлява страната (ДПС никога не са имали амбициите да управляват самостоятелно)?  С други думи, трупат ли доверие социалистите от това:  - че от началото на политическия сезон през септември тръгнаха масирано на срещи с избирателите и оставиха 20-тина народни представители в парламента;  - че не се регистрират в пленарната зала;  - че всекидневно повтарят, че този парламент е изчерпан;  - че тръбят как ГЕРБ си отиват;  - че неуморно обясняват как третият кабинет на Борисов е пред крах?  Историята на прехода показва, че БСП трудно трупа доверие, но пък с лекота го губи. Че недоверието към нея, като наследница на БКП, е по-голямо, отколкото към която и да било друга политическа организация. През целия преход българите търсят две алтернативи – на тези, които са ги управлявали до преди малко, и на БСП. Ако това не беше така, щеше ли да има политически образования еднодневки като РЗС, ББЦ и „Воля“?  Но кой днес помни партията на Яне Янев Ред, законност и справедливост, за която през 2009 г. гласуваха близо 175 000 души и изпратиха в 41-я парламент десет депутати?  Кой помни партията на Николай Бареков – България без цензура, която взе близо 187 000 гласа и имаше 15 депутати в 43-ото Народно събрание?  В днешния парламент „Воля“ на Веселин Марешки има 12 мандата, получени срещу 146 000 гласа.  Изводът, който може да бъде направен е, че има една солидна група избиратели, която не харесва нито ГЕРБ, нито БСП, нито традиционната десница и всеки път търси нов политически субект, за който да гласува.  Само и само да не е някой от посочените.  Като най-стара партия в българския политически живот, БСП има най-дълъг списък с „грехове“. Интересно е как на бившите комунистите почти всяка седмица някой назидателно повтаря, че са „взривявали църкви“. Но никой не пита със същия плам ВМРО кой уби Стамболийски, например? Сигурно заради 45-те години тоталитаризъм на червените с лекота им се лепят нови, дори абсурдни и измислени обвинения. Когато се видяха натясно заради качеството на ремонтите в центъра на София, управляващите в столицата заговориха за това как е изглеждал градът, когато „те“, разбирай БСП, са управлявали. Ни най-малко не се смутиха от истината, че червените никога след 1989 г. не са управлявали столичната община. Нито са имали кмет, нито мнозинство в съвета, нито председател на СОС. Напротив, когато през 2003 г. социалистите спечелиха най-много места в Столичния общински съвет, но не и абсолютно мнозинство, разединената до този момент десница още в нощта на изборите сформира управляваща коалиция, с което ги прати в опозиция (и не помисли да им даде председателският пост в СОС). ГЕРБ управлява страната вече почти десет години, но, както често изтъква социологът Андрей Райчев – има милион и сто хиляди – милион и двеста хиляди души, които твърдо им вярват. И докато това е така, никакви парламентарни избори не могат да ги уплашат. Защото тези гласове им гарантират между 85 и 97 народни представители. С изключение на първото си явяване на парламентарни избори, когато партията на Бойко Борисов взима 1,7 милиона гласа, за ГЕРБ гласуват 1,081 милиона души (през 2013 г.), 1,072 милиона (през 2014 г.), 1,147 милиона през 2017 г.  Не така стоят нещата за БСП. Доверието към нея е силно еластично, последните три парламента го доказват. В 42-ото Народно събрание социалистите имат 84 депутати, в 43-ото – 39, в днешното – 80. А 40 са депутатите им и в 41-я парламент. Може да се каже, че червените малко да сгафят – и веднага падат с много.  В момента от ГЕРБ последователно и упорито работят за това да се насади мнението, че който не ходи в парламента, не работи. Това уравнение не зачита нищо срещите с избирателите, нито другите прояви, които социалистите организират почти всеки ден. Ако средният гласоподавател бъде убеден, че работното място на депутата е в пленарната зала и когато той не е там, значи не ходи на работа, левицата може да закъса.  Допълнително допринася за скептичното отношение към избраната от нея тактика и фактът, че досегашните ѝ победи, като отстраняването на парламентарния шеф Димитър Главчев, не допринесоха за това рейтингът ѝ отчетливо да скочи.  Според социолозите червените са замрели на около 20%, ГЕРБ – на около 22%. При това според тях ерозиращото доверие към ГЕРБ не се прелива към БСП.  Всичко това прави едни извънредни парламентарни избори рискови. Както за най-голямата партия, която може да падне под 90 депутати. Но и за основната опозиционна сила. Която може да бъде „наказана“ - че е не е ходила на работа, мечтаейки за власт, а е накарала избирателят да се разходи до урните. И той да й припомни поговорката - който не работи, няма да яде. Левицата сериозно рискува да попадне в капан.  Ако се окаже с изравнени сили с ГЕРБ, трудно ще управлява.  Ако остане в опозиция за какво е бил целият напън?  Още по-зле е, ако бъде принудена да влезе в коалиционни договорки - няма как да реализира своята „Визия за България“.  И така отново ще влезе в ролята на Главния виновник за всичко. Точно това е ситуацията, която устройва всички останали. А те заедно ще имат мнозинство, позволяващо им комфортно да сочат виновния с пръст от всяка медия, в която се появят. Сутрин и вечер, всеки ден.  ", "date": "2018.11.06", "title": "БСП не пази кворума. Но трупа ли доверие?"}
{"url": "http://epicenter.bg/article/Zakade-patuva-Maya-Manolova-/167527/11/0", "text": "Една комедия на абсурда се разиграва пред очите ни от няколко дни. В главната роля е омбудсманът Мая Манолова. А топката й вдигна ГЕРБ, като я остави (що за коварство!) без неполагащите й се кола и охрана от НСО. От тази битова несгода Манолова си извая образа на мъченица, на едва ли не майка Тереза, жестоко наказана от властта заради безграничната й любов към народа. Хор от оплаквачки раздуха жаравата на скандала, белким заприлича на кладата на Жана Д’Арк.  Героизирането на Манолова продължи с евтин пиар, според който низвергнатата от властта многострадална Мая (всъщност назначена на този пост от Бойко Борисов!), оставена без кола, трябваше да се метне на първия, специално излъскан за целта влак, за да сее надежда за онеправданите от цялата страна. По суша, въздух и море, не може нищо да я спре! Накъде обаче пътува влакът на Манолова в по-широкия политически смисъл, стана ясно на втория ден от трагедията. Изведнъж от телевизионните селения, като същий Deus ex machina, се спусна баш юнакът Слави Трифонов, за да дари на клетницата и кола, и шофьор. Зер, без тия две екстри може ли да се робува на справедливостта? Улисани в евтината драматургия, двамата осветиха връзката си, за която отдавна се шушука в столичния микрокосмос. А именно, че Манолова е част от новия политически проект на олигархията, наречен „партията на Слави“, в който й е отредена ключова роля - я на кандидат-президент, я на премиер, при бъдещи избори.   Олигархията отдавна работи за наследник на изхабения Борисов. И реши да заложи на също толкова зависим шоумен, но с гарантирана телевизионна аудитория. Разправят, че структурите му по места вече били изградени, също както навремето от нищото се пръкна ГЕРБ. В общи линии се следва същият модел, партийна гарнитура със силно зависим таран, който да бъде държан под контрол. Въобще, олигарсите и техните силови покровители не се отличават с Бог знае какво въображение. Но затова пък са прагматични. Залагат на сигурно. То и народът не е от най-хитрите. Който не е пробвал, той не го е излъгал. От известно време към проекта са привлечени дежурни интелектуалци, политолози и социолози, които обговарят и „измерват“ една наглед несъществуваща формация, като редом с това упорито помпат рейтинга на омбудсмана. И тя се раздава. Позволиха й да отбележи няколко точки срещу монополите и частните съдебни изпълнители, помогна на властта с \"икономичен\" закон за хората с увреждания, но в по-голямата си част дейността й бе откровен пиар – пижамено парти в подкрепа на онкоболни деца, козунаци за бедни по Великден и тем подобни.  Мая Манолова бе фаворитката за президент на определен кръг в БСП още през 2016 г., когато Корнелия Нинова обърка играта с изненадващата кандидатура на Румен Радев. Оттогава тази клика, нарекла се „вътрешна опозиция“, не спира да интригантства срещу соцлидера с цел омаломощаване на партията, нейното овладяването и, защо не, евентуално бъдещо съдружие с новия проект на олигархията, пардон, на Слави.  По всичко личи, че БСП е отписана като алтернатива на ГЕРБ и усилията на олигархията и нейните политически лобита в разните партии, сега са насочени към изграждането на псевдоалтернатива, която хем да изглежда нова, хем да я кара постарому, сиреч в услуга на капитала.  И ето я Майчето, пътува дръзновено с влака към светлото и още по-справедливо бъдеще. За тези, които са я назначили. А народът се връзва на тоя пошъл спектакъл, прелива от възторг и обещава да гласува за нея някой ден.  Всъщност причина за възторзи няма. Националният омбудсман разполага със служебни коли, извън „отнетата“ на НСО, с годишен бюджет от 3 млн. лева и немалък екип от сътрудници. В столицата и в страната. Така че няма пречка да си върши спокойно работата. Ако желае. Другото са циркове. Суетни пози на жертва, която си проси политическо доверие чрез съчувствие. Емоционален шантаж.  Впрочем Манолова не от днес играе тази лицемерна игра – леви идеи, десен джоб. Още през 2006 г. тя беше основен вносител на поправката „Ванко 1“ в Наказателния кодекс, с която бе значително намалено наказанието за склоняване към проституция в някои случаи и която позволи освобождаването на рапъра Иван Главчев - Ванко 1, осъден на 12 години затвор за сводничество. Флиртовете й с криминалния свят не свършват дотук. Още преди да начене политическата си кариера като депутат от БСП, юристката, разправят, извършвала някои адвокатски услуги за т.нар. „братя Галеви“, изпарили се безследно през 2012 г.  Благодарение на личен пиар и близостта й с тогавашния лидер на партията Сергей Станишев, постепенно Манолова си изгради образа на работлива „пчеличка“, а благодарение на личните си качества се превърна в парламентарно острие на БСП. Но дойде Нинова и пчеличката остана без гръб. Съжителството й с недолюбвания в партията „натовец“ и бивш военен министър Ангел Найденов я поставяше в неизгодни позиции и тя по естествен път бе привлечена да работи срещу собствената си партия. Борисов използва личната й фрустрация и я направи омбудсман, като изрично разпореди на парламентарната си група да я подкрепи. Пак той настоя депутатите му да гласуват предлаганите от Манолова законови промени, с които бе ограничена дейността на частните съдебни изпълнители и бе забранено прехвърлянето на фалирали фирми на клошари, преди да са изплатили дължимите заплати на работниците си. Двете най-големи червени точки, донесли й славата на защитник на бедните и онеправданите. Въобще, ако не беше близостта й с Борисов, омбудсманът нямаше да е това, което изглежда.  Не по-читав изглежда новият локомотив, на който Манолова смята да се метне. Шоуменът Слави Трифонов също има своята скандална политическа предистория. През 2009 г. пред в. „Уикенд“ тогавашният премиер Бойко Борисов публично призна: „Слави Трифонов искаше 50% влияние в ГЕРБ. В смисъл, че ако трябва да определим двама министри, единият да го каже той, другият – аз”. От думите на Борисов стана ясно, че той посякъл мераците на водещия, обяснявайки, че това не може да се случи в партията му. Както знаем, тя си е лично негова.  Борисов разкри и друга афера на Дългия. Докато бил кмет на София, Трифонов го занимавал с негов имот до хотел „Кемпински-Зографски“. Шоуменът искал общината да смени предназначението на имота, но също не го огряло. В градоустройствения план на София теренът бил одобрен за градинка и предназначението му не можело да се променя.  А сега си представете - ако преди десет години, в качеството си на обикновен тв водещ, Трифонов е действал така, какво ли ни чака в случай, че вземе властта.  Днес тези двамцата – „самоотвержената“ Мая и „работодателят-благородник“ Слави, се самопредлагат за спасители на нацията. Единият организира „кастинги“ за парлама, другата обидено препуска с влака, докато трети, невидими ръце правят залози за бъдещето. Бареков беше по-талантлив. Три в едно: партиен лидер, шоумен и речевит Гочоолу. В новия влак на олигархията има вагон с оркестър, купе със сценаристи, вагон-приемна за Мая. И, разбира се, ВИП-купета за кукловодите.   Затова, заговори ли се за нови партии, първо се вгледайте в техните стари лица. Да не кажете после, че не сте знаели. ", "date": "2018.11.06", "title": "Закъде пътува Мая Манолова "}
{"url": "http://epicenter.bg/article/Boris-Vangelov--Tvardeniyata-na-Katya-mateva-sa-klevetnicheski/167530/11/0", "text": "- Напълно клеветнически са. Аз съм от три години и половина в София. Две години бях в агенцията. Още отпреди това, когато живеех във Велико Търново, четях в пресата за атаките срещу даването на гражданство на българите от Македония, за някакви нередности и т.н. И всичките тези атаки от 2014 г (тогава още ВМРО не е имало вицепремиер), бяха все да се саботира държавната политика за българите в Македония и Албания. И във всичките тази писания, които Катя Матева повтаря, за много неща от 2014 г. е замесена. - Матева пуска статия в \"Нувел обсерватьор\". На база на тази статия ДПС поиска комисия за разследване на далаверата с паспорти. Ние, 11 депутати от ВМРО, отидохме първи да се подпишем. Те даже бяха изненадани, защото никой не беше се подписал и им казахме: действайте, дайте да видим сега къде са тези търговии с паспорти. - Тя паспорти не дава. Тя издава удостоверения за български произход, с които се извършва специална процедура по Административно-процесуалния кодекс. Говоря за времето, през което аз бях председател - от март 2015 г до март 2017 г. След като кандидатът за българско гражданство от български произход получи удостоверението на агенцията, едва тогава той отива в Министерството на правосъдието, където се развива цялото производство и се проверява именно дали е бил криминално проявен и т.н.   След това се произнасят девет институции и се стига до гласуване на Съвет по гражданството, който дава мнение. Участвал съм в качеството на председател на този съвет. Всеки кандидат се проверява в Шенгенската информационна система и в Интерпол и когато има за някой нещо, му отказвахме гражданство. Съветът дава мнение, а не решение. Министърът на правосъдието дава предложение към вицепрезидента. Той допълнително си решава. Той може да откаже, въпреки че всички по веригата са казали \"да\". Затова се чудя къде са тези митични престъпници, за които Катя Матева говори. Ако те са извършили престъпление, след като са станали български граждани, ами че от 153 000 души, възможно е 114 в живота си нещо да направят. Къде е тази продажба на паспорти от ВМРО и как става просто това нещо? Излиза, че цялата държавна машина работи за ВМРО. - Това също е груба лъжа. От 15 години аз съм единственият председател, който е от ВМРО. Когато отидох в Агенцията не заварих нито един човек от ВМРО и не назначих нито един човек. И това може да се провери от всеки журналист. - А, това вече е друго. Покрай това тръгнаха атаките към ВМРО. Там, ако има извършено престъпление, много ясно, че виновните ще си носят отговорността, и то престъпление за корупция, доколкото чета от медиите. Тъй че, ако разследват за корупция арестуваните от ДАБЧ, това е работата на специализираната прокуратура. Обаче едно е да търсиш там корупция, друго е да говориш, че ВМРО е \"паспортна мафия\". Двете сюжетни линии много ясно трябва да се разграничат. Очевидно, когато си държавотворен елемент, макар и мъничък, си трън в очите. Защо не атакуват някой друг? Защото имаме праволинейна политика и настояваме българите от Македония, Украйна, Албания, Молдова, да вземат по облекчен ред българско гражданство. Това го пише в конституцията. А такива като Катя Матева правят всичко възможно те да го вземат по най-затруднения възможен ред. Дано хората да отсяват двете сюжетни линии. Бяха смесени и то целенасочено.     „Смятаме, че няколко големи лъжи се хвърлиха в обществото. Първата лъжа е, че агенцията от години се контролира от ВМРО. Аз, като влязох в агенцията, нямаше нито един човек от ВМРО“, обясни той.    По думите му другата лъжа е, че агенцията и ВМРО дават паспорти и става дума за паспортна мафия.  „Процедурата за сдобиване с българско гражданство е много дълга за съжаление, ние от години апелираме да се съкрати“, смята още Борис Вангелов. Той обясни, че трябва да се обърне внимание на паспортите, които се дават на хора от турски произход. Защото според съда не е ясно какво се разбира под турски произход, но е очевидно, че става дума за етнос.  Според него е чакан удобният момент, за да се развихри тази кампания.  „Предоставянето на българско гражданство е един от моментите в политиката спрямо гражданите. Българите в Македония са най-големите мъченици и страдалци в историята. Законът не ги затруднява, затрудняват ги чиновници като Катя Матева“, заяви още Вангелов.  Според бившия председател на Агенцията за българите в чужбина те „явно трябва да си донесат кръв, българската си кръв“ на Катя Матева, за да докажат, че са българи.  „Тя намира постоянно косури, тя говори за години назад. Чиновник с друга инстанция си позволяла да коментира, без да има право на това“, допълни Вангелов.", "date": "2018.11.06", "title": "Борис Вангелов: Твърденията на Катя Матева са клеветнически"}
{"url": "http://epicenter.bg/article/Sadat-othvarli-iskovete-na-Borisov-i-Ninova-za--quot-Lazhetsat-vika---drazhte-lazhetsa-quot--i--quot-G-zha-Lazha-quot-/167471/3/0", "text": "Софийски градски съд отхвърли исковете за обезщетения, заведени от Бойко Борисов и Корнелия Нинова. Премиерът е осъден да заплати разходите за адвокатски услуги на лидера на БСП.   С решение от понеделник, 5 ноември, съдия Невена Чеуз, председател на І-19 състав Гражданско отделение, прие за неоснователни исковите молби, в които се твърди, че са претърпели неимществни вреди от изявления, направени от двамата, съобщиха от пресцентъра на Софийски градски съд.   Съдът отхвърля заведения от Борисов иска срещу Нинова за заплащане на сумата от 26 000 лв. – обезщетение за неимуществени вреди, претърпени в резултат на изявления от 23 март 2017 г. направени в телевизионно интервю.   Съдът отхвърля и заявения от Нинова иск срещу Борисов за заплащане на сума в общ размер от 30 100 лв., разпределени, както следва: сумата от 25 100 лв. – обезщетение за неимуществени вреди, претърпени в резултат на изявление от 9 март 2017 г. в телевизионно интервю, сумата от 2 500 лв. – обезщетение за неимуществени вреди от изявление от 24 март 2017 г. в друго телевизионно интервю и сумата от 2 500 лв. – обезщетение за неимуществени вреди за изявление от 21 януари 2017 г.   Съдът осъжда Бойко Борисов да заплати на Корнелия Нинова сумата от 1 680 лв. с включен ДДС – разноски за адвокатско възнаграждение по първоначалния иск.   Решението подлежи на въззивно обжалване пред Софийски апелативен съд, в двуседмичен срок от съобщението до страните, че е изготвено.   В Софийски градски съд (СГС) върви дело между премиера Бойко Борисов и лидера на социалистите Корнелия Нинова заради изказвания и на двамата в телевизионни интервюта.   Още през март 2017 г. от ГЕРБ съобщиха, че председателят на партията Бойко Борисов завежда съдебно дело срещу председателя на БСП Корнелия Нинова. Искът на Борисов срещу Нинова бе заради изявлението й по негов адрес „Ти си крадец“, направено в ефир. Тогава от партията казаха, че с това си изявление Нинова накърнява честта и достойнството на Бойко Борисов и нарушава закона и обещаха, че присъдените средства по иска, Борисов ще дари за благотворителност.   „Искът ни е за това, че сме обидени публично и грубо. Г-н Борисов в разговорите във връзка с делото ми каза: „Мъчително е в нашата държава политиците да спорят с обиди, това мен ме притеснява”, и затова е завел това дело”, коментира адвокатът на Борисов Марин Марковски, който съзира желанието на министър-председателя „да въведе нов политически начин на спора не чрез обиди”. Защитникът на Борисов сподели още: „това дело е мъчително за г-н Борисов, защото той не го желае, но е принуден да го заведе”.   Корнелия Нинова пък оспорва иска на Борисов и завежда насрещна искова молба заради изявления на Борисов. Исковете са три, обединени, каза тогава адвокатът на лидера на БСП Цветана Чуклева.   Нинова се почувствала обидена от това, че Борисов я нарекъл „г-жа Лъжа” в свои изявления и от това, че той твърди, че била активист на СДС. „Освен обиди има и клевета. По този начин тя е претърпяла сериозни увреждания, тъй като изявленията са извършени в период от време на активна предизборна кампания”, обясни още защитничката. „Тя не е предизвикала този процес, но когато той вече така или иначе е факт, никой не може да й отнеме правото да се защитава”, посочи Цветана Чуклева.                                                                                                                        ", "date": "2018.11.06", "title": "Съдът отхвърли исковете на Борисов и Нинова за \"Лъжецът вика - дръжте лъжеца\" и \"Г-жа Лъжа\""}
{"url": "http://epicenter.bg/article/Dvoyniyat-ubiets-Viktorio-vleze-v-sada-s-okovi-na-krakata--skri-litseto-si/167474/3/0", "text": "26-годишният Викторио Александров дойде в съда с пранги на краката. Той скри погледа си от журналистите.   Викторио днес обжалва пред Софийския апелативен съд наложената му мярка от СГС.   26-годишният Александров е обвинен за убийството на 23-годишната си приятелка Дарина Министерска и детето им, както и за принуда спрямо таксиметров шофьор. В петък той се изправи пред съда за първи път. Влезе в съдебната зала без да крие лицето си. Поиска да бъде пуснат и да се прибере у дома.   Двойното убийство стана в началото на миналата седмица. Първо в апартамент в \"Надежда\" убива майката на детето му, а по-късно е убито и самото едногодишно момиченце, а самият Александров прави неуспешен опит за самоубийство.   Пред апелативните съдии Викторио заяви, че има болки в главата и не чува. Оплака се, че не е посещаван от лекар. Той отново поиска да му бъде променена мярката на \"домашен арест\", като обясни, че и също като баща е загубил детето си. Викторио сподели, че в ареста се чувства много заплашен. \"Аз не съм убиец и никога не съм бил, нито пък съм крадец. Работя като охранител и пазя живота на хората\", заяви той пред съда, предаде Канал 3.   САС обаче не уважи искането му за промяна на наложената му мярка и го остави в ареста, като се обоснова, че всички доказателства сочат, че той е извършител на деянията, за които е обвинен.  ", "date": "2018.11.06", "title": "Двойният убиец Викторио влезe окован в съда: Не съм убиец и никога не съм бил"}
{"url": "http://epicenter.bg/article/Chudovishtno-prestaplenie--Zhena-zadigna-dzhibrito-za-rakiya--prasetata-i-turshiyata-na-priyatelya-si/167480/3/0", "text": "22-годишна жена е задържана за домова кражба. Вчера следобед в РУ Свиленград е получен сигнал от 25-годишен мъж от с. Щит, установил, че домът му е обран.   Той заявил, че липсват 2 телевизора, мобилен телефон, 1,5 кубика дърва, 300 литра джибри, 3 прасета и зимнина.   В хода на работата се оказало, че извършители на кражбата са задържаната, с която живеел на семейни начала и нейни роднини, съобщава Канал 3. Работата по случая продължава.  ", "date": "2018.11.06", "title": "Чудовищно престъпление! Жена задигна джибрито за ракия, прасетата и туршията на приятеля си"}
{"url": "http://epicenter.bg/article/Rekord--77-godishna-baba-stana-obvinyaema-za-razprostranenie-na-narkotitsi--zadarzhaha-ya-pod-strazha/167484/3/0", "text": "Специализираният наказателен съд определи мярка за неотклонение „Задържане под стража“ на 77-годишна жена, обвинена от Специализирана прокуратура за участие в организирана престъпна група за разпространение на наркотици в столичния жк „Люлин“, съобщиха от пресцентъра на специализираната прокуратура.   Най-тежката мярка е наложена и на останалите трима от групата, в т.ч. на внука на възрастната жена, който ръководел престъпната структура. Съдът обоснова определението си за жената с доброто ѝ здравословно състояние, както и с опасността да извърши друго престопление – когато внукът ѝ отсъствал, тя разфасовала кокаин и марихуана на дози и го продавала в дома си на клиенти след уговорка по телефона.   Участниците са задържани на 1 ноември 2018 г. при операция на ГДБОП и Специализираната прокуратура. У всеки от тях са намерени и иззети различни количества наркотици. Малко преди разследващите да влязат в жилището на възрастната жена, тя изхвърлила през прозореца плик с близо четвърт килограм марихуана, опитала да се освободи от друго количество в тоалетната чиния. От всичките участници в групата само тя не е осъждана. Внукът ѝ е в изпитателен срок на предходно условно осъждане за разпространение на наркотици.   Събраните доказателства сочат, че групата била организирана през лятото на 2017 г. По случая са използвани специални разузнавателни средства. Определените мерки на обвинените не са окончателни и могат да бъдат обжалвани пред Апелативния специализиран наказателен съд.", "date": "2018.11.06", "title": "Рекорд! 77-годишна баба стана обвиняема за разпространение на наркотици, задържаха я под стража"}
{"url": "http://epicenter.bg/article/Otnemat-5-te-detsa-na-semeystvo-v-Harmanli-sled-smart-na-bebe/167487/3/0", "text": "Социалната служба в Харманли отнема 5-те деца на семейството на Николай Георгиев заради починалото им 16-дневно бебе. Новороденото е било без личен лекар.   Родителите нямат капацитет да се грижат за останалите деца, които ще бъдат настанени в приемно семейство. Мярката се налага за втори път, съобщи БНР.   В семейството има 12 деца. Преди 6 години след смъртта на 6-месечното им бебе, починало от недохранване, останалите деца са били настанени при близки. Днес отново ще бъдат дадени в приемно семейство, след като 16-дневното им бебе почина преди дни от инфекция, замръзване и лоши родителски грижи.   Юрисконсултът на отдел „Закрила на детето“ в Община Харманли Лиляна Йорданова обясни: „Бе взето решение във връзка с внезапната смърт на това дете децата да бъдат изведени от семейството и да бъдат настанени в професионални приемни семейства, като работата с родителите ще продължава с цел повишаване на родителския капацитет и подобряване условията на живот“.", "date": "2018.11.06", "title": "Отнемат 5-те деца на семейство в Харманли след смърт на бебе"}
{"url": "http://epicenter.bg/article/Kmetat-na-Shabla-otiva-na-sad-zaradi-260-000-leva-ot-evrofondove-/167502/3/0", "text": "Кметът на Община Шабла Мариян Жечев е предаден на съд с обвинителен акт на Окръжната прокуратура в Добрич, съобщават от пресцентъра на Апелативна прокуратура - Варна. Делото за престъпление със средства от фондовете на Европейския съюз е насрочено за разглеждане на 6 декември тази година в Добричкия окръжен съд.  На 13 ноември 2015 г. в качеството си на кмет, представляващ Община Шабла, Жечев представил неверни сведения за изпълнени строително-монтажни работи по Програмата за развитие на селските райони пред Регионалната разплащателна агенция. В заявка за окончателно плащане подсъдимият представил като изпълнени дейности, които не били извършени от избраната измежду 6 фирми като изпълнител ДЗЗД „Шабла спорт 2015“. Целта била да се получат средства в размер на 525 488 лева без ДДС, предоставени от фондовете на Европейския съюз на българската държава. Към 21 декември 2015 г. вече са били отпуснати 267 836 лева без ДДС от заявените средства. Неизпълнените строително-монтажни работи са описани в 86 позиции в обвинителния акт на Окръжната прокуратура в Добрич. Те са били установени и при проверка на експерт и били описани детайлно в приложен контролен лист, извършена е и допълнителна проверка на място. С уведомително писмо за изплащане на средствата от държавен фонд „Земеделие“ – Разплащателна агенция, са били описани сумите, които не са били допустими за финансиране, както и е направена промяна на плащанията заради несъответствието между заложените в договора елементи на инвестицията и реално изпълнените дейности. По проекта е трябвало да бъдат изградени стадион, помощно игрище, игрище за волейбол, баскетбол и тенис, водна площ за гребни спортове, паркинг, ограда, вертикална планировка, обслужваща сграда с трибуни, СОТ и пожароизвестителна система. Някои от вече платените дейности и към момента не са изградени.  По делото срещу действащия и в момента кмет на община Шабла са назначени 2 експертизи, разпитани са десетки свидетели. Причинените имуществени вреди се изчисляват на 267 836 лева, които не са възстановени. ", "date": "2018.11.06", "title": "Кметът на Шабла отива на съд заради 260 000 лева от еврофондове "}
{"url": "http://epicenter.bg/article/Cadiyka-ot-Pazardzhik-osadi-dlazhnik-da-izplashta--oriz-i-shafran/167503/3/0", "text": "Районен съд - Пазарджик определи съдебно решение, в което длъжник ще трябва да изплати дълговете си с ориз, шафран, лук, кардамон, карамфилчета, лимонова вода и т.н. Абсурдната ситуация е станала ясна след \"изтичане\" на решението в социалните мрежи. Според написаното длъжникът е осъден да заплати всичко по изпълнителното дело, въпреки че то е било обжалвано. В края на дикумента, незнайно защо, се появява и рецепта за ориз с шафран, вместо по-подробно определение на съда. \"Най-вероятно съдийката е копирала нещо, което е смятала да готви за вечеря\", шегуват се юристи. В рецептата доста подробно е обяснено как да се приготви екзотичното ястие. За него са необходимисе ориз, кромид лук, кардамон, карамфилчета, жълти бадеми и т.н. Потребители в социалните мрежи обаче се възмущават, че рецептата не е дадена докрай. Пред \"Монитор\" адвокати коментират , че с подобно определение длъжникът може да се спаси от заповедното производство и да си спести време за изплащането на борчовете.", "date": "2018.11.06", "title": "Cъдийка от Пазарджик осъди длъжник да изплаща... ориз и шафран"}
{"url": "http://epicenter.bg/article/GDBOP-i-Spetsprokuraturata-udariha-grupa--tochila-smetki-chrez-finansovi-izmami-v-internet/167506/3/0", "text": "Организирана престъпна група, точила сметки на лица, подмамвани да участват в търговия с финансови инструменти по интернет бе разбита в София. Това разкри на брифинг шефът на спецпрокуратурата Иван Гешев, предаде  Novini.bg .   Той разясни как са действали измамниците.   „Обажда се човек от кол център и предлага покупки на злато, платежни инструменти. Аз лично съм получавал такива обаждания. След това се убеждават хората колко печалба ще има. Когато тръгнеш да се отказваш, нямаш обратна връзка с човека, който ти се е обадил. Двата колцентъра са ръководени от граждани на Израел, Сърбия и България. Само през последната година, те са генерирали печалба от милиони левове“, отбеляза Гешев.   По думите му 17 души са станали жертва на схемата, но може да има и други.   На този етап Спецпрокуратурата привлича трима обвиняеми за престъпления и ръководене на организирана престъпна група за измами.   На 2 ноември спецпрокуратурата издаде постановления за мерки за неотклонения, искането беше уважено и същите са с постоянна мярка задържане под стража. До настоящия момент са привлечени три лица, като пострадалите са в по-тесен кръг от това, което имаме като данни за действителния брой на пострадалите лица, посочи наблюдаващият делото прокурор Ваня Христева.   Причинените вреди са за над 300 хил евро, над 80 хил.щатски долара и над 60 хил. лева. Има лица, изгорели с над 100 хиляди евро. Т.е. те са инвестирали в привидно създадената схема за инвестиции и търгуване с финансови инструменти. Извършени са претърсвания на офиси и жилища, допълни Христева.   Прави впечатление технологията, по която е извършена тази престъпна дейност. Лицата са били старателно въвеждани в заблуждение, че се търгува на борсата с тези финансови инструменти и те са правили редица преводи, като обратната връзка е била невъзможно да бъде осъществена. Ставало е само едностранно. По този начин именно единственият изход е било говорейки с брокерите лицата да бъдат отново и отново стимулирани да превеждат нови суми, под предлог, че същите са спечелили някакви суми, а в случаите, когато са загубили суми, им е обяснявано, че ще се направи опит за нова инвестиция, която ще им върне изгубеното. Клиентите нямат никаква опция за обратна информация, допълни наблюдаващият прокурор.   Българското подразделение на тази схема е първият случай, който е разобличен. Това е иновативно престъпление, а такива все повече и повече ще навлизат в нашата реалност, посочи началникът на отдел „Компютърни престъпления“ към ГДБОП Явор Колев.   Създадени са 7 платформи с домейн в Естония. Те нямат разрешение от комисиите на съответните страни. Имат разрешение от Нова Зеландия. Жертвите на тази измама биват зарибявани с реклами по интернет и след като осъществят контакти с т.нар. брокери започват да инвестират с обещания за печалби. Комуникацията е чрез интернет, като в един период, в който лицето вече е източено финансово, прекъсва и то не може да осъществи контакт с брокерите, обясни Колев.   Брокерите, които са задържани към момента на операцията, са 13 лица, които не са използвали истинските си имена. Печалба за клиентите няма, има само за организаторите на престъпната схема, а парите са постъпвали по сметките им в цял свят.   „Тези хора са с много голям опит в измамни финансови операции. Те работят в България и са придобили значителни приходи, които прокуратурата ще разследва“, разкри Колев. В Украйна е имало център, който е разпределял печалбите в цял свят.   „Работим от лятото по тази схема, иначе инкриминирания период е за една година назад“, посочи Гешев.", "date": "2018.11.06", "title": "ГДБОП и Спецпрокуратурата удариха група, точила сметки чрез измами в интернет, звънели и на Гешев"}
{"url": "http://epicenter.bg/article/Dete-e-s-travma-na-glavata-sled-intsident-v-stolichno-uchilishte/167508/3/0", "text": "11-годишно момче е в „Пирогов” със съмнения за комоцио след инцидент в столично училище, съобщиха от Центъра за спешна медицинска помощ в София, предаде за bTV.   Детето се оплакало от световъртеж пред пристигналите на осмата минута лекари. Те установили и следи от удари по тялото му.   Момчето заявило, че е било пребито от учител по физическо.   Директорът Величка Таседжикова коментира, че няма подобен случай.   Версията на ръководството на школото е обратната - петокласник нахлува в час по физическо на третокласници. След опит на преподавателя Георги Георгиев да отстрани 11-годишния ученик от час, детето го удря и бяга, а малко по-късно се връща с майка си, която по думите на учителите и директорката започва да ги плюе и обижда.   Третокласници, които са присъствали на инцидента, също твърдят, че учителят не е посягал на детето.   От училището коментираха още, че петокласникът е от проблемно семейство и това не е първи инцидент, в който участва той. Проблемно дете е и по-големият му брат, който учи в същото училище.   В момента тече вътрешно разследване. Учителят Георги Георгиев е подал жалба заради инцидента. А от Социалните служби коментираха, че ще бъде извършена проверка в училището.", "date": "2018.11.06", "title": "Дете е с травма на главата след инцидент в столично училище"}
{"url": "http://epicenter.bg/article/Naglost--Obraha-zalozhna-kashta-posred-byal-den-v-Blagoevgrad--napadatelite-sa-izbyagali--VIDEO-/167517/3/0", "text": "Обраха заложна къща в Благоевград посред бял ден, а нападателите избягаха. Инцидентът е станал по обяд. В обира са участвали трима или четирима маскирани души, уточняват от полицията, предаде Нова телевизия.   На място се извършва оглед и се разпитват свидетели. Служителката на заложната къща не е пострадала. Откраднато е предимно злато във вид на накити. По първоначална информация на полицията обирджиите не са били въоръжени.   На изходите на основните пътни артерии край Благоевград има полицейски патрули.", "date": "2018.11.06", "title": "Наглост! Обраха заложна къща посред бял ден в Благоевград, нападателите са избягали (ВИДЕО)"}
{"url": "http://epicenter.bg/article/Ot-utre--Toplofikatsiya--puska-poetapno-parnoto-v-Sofiya/167509/2/0", "text": "„Топлофикация София” започва от утре, 7 ноември, поетапно пускане на отоплението в столицата.   Приоритетно ще бъде пуснато парното в детските градини, учебните и здравните заведения. Следват жилищните сгради във всички райони, административните и стопанските сгради, съобщиха от дружеството.   Според компанията определените за това метеорологични условия вече са налице. Парното се пуска при три последователни дни със средноденонощна температура по-ниска от + 12 градуса и прогноза за трайно застудяване.   От особена важност преди пускането на парното е клиентите да приключат всички ремонти по вътрешната отоплителна мрежа и да запълнят източените инсталации. В сградите, в които това условие не е изпълнено, няма да има техническата възможност парното да бъде пуснато.   Необходимо е и вентилите на радиаторите да бъдат отворени на максимална степен, за да не се налага допълнително обезвъздушаване, припомнят от „Топлофикация”.    ", "date": "2018.11.06", "title": "От утре „Топлофикация” пуска поетапно парното в София"}
{"url": "http://epicenter.bg/article/Ninova-shte-obzhalva-reshshtenieto-na-sada-po-deloto-s-Borisov/167510/2/0", "text": "„Ще обжалвам решението на съда по делото с Бойко Борисов. Това каза пред журналисти в парламента председателят на БСП Корнелия Нинова, след като Софийският градски съд отхвърли исковете за обезщетение, заведени от Бойко Борисов и Корнелия Нинова, предаде „Фокус“. „Имаме на първа инстанция решение по нашия съдебен спор с г-н Борисов. И тъй като доста време аз давах отговори и обяснявах някакви неща, сега искам аз да задавам въпроси. А те са: първо, да чуя всички говорители, които много гръмко твърдяха, че съм била член на СДС и даже и зам.-министър на Иван Костов, ги питам какво ще направят сега. В съдебното решение тези обвинения са определени така: „неистинност на приписваните обстоятелства“, „по делото липсват данни ищцата Корнелия Нинова действително някога да е била член на СДС“. Надявам се, че този разговор е приключил. И ги питам тези хора сега как се чувстват. Защото по делото са проведени експертизи, изслушани са свидетели и изводът е следният – \"няма данни да е била някога каквото и да е в СДС“, коментира Нинова.   Тя припомни, че е завела това дело срещу Борисов и за определението „Г-жа Лъжа“. „Което след него се повтаряше многократно от много активисти на ГЕРБ. Заключението на съда в днешното решение е следното – че това обвинение е „безлично, абстрактно, безадресно“, „касае се за жена политик, но не и за Корнелия Нинова“.   Значи всяка жена политик в България може да се чувства \"Г-жа Лъжа\", но аз да не се чувствам така – това е изводът на съда. Надявам се да спрат и с „Г-жа Лъжа“, каза още лидерът на БСП.   „На основание на тези мотиви на съда ще обжалвам решението, защото заключението е, че и двете неща – неистинните твърдения, че съм била в СДС и безадресното \"Г-жа Лъжа\", не би трябвало да са ми причинили обида или притеснения. Но при такива ясни мотиви нямам друг избор, освен да обжалвам това решение на втора инстанция“, каза още Нинова. Тя припомни, че сумата, която е присъдена Борисов да ѝ плати като разноски по делото, ще бъде преведена на семейство с дете с увреждане. Средствата са в размер на 1680 лв. „Съдът отхвърли иска от страна на Борисов към мен за думите „Крадецът вика: „Дръжте крадеца“, като се е позовал, че това е цитиране на българска поговорка и не е моя обида към него“, каза още Корнелия Нинова.     „Нерегистрирането ни за кворум продължава - парите не ни интересуват, но това е още едно доказателство, че ГЕРБ е партия, която нарушава всички закони в страната“, коментира още лидерът на БСП.   На въпрос как ще коментира това, че депутатите от БСП няма да получат надници от днешното пленарно заседание и дали ще ги компенсира по някакъв начин, Нинова отговори: „Нерегистрирането ни за кворум продължава така, както сме го обявили. Няма как с нашите гласове и давайки кворум, да се приeмат решения, с които ние не сме съгласни. Например, да се увеличават данъците на старите коли, на дрехите втора употреба, да не се увеличават социални плащания. Просто не може нашите гласове да са основание за приемането на тези решения в зала. И продължаваме“. Тя посочи, че винаги, когато народните представители от ПГ на „БСП за България“ отсъстват от заседания, не получават заплати за тези дни. „Когато отсъстват нашите депутати и пътуват в страната, за да си представяме „Визия за България“, те не натоварват българските данъкоплатци с излишни плащания към тях. И смятаме, че така е морално и нормално“, обясни Нинова. „Парите не ни интересуват. Така или иначе сме казали, че когато отсъстваме, не искаме заплати и не ги получаваме - вече 2 месеца. Но начинът, по който това се прави, е още едно доказателство, че ГЕРБ е партия, която нарушава всички правила и закони в страната“, коментира още тя. Попитана как се издържат депутатите без заплати, тя отговори, че това се случва с остатъка. „От партийната каса не им даваме никакви пари“, заяви лидерът на БСП. Нинова обясни, че на предстоящия пленум в неделя няма да се обсъждат промени в устава на партията.", "date": "2018.11.06", "title": "Нинова ще обжалва решението на съда по делото с Борисов"}
{"url": "http://epicenter.bg/article/Parlamentat-prie-na-parvo-chetene-byudzheta-na-NZOK-za-2019-godina/167515/2/0", "text": "  Против гласуваха 62-ма депутати, а 10 се въздържаха.   В пленарна зала на гласуването присъстваха министърът на здравеопазването Кирил Ананиев, управителят на НЗОК д-р Дечо Дечев и зам.-министърът на здравеопазването и председател на Надзорния съвет на НЗОК Жени Начева, предаде Novini.bg.   . Средствата за здравеопазване в бюджета ще бъдат 5,2 млрд. лева или 4,5% от БВП.   Увеличението спрямо 2018 година е 547 млн. лева. Предвидени са близо 4,3 млрд. лева приходи и трансфери в бюджета на НЗОК за догодина, от които 2,8 млрд. лв. са приходи от здравноосигурителни вноски и 1,4 млрд. лв. са трансфери за здравно осигуряване. Общо текущите разходи са в размер на 4,2 млрд. лв., което представлява увеличение с 476,9 млн. лв. спрямо Закона за бюджета на Националната здравноосигурителна каса за 2018 г. Средствата за здравноосигурителни плащания са в размер на 4,1 млрд. лв., което представлява увеличение с 454 млн. лв. спрямо Закона за бюджета на Националната здравноосигурителна каса за 2018 г. 2,5 млрд. лева ще отпусне държавата за медицински дейности (за първична извънболнична медицинска помощ - 225 млн. лева; за специализирана извънболнична медицинска помощ - 250 млн. лева; за медико-диагностична дейност - 90 млн. лева; за болнична медицинска помощ - 2 млрд. лева). 167 млн. лева са предвидени за дентални дейности, а 1,2 млрд. лева за лекарства и медицински изделия. 160,4 млн. лева ще се дадат за здравноосигурителни плащания за медицинска помощ.      След приемането на закона за бюджета       Национална експертна лекарска комисия ще създаде база данни за всички лица, преминали през ТЕЛК/НЕЛК.    ", "date": "2018.11.06", "title": "Парламентът прие на първо четене бюджета на НЗОК за 2019 година"}
{"url": "http://epicenter.bg/article/Deset-oblastni-grada-se-gotvyat-za-protest-v-nedelya/167520/2/0", "text": "Над 10 областни града са заявили готовност за поредни протести в неделя срещу високите цени на горивата и драстичното поскъпване на живота. Те ще започнат по едно и също време и вече са обявени като национални. Това стана ясно след заседанието на главните организатори на протестите по места, съобщи БНР.  Основните организатори се обединиха в Национален координационен съвет на протестиращите граждани, който да ги представлява пред основните институции в държавата, заяви Александър Стамболийски, организатор на протестите в Благоевград и председател на Съюза на българските транспортни работници.  „Всички протести ще бъдат координирани на национално ниво, в едно и също време, неделя - 11,30 ч. започват протестите по места. София също се включи. Тази седмица и в София, заедно с всички останали градове, ще има доста мащабен протест“, съобщи Стамболийски. Национално координираните протести в страната вече имат и своя адресат: „Като цяло срещу политическата класа в България. Бездействието на всеки един политик, без значение от цвят и партия, довежда до бързото обедняване на българите“, заяви Стамболийски. До края на седмицата ще бъдат готови и исканията на обединените протестиращи към правителството и парламента. Засега идеята за общонационален протест в София не стои на дневен ред, защото „евентуално градиране на протеста - да стигне до столицата, означава директно искане на оставката на правителството. Мислим, че все още можем да постигнем някакви балансирани решения с тях“, каза още Александър Стамболийски. ", "date": "2018.11.06", "title": "Десет областни града се готвят за протест в неделя"}
{"url": "http://epicenter.bg/article/GERB-skochiha-sreshtu-predlagani-ot-zdravniya-ministar-promeni--prokarani-prez-byudzheta-na-NZOK/167522/2/0", "text": "  От партията на Веселин Марешки пък изненадаха всички с гласуването си по време на приемането на бюджета за здравеопазвае.   За пръв път от много време насам от Воля не гласуваха като един с мнозинството, а се въздържаха  при приемането на бюджета за здравеопазване.   .   48 от БСП и 14 от ДПС гласуваха против бюджета на НЗОК заради много аргументи и критики, но и най-вече за драстичните промени, които се прокарват през преходните разпоредби в 16 други закона. 9 депутати на Марешки се въздържаха, като самият той от трибуната се обяви против закона. Въздържал се е и един депутат от БСП сочи разпечатката.   .   Дариткова също като лекарите от БСП и ДПС не е съгласна с централизацията на кръвните центрове и даде да се разбере, че това няма да се случи. Ананиев планира да окрупни Центровете по трансфузиология и хематология под една шапка. Парламентът му се опъна.   \"Смятам, че децентрализираната система отговаря на целите и ще се съобразим с искането на работещите там\", опонира Дариткова. Работещите в трансфузионните центрове са против реформата на Кирил Ананиев. \"Ние сме готови да внесем предложения, които ще дадат възможност да се ограничат правомощията на надзора по отношение на прехвърлянето на средства от един параметър на бюджета на друг, това ще гаранитра ефективното им разходване\", изреди и други забележки депутатката от ГЕРБ.   След нея и д-р Нигяр Джафер от ДПС отправи сериозни критики, като анонсира, че партията ще внесе най-малко три предложения за промени преди окончателното приемане на парите за здраве. \"Не е работа на Народното събрание да дава разрешения за разкриване на лечебни заведения. Категорично това е нонсенс, ние нямаме капацитет.   Прелицензирането на хиляди лечебни заведения е прелицензиране на корупцията, друг начин да се измисли\", апелира депутатката от ДПС. По думите й пък трансформирането на регионалните центрове за трансфузия поставят под заплаха нормалното им функциониране.", "date": "2018.11.06", "title": "ГЕРБ скочиха срещу предлагани от здравния министър промени, прокарани през бюджета на НЗОК"}
{"url": "http://epicenter.bg/article/GERB-nakaza-BSP-za-kvoruma-s-nepriznavane-na-transportnite-im-razhodi/167524/2/0", "text": "ГЕРБ наказа БСП заради отказа на социалистите да се регистрират в пленарна зала. По предложение на председателя на правната комисия Данаил Кирилов парламентът реши на депутатите, които не са присъствали на поименната проверка за наличие на кворум, да не се признават транспортните разходи по бюджета на Народното събрание.   „За“ предложението гласуваха 100 народни представители, 6 бяха „против“, а 16 се въздържаха. Преди това БСП за пореден път не се регистрираха при преброяването, но управляващото мнозинство все пак успя да събере необходимото присъствие.   Въпреко това обаче, лидерът ан БСП Корнелия Нинова заяви, че не се притесняват от наложената санкция. \"Нерегистрирането ни за кворум продължава - парите не ни интересуват, но това е още едно доказателство, че ГЕРБ е партия, която нарушава всички закони в страната“, каза тя.   На въпрос как ще коментира това, че депутатите от БСП няма да получат надници от днешното пленарно заседание и дали ще ги компенсира по някакъв начин, Нинова отговори: „Нерегистрирането ни за кворум продължава така, както сме го обявили. Няма как с нашите гласове и давайки кворум, да се приeмат решения, с които ние не сме съгласни. Например, да се увеличават данъците на старите коли, на дрехите втора употреба, да не се увеличават социални плащания. Просто не може нашите гласове да са основание за приемането на тези решения в зала. И продължаваме“.   Тя посочи, че винаги, когато народните представители от парламентарната група на „БСП за България“ отсъстват от заседания, те не получават заплати за тези дни. „Когато отсъстват нашите депутати и пътуват в страната, за да си представяме „Визия за България“, те не натоварват българските данъкоплатци с излишни плащания към тях. И смятаме, че така е морално и нормално“, обясни Нинова.   „Парите не ни интересуват. Така или иначе сме казали, че когато отсъстваме, не искаме заплати и не ги получаваме - вече 2 месеца. Но начинът, по който това се прави, е още едно доказателство, че ГЕРБ е партия, която нарушава всички правила и закони в страната“, коментира още тя. Попитана как се издържат депутатите без заплати, тя отговори, че това се случва с остатъка.   „От партийната каса не им даваме никакви пари“, заяви лидерът на БСП. Нинова обясни, че на предстоящия пленум в неделя няма да се обсъждат промени в устава на партията.", "date": "2018.11.06", "title": "ГЕРБ наказа БСП за кворума с непризнаване на транспортните им разходи"}
{"url": "http://epicenter.bg/article/D-r-Hasan-Ademov--Byudzhetat-na-DOO-garantira-otselyavane-na-raba-na-mizeriyata/167525/2/0", "text": "Бюджетът на ДОО задълбочава диспропорциите в системата и гарантира единствено оцеляване на ръба на мизерията. Това каза Хасан Адемов, народен представител от ДПС и председател на Комисията по социална и демографска политика, по време на обсъждането на бюджета на държавното обществено осигуряване за 2019 г., предаде репортер на Агенция „Фокус“. „Няма как да не отбележим, че ръстът на средния осигурителен доход е само със 75 лв. при увеличението на заплатите в бюджетната сфера и при увеличението на заплатите в образованието. Увеличаването на приходите не се дължи на някакъв бонус на управляващите, а на мерките, които стартират през следващата година“, каза още той и посочи като пример увеличаването на минималните осигурителни доходи на тютюнопроизводителите и земеделците. „А относно увеличаването на максималния осигурителен доход – в коя предизборна платформа на управляващите е казано, че има максимален осигурителен доход 3000 лв.? Няма такова нещо. С какви аргументи правите това нещо, господа управляващи? Ние от ДПС ще предложим максималният осигурителен доход да остане 2600 лв.“, каза още Адемов. Според депутата от ДПС доверието в пенсионната система не се гради с решения, които се взимат в последния момент в бюджета. „Относно минималната пенсия за стаж и възраст се обръщам към Патриотите - къде са вашите 300 лв.? Защо не ги виждаме? Защото няма как това да се случи“, коментира още той. Адемов коментира още, че бюджетът на ДОО не гарантира по-високи нива на социална защита. „Той задълбочава диспропорциите в системата и гарантира единствено оцеляване на ръба на мизерията“, каза той.  ", "date": "2018.11.06", "title": "Д-р Хасан Адемов: Бюджетът на ДОО гарантира оцеляване на ръба на мизерията"}
{"url": "http://epicenter.bg/article/Vasil-Vasilev--/167526/2/0", "text": "Нито една друга държава не е разкрила и разгромила службите си за сигурност, както направихме ние. Никъде няма това, което се случи у нас, каза бригаден генерал Стефан Стефанов снощи в предаването “Не се страхувай“ с Васил Василев. Всичките неудачи на България се дължат на това, че разузнаването и контараразузнаването бяха разбити. Това бяха очите и ушите на нашата държава, изтъкна той. Т.е. в един момент България остана без тях.  Ген. Стефанов, който е бил дългогодишен заместник-директор на Военното разузнаване, припомни, че след като Съединените щати арестуват и вкарват в затвора един израелски шпионин, израелската държава полага в продължение на 30 години специални грижи за него. Сегашният премиер Нетаняху, който е бил на висш пост в службите, е правил постоянно постъпки за освобождаването му. Няма държава, която да не застане зад своя разузнавач, подчерта той.  Средствата и методите на службите за сигурност са едни и същи от 2000 години насам, допълни полк. Чавдар Петров, дългогодишен заместник-директор на контаразузнаването. Разбиването им беше целенасочено, за да може икономическата мощ на държавата да отиде в частни ръце. Това се случи по един изключително криминален и мутренски начин. Бяха ли останали службите, това нямаше да бъде възможно, подчерта изтъкнатият контаразузнавач.  Ако има допитване относно Световния пакт за миграция, сигурно голяма част от българите ще го отхвърлят, отбеляза Васил Василев. Правителството обаче се инати и е готово да подписва, нищо че влиза в противоречие с интересите и волята на българския народ. По същия начин властта увърта и не оттегля подписа си под Истанбулската конвенция, толерира всякакви джендърски и хомосексуални сборища и демонстрации. Необяснимо е защо тя продължава да пренебрегва мнението на мнозинството от хората и ни натрапва всякакви наложени отвън решения, добави той.  Може би трябва да напомним на опозицията, че е време да влезе в основната си функция и да служи като преграда пред своеволията на властта. Опозицията просто трябва да обяви за всяко подобно, противоречащо на националните интереси и на волята на народа решение, че то ще бъде отменено, щом тя дойде на власт, смята Василев.  Според него случаят в Центъра за развитие на човешките ресурси, където бяха разкрити колосални злоупотреби с европейски пари, е потулен по странен начин, за разлика от аферата в ДАБЧ. Дори министърът на образованието Вълчев, под чиято шапка е скандалното ведомство каза, че са знаели за злоупотребите. Защо не са реагирали ? Кой е този, който е стоял над министъра и е препоръчал да не се пипа директорката Калканова ? Ако един министър не може да изгони чиновник, когото вижда, че краде, значи държавата е изцяло обсебена от крадците, смята Василев. И най-странното е, че Европейския съюз, чиито средства се прахосват по този нагъл начин, стои безучастен. Одобряват ли от Брюксел това? Или им е безразлично, важно е правителството да е послушно, запита той.  ", "date": "2018.11.06", "title": "Васил Василев: Ако има допитване, българите ще отхвърлят пакта на ООН за миграция!"}
{"url": "http://epicenter.bg/article/Vesela-Lecheva--/167529/2/0", "text": "Всеки български гражданин вижда какво е качеството на магистралите - непрекъснато се налагат ремонти, а това поражда подозрения за корупция. Това заяви в предаването \"Лице в лице\" по БТВ депутатът от БСП Весела Лечева. Затова левицата поиска да се провери качеството на строителство на пътищата. Не наша е крилатата фраза, че кворумът принадлежи на управляващите, припомни Лечева, обяснявайки защо депутатите от левицата не се регистрират в пленарната зала. „ Призвание на опозицията е да е коректив на властта. Един от най-важните въпроси е как се харчат парите на българските данъкоплатци. Милиарди отидоха в магистралите – гордостта на управляващите. Има много съмнения за злоупотреби и корупция, и за качеството на магистралите. Всеки, който пътува по тях, вижда какво е и че всяка година се налага да се правят ремонти”, бяха точните думи на зам.-председателят на ПГ на „БСП на България” Весела Лечева в ефира на БТВ. По думите й това е причината левицата да поиска независима техническа експертиза за качеството на пътищата със съдействието на АПИ. Лечева отрече опозицията да бойкотира работата на НС, като не се регистрира в пленарната зала. Тя добави, че кворумът е ангажимент на управляващите.    Нито едно от нашите предложения не се приема, не искаме да крепим кворума, за да се приемат онези закони, които ние не желаем, изтъкна Лечева. „Нашата крайна цел е да управлява БСП и алтернативата, която предлагаме - да бъде реализирана”, категорична беше Лечева. По думите й е възможно този бюджет да е по-социален и обърнат към човека. „Увеличават с 500 милиона бюджета на НЗОК, миналата година беше с 400 млн. Тази година бе съпътствана с изключително много проблеми, свързани със здравеопазването. Огромна част от хората у нас нямат достъп до здравни заведения, въпреки налетите милиони. Фалираха общински болници. Сега управляващите наливат нов половин милиард, без да бъде реформиран секторът. Няма защо да крепим кворум за подобни решения”, отсече Весела Лечева.  Когато не сме регистрирани, няма да ползваме облаги от парламента, каза още депутатът от левицата. Ще бъдем в пленарната зала за всички важни гласувания, изтъкна депутатът от БСП. В бюджета за здравеопазване се наливат пари, а болници фалират - защо, попита тя. Няма как да се съгласим с такава политика, каза Лечева. Главната цел на управляващите е да градят рейтинг, затова не правят реформи, посочи тя. И даде пример, че за електронно управление са изхарчени десетки милиони, но такова няма.   Нашият бюджет е насочен към преодоляване на демографската криза, каза още Лечева. И обърна внимание, че от десет години не са актуализирани социалните плащания, свързани с отглеждането на малки деца. БСП предлага всяко семейство на работещи родители да получава 6400 лв. еднократно за раждането на второ и трето дете. Освен това според червените е задължително да се преизчислят пенсиите.   Десетте години на ГЕРБ са никакви реформи и трупане на рейтинг, бе нейният извод.     ", "date": "2018.11.06", "title": "Весела Лечева: Десетте години на ГЕРБ са - никакви реформи и трупане на рейтинг!"}
{"url": "http://epicenter.bg/article/Zastrahovkata--quot-Grazhdanska-otgovornost-quot--poskapva-chetiri-pati-za-riskovi-shofyori-/167531/2/0", "text": "Комисията за финансов надзор прие днес на първо четене проект на Наредба за единните изисквания за коригирането на застрахователната премия, в зависимост от поведението на водача на моторното превозно средство, съобщиха от ведомството, цитирани от   Това е т. нар. система „бонус-малус“, при която цената на полицата за задължителната застраховка Гражданска отговорност е плаваща - скача, ако съответният водач има значителен брой нарушения или поевтинява, ако е изряден.  Избраният от предложенията на международния консултант вариант е резултат от дейността на работна група, която включваше експерти от КФН, Министерство на вътрешните работи и Министерство на транспорта и съобщенията.  Предложената система „бонус-малус“ ще се прилага на територията на Република България. Предвидени са общо 20 класа, като базовият клас (8) е равен на базовата застрахователна премия – премията, както е определена от застрахователя без допълнителни изменения. Налице са седем класа бонус (1-7), които ще се прилагат по отношение на собствениците на автомобили с безрисково поведение на пътя и за които премията ще се намалява. Максималното намаление ще бъде с 25 на сто от базовата премия. Ще има и дванадесет класа за малус (9-20), които ще се прилагат спрямо собствениците на автомобили с рисково поведение на пътя. За тях премията ще се увеличава, като максималното увеличение ще бъде 400 % (четири пъти) спрямо базовата премия.  При въвеждане на системата всички собственици на моторни превозни средства и автомобили ще бъдат поставени в базовия клас и няма да получават нито увеличение, нито намаление на застрахователната премия.  Ако в рамките на една година от започването на системата не са причинени нарушения по пътя, нито са изплащани обезщетения за причинени вреди, съответният собственик или автомобил ще преминава в следващия по-нисък бонус-малус клас и при следващо сключване на застраховката ще получава намаление.  Когато са причинени вреди или нарушения при движението по пътищата „бонус-малус“ класът на собственика, съответно на автомобила, ще расте и при последващо сключване на застраховка „Гражданска отговорност“ на автомобилистите премията ще се увеличава.  Нарушенията в зависимост от тяхната тежест са класифицирани в 7 категории. Най-леките нарушения са класифицирани в първа категория и ще увеличават „бонус-малус“ класа с една степен. Най-тежките нарушения са класифицирани в седма категория с деветнадесет степени, като собственикът или автомобилът отиват в най-високия „бонус- малус“ клас.  За да се избегнат манипулации, „бонус-малус“ класът на автомобила ще се запазва и при неговото прехвърляне, както и при прекратяване на регистрацията.  С проекта на наредба се цели създаването на механизъм, който да доведе до по-справедливо разпределение на застрахователната премия между лицата, които сключват застраховка „Гражданска отговорност“ на автомобилистите. С „бонус-малус“ лицата, които имат безрисково поведение ще бъдат стимулирани за сметка на лицата с рисково поведение.  Заедно с това се цели да се гарантира финансовата стабилност на системата и да не се застрашава платежоспособността на застрахователния пазар, като режимът няма да предизвика събирането на по-високи средни премии от пазара, нито да способства за намаляване на тези средни премии. Крайната и най-съществена цел е да се създадат условия за намаляване на пътнотранспортните произшествия и особено на тежките, които водят до загуба на човешки живот или трайно инвалидизиране, коментират от КФН.  \"Смятам, че това може би ще е справедливо, тъй като всеки човек трябва да си прави сметка - когато нарушава закона, това трябва да му се отразява по най-бързия начин дали финансово, дали като статут, но трябва да има пряка зависимост от поведението на пътя и финансовото състояние\", коментира по-рано вътрешният министър Младен Маринов. ", "date": "2018.11.06", "title": "Застраховката \"Гражданска отговорност\" поскъпва четири пъти за рискови шофьори "}
