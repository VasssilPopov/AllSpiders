{"url": "http://epicenter.bg/article/Kmetat-na-Varna-Ivan-Portnih-nagradi-otlichnitsi-na-NASA-/150450/2/0", "text": "С почетни плакети кметът на Варна Иван Портних отличи 14-те ученика, които спечелиха отличия на НАСА, и техния преподавател и вдъхновител доц. д-р Веселка Радева, старши преподавател в Астрономическата обсерватория и планетариум \"Николай Коперник\" към ВВМУ \"Никола Вапцаров\". Младежите участваха в конкурс за проектиране на космически колонии, организиран от Националното управление по въздухоплаване и изследване на космическото пространство (НАСА). Това съобщиха от община Варна.  \"Щастлив съм, че отново имам повод да споделя своето уважение към отличните постижения на ученици от Варна в състезания на НАСА! Стана традиция проектите на млади варненци да бъдат в световната топ листа на международната организация\", каза кметът. Той припомни, че и през 2014 и през 2017 г. варненски отбори спечелиха наградите.  \"Това доказва, че Варна вече категорично е незаобиколим фактор в космическите състезания\", допълни Иван Портних. Той изрази благодарност на всички учители, които са били част от подготовката на младите учени, както и на доц. Веселка Радева, ръководител на младежките проекти.  В първия отбор отличници са Михаил Савин, Алиса Воробьова, Симона Русев, Юлия Димитрова, Александър Йорданов, Янислав Йорданов, Ивайло Георгиев и Калоян Липчев- ученици от 11 клас в Частната гимназия по Информационни технологии „Антоан Дьо Сент Екзюпери“.  \"Нашият проект „Deep Space“ представлява космическа колония, с която искаме да започнем първата крачка на човечеството да се изсели изцяло в Космоса. Тя ще се намира в границите на Слънчевата система, а в нея ще има около 120 000 души“, разказа Михаил Савин.  Във втория отличен отбор са Иво Песев, Александър Георгиев, Златан Златанов, Даниел Петров и Симеон Гачев - учениците от Математическа гимназия „Д-р Петър Берон“, първенци в категория 12 клас.  \"Проектът ни \"UniSpace\" има за цел разрешаване на два основни проблема за човечеството - пренаселеността и фактът, че много трудно можем да изхранваме постоянно увеличаващият се брой хора. За целта ние създадохме 16 000 колонии в ниска Земна орбита, във всяка от които живеят до 180 000 души. Ще качим Земята в Космоса. Друг важен проблем е свързан с непрестанно развиващия се изкуствен интелект в днешни дни. Ние не знаем това до какво ще стане това и какви ще са последствията за хората. Затова разглеждаме няколко сценария и анализираме до най-големи детайли този проблем“, обясни Иво Песев.  Награда получи и Катерина Саматовна от Математическата гимназия „Д-р Петър Берон“, спечелила второ място в международното състезание на НАСА, категория 10-ти клас, за проекта си \"Кибела\".  „Това е орбитална станция със собствена орбита, променяща се в рамките на период от 1 година, в зависимост от разположението на планетите. Задвижвана е от йонни двигатели, чиято енергия получаваме от подобрен реактор за термоядрен синтез. Това е бизнес проект с изследователска насоченост и цели максимално разучаване на космическите обекти“, разказа десетокласничката.  Доц. д-р Веселка Радева сподели, че следващият етап от състезанието ще бъде в Лос Анжелис.  „Младите хора имат много сериозна задача да представят България на конференцията за международно космическо развитие“, обясни тя.  За целта са нужни общо около 40 000 лв., които трябва да бъдат осигурени до края на месец април, като община Варна ще се включи с подкрепа.  ", "date": "2018.03.27", "title": "Кметът на Варна Иван Портних награди отличници на НАСА "}
{"url": "http://epicenter.bg/article/Gen--Todor-Boyadzhiev--Beshe-trudna-sreshta--no-s-edin-vazhen-rezultat---kanalat-za-dialog-ne-se-zapushi/150372/2/0", "text": "Определено срещата е успешна - с консенсус председателството на ЕС и българският премиер получиха съгласие за организирането й. Беше трудна среща, но тя има един резултат – каналът за диалог не се запуши. Такъв коментар направи в сутрешния блок на БТВ ген. Тодор Бояджиев по повод разговорите ЕС – Турция във Варна вчера. Експертът посочи, че очевидно срещата е била трудна и няма нов старт, но каналът продължава да е отворен.   „За Доналд Туск ми направи впечатление, че често каза „някои”- някои успехи, някои бариери. Така може половин час да говори и да не каже нищо”, коментира Бояджиев. Той посочи и някои по думите му „недоработки”. „Чухме твърденията, че проблемът за тракийските бежанци е двустранен и няма място на тези преговори. Двустранен ли е след като има две резолюции на ЕП, в които се казва, че Турция трябва да си реши проблема с Гърция и с тракийските бежанци? Той касае Европа и не е двустранен проблем. Защо Туск постави гръцко-турския проблем като проблем на ЕС, а ние не настояваме ЕС да гледа на този проблем като европейски, а не двустранен”, заяви Бояджиев, който е и зам.-председател на Съюза на тракийските дружества в България.   Той добави, че нашият премиер е заявил, че поставя всички въпроси, които са му били поискани да повдигне и така косвено създава впечатление, че правителството не вижда национален проблем с тракийските бежанци, а въпрос, който някой му поставя, добави експертът.   Спорните въпроси ще се обсъждат на експертно равнище, подчерта той. Проблемът се ражда 1925 година с Ангорския договор. България си изпълнява задълженията по него, но Турция - почти нищо, припомни Бояджиев. Премиерът забравя, че през последните 30 години има правени опити да се преговаря за това”, уточни той. Срещата във Варна беше определена за успешна. Еродган се надява Турция да стане пълноправен член на ЕС, но и иска конкретни мерки. Той смекчи тона от предизборните си мероприятия и добрият тон на комуникацията беше спазен и от европейските лидери.    ", "date": "2018.03.27", "title": "Ген. Тодор Бояджиев: Беше трудна среща, но с един важен резултат – каналът за диалог не се запуши"}
{"url": "http://epicenter.bg/article/Rumyana-Bachvarova--Borisov-kazal-na-Erdogan--che-dumite-mu-za-Kardzhali-sa-nepriemlivi/150374/2/0", "text": "„Срещата във Варна разчупи едни ледове, които задържаха отношенията между ЕС и Турция. Това беше и целта при организирането на тази среща. Само по този начин могат да се решават актуалните проблеми.”  Това заяви в „Денят започва” на БНТ началникът на премиерския кабинет Румяна Бъчварова.  „Срещата поставя началото на един процес, който се състои в размяна на мнения, сътрудничество между ЕС и Турция. Не случайно ние предложихме до края на нашето председателство да има отново такава среща”, заяви тя.  За операцията в Африн тезата на президента Ердоган била, че турската страна прави всичко възможно да защити собствената си сигурност и граници. И второ, да помогне на бежанците да се върнат по родните си места, когато това стане възможно. „Така беше обяснена военната операция в Африн. Бяха показани снимки и беше направен опит да се убедят европейските партньори в това, че при относително запазената инфраструктура в Африн много бързо могат да бъдат върнати бежанците. Тази мисия беше представена като мисия с хуманитарен характер и бяха поканени европейските партньори заедно да работят в тази посока”, поясни Бъчварова.  „Имаше тон на взаимно уважение и ясно представяне на позициите. Мисля, че този тон да бъде урок и за българските политици”, добави тя.  Бъчварова заяви още, че по време срещата на четири очи между Борисов и Ердоган са обсъдени широк кръг двустранни теми, които не са решени досега. Договорено е въпросът за обезщетенията за тракийските бежанци да бъде решен от смесена комисия. Поставена е била и темата за изказването на турския президент по отношение на Кърджали и му е било обяснено, че това е неприемливо за българската страна. Българският премиер е получил уверение, че това не е рефериране към реални граници.  „Ситуацията на Балканите е такава, че всяка страна има малцинства в съседни държави”, обясни Бъчварова.  Със срещата във Варна България утвърди позицията си на лидер в европейската политика, на задаване на тона и темпото. Това ще стане съвсем ясно и с края на българското европредседателство, в процеса на който изключително много нерешени теми се решават и се правят усилия. Това не остава незабелязано от нашите партньори, заключи Бъчварова.  ", "date": "2018.03.27", "title": "Румяна Бъчварова: Борисов казал на Ердоган, че думите му за Кърджали са неприемливи"}
{"url": "http://epicenter.bg/article/5-mln--lv--godishno-sa-neobhodimi-za-efektivna-borba-s-domashniya-teror/150412/2/0", "text": "Създаване на кризисни центрове във всяка област, промени в законодателството и събирането му на едно място са част от мерките срещу домашното насилие, което предлагат инициаторите на кампанията „Не си сама - заедно срещу насилието“. В нея обединяват сили сайтовете „Мама нинджа“, „Момичетата от града“, фондация „Анимус“, Български фонд на жените, Алиансът за защита от насилие и др. неправителствени организации. Целта на кампанията „Не си сама - Заедно срещу насилието“ е да се върне разговорът по този проблем в рамките на цивилизования и смислен диалог, защото той засяга не само самите жертви, а цялото общество - насилието вкъщи се пренася в детската градина, в училището, на площадката, на улицата, на стадиона, в лекарския кабинет, убедени са инициаторите на кампанията. В момента полицията е с вързани ръце, защото домашното насилие не е престъпление, посочи Надежда Дерменджиева от „Български фонд на жените“. И изтъкна, че в момента държавата е абдикирала от проблема. Затова според Геновева Тишева, председател на Алианса за защита от насилие, всяка форма на насилие срещу жени – тормоз, сексуално насилие, обезобразяване, разпространяване на порнографски образи без съгласие – трябва да бъде криминализирана. Освен че трябва да бъдат обявени за престъпление, тези деяния трябва да се наказват по-тежко, а съдът, прокуратурата и полицията да изпълняват незабавно и компетентно задълженията си. Във цялата Северозападна част от България няма кризисни центрове и жертвите на насилие от Видинска, Монтанска и Врачанска област се насочват къч центъра в Плевен, който е претоварен, посочи Катя Кръстанова от фондация „Анимус“. Затова във всяка област трябва да има поне един кризисен център, а в цялата страна освен това трябва да има поне шест центъра, които да консултират жертвите на изнасилване. Инициаторите на кампанията са за ратифициране на Конвенцията на Съвета на Европа за превенция и борба с насилието над жени и домашното насилие, станала известна като Истанбулска конвенция, и посочват, че за организирането на референдум за нея ще отидат 20 млн. лв., а за ефективна борба с домашния терор годишно са необходими 5 млн. лв. Следователно, с парите за референдума бихме могли да се борим с насилието четири години. Според организаторите на кампанията срещу насилието в момента държавата финансира тази дейност непълно – през тази година, например, има отпуснати средства за половината година – от 1 май до 31 октомври. Според тях в бюджета за следващата година трябва да бъдат отделени поне 3 млн. лв. за справяне с проблема с насилието, а тази година да се отпусне още един милион. От началото на годината осем жени са убити от своите съпрузи или партньори, вчера една жена бе залята с киселина, 91% от всички убити жени в България са били убити от техните съпрузи, партньори или някой роднина, припомниха данните от статистиката организаторите на кампанията. И посочиха, че насилието „струва“ на Европейския съюз 256 млрд. евро годишно, а в световен мащаб загубите са 8 трилиона долара годишно. Организаторите на кампанията напомниха обективните данни:", "date": "2018.03.27", "title": "5 млн. лв. годишно са необходими за ефективна борба с домашния терор"}
{"url": "http://epicenter.bg/article/Korneliya-Ninova-se-sreshta-s-grazhdani-v-Pazardzhik/150413/2/0", "text": "След Кърджали и Брегово, където бе миналата седмица, днес лидерът на БСП Корнелия Нинова ще се срещне с граждани в Пазарджик. Изпълнителното бюро на партията ще заседава в южния град. В заседанието в Пазарджик ще участват председатели на общински съвети на БСП и народни представители от областта.   С изнесените заседания, които направиха постоянна практика в дейността си, социалистите изпълняват обещанието си да бъдат близо до хората, напомнят от \"Позитано\" 20.   Точно от Кърджали, където ИБ заседава на 19 март, Нинова отправи призив към премиера Бойко Борисов на срещата с турския президент Ердоган да постави въпроса за компенсациите на тракийските българи. „Изказването на турския президент Ердоган за душевните граници на Турция, които се простират до Кърджали, е поредната провокация към суверенитета и националната цялост на България. Това е абсолютно неприемливо за нас. Кърджали е България. Кърджали е и духовната столица на Източните Родопи“, заяви тогава Корнелия Нинова.    ", "date": "2018.03.27", "title": "Корнелия Нинова се среща с граждани в Пазарджик"}
{"url": "http://epicenter.bg/article/Vanshno-dade-4-8-mln--lv--za-samoletni-bileti/150415/2/0", "text": "4,8 млн. лв. с ДДС ще похарчи Министерство на външните работи за самолетни билети. На 28 февруари ръководеното от вицепремиера Екатерина Захариева ведомство е сключило договор с консорциум „ДЗЗД България ер и Посока – София“,    Прогнозният брой на билетите за служебни пътувания е 4 500, в рамките на 3 години. МВнР осигурява места на служителите си както в икономическа, така и в бизнес класа до дестинации у нас и в чужбина. Сумата включва и багажa, който ще носят дипломатите ни, както и допълнителни услуги. Така например при конкретна заявка да бъде отбелязано предпочитаното от възложителя място. В самолета изпълнителят трябва „да направи всичко възможно за получаване на съответното потвърждение за това от авиокомпанията”. По принцип за избор на място се заплаща допълнително. Друга поискана от МВнР екстра е при заявяване на дестинация, в която няма летище, изпълнителят да предлага и алтернативи с цени за осигуряване на друг вид транспорт за достигане до местоназначението в посочения в заявката срок. По договор ведомството ще бъде информирано специално за всички бонуси, отстъпки и оферти на авиокомпанията.   Прави впечатление, че „ДЗЗД България ер и Посока – София“ е сред фаворитите на изпълнителната власт. Консорциумът има сключени договори за осигуряване на самолетни билети с Министерство на здравепозването, Изпълнителната агенция за насърчаване на малките и средни предприятия, Министерство на финансите и други.   Заради самолетни билети през януари 2017 г. Софийската градска прокуратура образува досъдебно производство срещу ръководители на МВнР с обвинение за престъпление по служба и безстопанственост. Причината бе непровеждането на обществена поръчка за осигуряване на въздушен транспорт, хотелски настанявания и медицински застраховки при служебни пътувания. Вместо това, от Външно сключили две споразумения с Министерството на земеделието и храните. По тяхната сила МВнР ползвало услугите на търговско дружество, което е изпълнител на обществена поръчка за МЗХ. Съгласно двете споразумения МВнР трябвало да заплати на дружеството общо 700 000 лв. за 6 месеца. Вследствие на това настъпили щети за МВнР в размер на 148 000 лв.", "date": "2018.03.27", "title": "Външно даде 4,8 млн. лв. за самолетни билети"}
{"url": "http://epicenter.bg/article/Korneliya-Ninova--Iskame-stenograma-ot-razgovorite-vav-Varna-s-Erdogan-/150416/2/0", "text": "Искаме стенограма от разговорите във Варна с Ердоган. Това каза лидерът на БСП Корнелия Нинова по време на пресконференция в Пазарджик след изнесеното заседание на Изпълнителното бюро на партията във връзка със срещата във Варна ЕС – Турция, предаде репортер на Агенция „Фокус“.  Нинова посочи, че няма конкретен резултат и напредък по нито един от спорните въпроси след проведената среща.  „Нито по спора с Гърция, нито по отношение конкретно решение за присъединяването на Турция към ЕС, нито по въпроса за облекчаването на визите за турски граждани за ЕС. По нищо не се отбеляза съществен напредък. В тази връзка продължаваме да поставяме въпросите за българския национален интерес. Позицията - България е домакин на среща между две страни - Европа и Турция, ние не я приемаме, защото България е Европа, ние сме в ЕС“, подчерта Нинова.  Лидерът на БСП заяви, че премиерът Борисов \"не може да ни поставя в трета независима позиция, която просто наблюдава процеса\". Нинова посочи, че след като е поставен въпросът за изказването на Ердоган, че душевните граници на Турция се простират до Кърджали, не се разбира какъв е отговорът.  \"Има ли категоричен отговор и поставено ли е категорично това изявление и редица други като неприемливо, провокативно и като провокация към националния суверенитет и националния интерес на България\", каза Нинова.  Според нея, за да стане публично всичко, което се е говорило и за да го разбере българският народ, БСП иска стенограма от тези разговори с ясни и категорични позиции.  По отношение на въпроса с тракийските бежанци, Нинова посочи, че това не е въпрос на двустранни отношения. Тя припомни, че ЕП приема резолюция, в която се казва, че Европа се ангажира този въпрос да бъде поставен двустранно между България и Турция.   В срещата във Варна няма нищо изключително – през последните три години са проведени 12 подобни, каза лидерът на БСП.  „Бихме искали да разгледаме две тези. Първата е на управляващите и Борисов за изключителността на тази среща. За това, че тя е историческа, и че тя подновява диалога Турция – ЕС. Бихме искали да припомним, че този диалог никога не е спирал. Ние сме за това да се води диалог между Турция, ЕС и между България и Турция, но тази среща с нищо не е изключителна, защото в последните три години са проведени 12 подобни“, каза лидерът на БСП.   По думите ѝ тези срещи са били на равнище ЕС – Турция по същите въпроси. Корнелия Нинова обърна внимание, че само за 2017 г. има 6 различни срещи.  ", "date": "2018.03.27", "title": "Корнелия Нинова: Искаме стенограма от разговорите във Варна с Ердоган "}
{"url": "http://epicenter.bg/article/Izvanredno--Borisov-naredi-na-poslanika-ni-v-Moskva-da-se-pribere-za-konsultatsii-s-pravitelstvoto-/150418/2/0", "text": "Министър-председателят Бойко Борисов проведе телефонен разговор с извънредния и пълномощен посланик на България в Руската федерация Бойко Коцев. Това съобщиха от правителствената информационна служба.  Двамата са обсъдили случая „Скрипал“, както и реакциите по него в Русия, в Европейския съюз и на международната общност.    Припомняме, че миналия петък лидерите от Европейския съюз се съгласиха да отзоват посланика на общността в Русия Маркус Едерер за консултации в знак на солидарност с Великобритания.     Миналата година посланикът ни в Турция Надежда Неински бе привикана за консултации в София заради намесата на турски длъжностни лица в изборите в България.   До днес  , вкл. 14 страни от ЕС и  , са поискали общо да прекратят дипломатическата си мисия. Това е  .   \r\n \r\n   „Днес Австралия гони двама руски дипломати. Действаме заедно с 23 други страни по света в отговор на   с нервнопаралитично вещество в Солсбъри“, обяви днес министър-председателят на Австралия Майкълм Търнбул.   Лондон приветства подкрепата от света.  „Това, което казваме ние, това, което казва светът, е, че  “, коментира министърът на външните работи на Великобритания Борис Джонсън. Москва посочи Вашингтон като вдъхновител на „ “, както го определи руският външен министър Сергей Лавров. Русия предупреди, че  . „Ще отговорим без съмнение, тъй като такова грубо отношение на никого не му се иска“, каза Лавров.     . Алиансът реши да изгони седем руски дипломати, акредитирани към него, съобщи генералният секретар Йенс Столтенберг. На трима руски дипломати, които са очаквали одобрение, акредитации няма да бъдат предоставени. Така числеността на руската мисия в НАТО се намалява с 10 души – от 30 на 20 служители.   Молдова поиска трима руски дипломати да напуснат до седем дни в знак на солидарност с Великобритания, заяви днес молдовското външно министерство, цитирано от Ройтерс.  ", "date": "2018.03.27", "title": "Извънредно! Борисов нареди на посланика ни в Москва да се прибере за консултации с правителството "}
{"url": "http://epicenter.bg/article/Zalyaha-zhena-s-kiselina-v-tsentara-na-Sofiya--Tya-e-s-24--izgaryaniya-i-s-opasnost-za-zhivota/150377/3/0", "text": "  36-годишна жена е залята с киселина на столичния булевард \"Стамболийски\" снощи. Сигнал за инцидента е подаден на телефон 112 около 21.30 часа   Жената е в реанимация на \"Пирогов\" с опасност за живота. Тя е получила 24% изгаряния по лицето и тялото, съобщиха от болницата.   В момента не е контактна. Тепърва предстои вторична оценка, за да се изясни кога ще бъде оперирана, каза пред bTV Мая Aргирова, началник на Kлиниката по изгаряния. Пострадалата ще влезе в операционната след стабилизиране на показателите ѝ и след допълнителни консултации.   Нападението над жената е извършено близо до кръстовището с „Константин Величков”.   Според разказ на очевидец, жената тъкмо е заключвала ресторант на бул. \"Стамболикски\", в който работи, и е тръгвала към колата си, когато е била нападната от мъж. Той я залял с киселината и избягал бързо.   „Едно лице, което седеше и изчакваше до кофите просто тръгна пред мен, насочи се към жената. Чу се счупване и след което всичко наоколо стана в едни огромни пушеци и почна много трудно да се диша“, разказа очевидецът пред Нова телевизия. „Лицето започна да бяга, жената вече беше на колене и викаше. Това, което аз успях да направя, е просто да си съблека якето, за да й дам да се изчисти“, коментира още мъжът.   На мястото е извършен оглед, иззети са веществени доказателства. По случая е образувано досъдебно производство, съобщиха от МВР. Предприети са действия за издирване на извършителя.  ", "date": "2018.03.27", "title": "Заляха жена с киселина в центъра на София! Тя е с 24% изгаряния и с опасност за живота"}
{"url": "http://epicenter.bg/article/29-mlrd--evro-sa-chuzhdite-investitsii-v-poslednite-10-godini/150410/4/0", "text": "За последните 10 години в страната ни са инвестирани над 29 млрд. евро, като устойчиво растат вложенията в сектори на икономиката с висока добавена стойност. Това сочат данни на БНБ, представени от заместник-министъра на икономиката Александър Манолев по време на международната конференция, проведена в София.   Той изнесе презентация на тема \"България: дестинация за инвестиции. Бъдеще на инвестициите и инвестиции на бъдещето\". \"За последните 10 години в страната ни бе създадена една много сериозна база, която ние трябва да надграждаме\", подчерта Александър Манолев.   По думите му на първо място сред чуждестранните инвестиции за периода се нарежда Холандия (с над 6 млрд. евро), следвана от Австрия (с близо 3 млрд. евро), Германия (с над 2 млрд. евро) и Гърция (с 1,9 млрд. евро).   \"Това обаче, което трябва да фокусира вниманието ни е каква е структурата на тези инвестиции и в кои сектори на икономиката ни се съсредоточават те\", допълни икономическият заместник-министър и поясни, че през последните години устойчиво се увеличава дялът на вложенията в сектори на икономиката с висока добавена стойност.   През 2017 г. инвестициите в преработващата промишленост са с дял от 33% от общия обем на преките чуждестранни инвестиции, следвани от секторите „Търговия и ремонт на автомобили и мотоциклети“ с дял от 32%, стана ясно от неговото изказване. \"Тези процеси могат и трябва да се управляват още по-ефективно чрез Закона за насърчаване на инвестициите (ЗНИ) и това е посоката, в която работим\", каза още той.   Според изнесената статистика за 2017 г. са издадени 31 сертификата по ЗНИ, като 15 от проектите се осъществяват във високотехнологични производства и услуги. От началото на 2018 г. са издадени общо 10 сертификата, като 6 от тях са в такива сектори. \"Движим се в правилна посока, но имаме нужда от още усилия, за да развием именно секторите с висока добавена стойност\", подчерта Александър Манолев.", "date": "2018.03.27", "title": "29 млрд. евро са чуждите инвестиции в последните 10 години"}
{"url": "http://epicenter.bg/article/-Politiko--Evropa-simulira-udovolstvie-ot-turskiya-lokum/150381/11/33", "text": "Българското черноморско крайбрежие предлага всичко, което политическият елит очаква от добра среща на високо равнище: екзотична локация, спиращи дъха гледки и (най-важното) каси добро вино. Само да не се бе появявал президентът на Турция Реджеп Тайип Ердоган, коментира в анализ Politico.   В материала пише още:   \"За ръководството на ЕС турският президент бе нещо като муха в супата на вечерята, на която се събраха председателя на Съвета на Европа Доналд Туск, председателя на ЕС Жан-Клод Юнкер и българския министър-председател Бойко Борисов, чиято страна държи ротационното председателство в Съвета на ЕС. На вечерята, проведена в дворец от XIX век, служил някога за лятна резиденция за българските монарси, ниските очаквания бяха посрещнати.   „Беше добра среща“, настоя Юнкер. „Ние говорихме открито и искрено. Ще имаме, както преди, много, много срещи, за да разрешим проблемите между Турция и Европа“. В интерес на истината, единственото нещо, за което Анкара и Европа са съгласни, е че рядко са съгласни една с друга. От това, че Ердоган демонтира демократичните институции след опита за преврат срещу него от юли 2016 г., до скорошната му атака срещу кюрдските сили в Сирия, европейските лидери се притесняват, че Турция става повече дългосрочен проблем, отколкото партньор.   И все пак двете страни знаят, че са зависими една от друга.  Европа се нуждае от Турция, за да запази живата двугодишна договореност за бежанците, която е от решаващо значение за преодоляване на притока на сирийски бежанци към ЕС. Съюзът вече е поел ангажимент за 3 млрд. евро, за да помогне на Турция да управлява пристигналите на нейна територия 3,5 млн. бежанци.   В момент, когато популистите от Палермо до Стокхолм засилват позиции заради въпроса за миграцията, европейските лидери, особено германския канцлер Ангела Меркел, искат Брюксел да направи всичко необходимо, за да запази споразумението.  Перспективата за вдъхване на нов живот в кандидатура на Турция за присъединяване към ЕС остава толкова отдалечена, както винаги.   Това, което Ердоган получава от ЕС, може да бъде обобщено в една дума: оцеляване.  Забравете загадъчната реторика на Ердоган за Европа и антитурските \"терористи\" и който обвинява Германия и другите, че ги приютява. Студената реалност е, че Турция е почти напълно зависима от ЕС, за да запази икономиката си на повърхността. На ЕС се пада около половината от турския износ. С обща търговия от повече от 130 милиарда евро между двете страни, търговията на Турция с ЕС е повече от пет пъти по-голяма от тази със следващия ? най-голям партньор - Китай.  Нещо повече, ЕС носи около две трети от чуждестранните инвестиции в Турция.   Междувременно корпоративният сектор на Турция е силно зависим от европейските инвеститори, за да финансира значителния си дълг - риск, наскоро подчертан от Международния валутен фонд.  Просто казано, турската икономика ще се влоши без Европа. Такава икономическа криза е единственото нещо, което всъщност би могло да струва на Ердоган властта му в краткосрочен план.   \"Най-голямата уязвимост на Ердоган е икономиката\", заяви Фади Хакура, експерт по Турция в изследователския център „Чатъм Хаус“. \"Никой не може да замести Европа и той знае това\", добави тя. Това помага да се обясни защо Ердоган бе толкова нетърпелив да проведе заседанието в понеделник. Двете страни последно се срещнаха преди 10 месеца. Предвид влошаването на отношенията оттогава досега не е имало достатъчно основания за такова събиране на високо равнище.   Системното подкопаване на турската съдебна система и репресиите срещу гражданското общество на Ердоган означават, че Европа дори няма желание да обсъжда промени в митническия съюз с Анкара. Преди да пристигне в България, Ердоган настоя, че \"членството в ЕС остава наша стратегическа цел\".   Както и при последната среща с турския президент, лидерите на ЕС настояха събирането да се нарече \"среща на лидерите\", а не среща на върха. Тези коментари, макар и съвсем несъвместими с действията на Анкара през последните години, имат за цел да предложат на турските елити и финансовите пазари надеждата, че въпреки неотдавнашните сътресения страната остава посветена на Запада\".    Едва миналата седмица лидерите на ЕС осъдиха \"незаконните действия в Източното Средиземноморие и Егейско море\" на Турция и настояха Анкара да уважава суверенитета на Кипър по отношение на търсенето на природни ресурси. Те повториха това послание на срещата във Варна, а Юнкер нарече дискусиите откровени - което на дипломатически жаргон значи, че е имало спорове. Той каза още, че излиза от събитието \"със смесени чувства\" и че е повдигнал въпроса за хвърлените в затвора журналисти.", "date": "2018.03.27", "title": "Световните медии: Ердоган беше \"мухата в супата\" на срещата във Варна, но получи каквото искаше"}
{"url": "http://epicenter.bg/article/Pochina-frenskata-aktrisa-Stefan-Odran/150423/6/0", "text": ", култова френска актриса и бивша съпруга на режисьора , почина на 85-годишна възраст след заболяване, съобщи Франс прес. Нейната  бе белязана със забележителни роли през 70-те години на миналия век. \r\n \r\n Великолепната игра на Одран й спечели много фенове с филми като \" \" и   на Клод Шаброл, както и в \"Дискретният чар на буржоазията\" на Луис Бунюел. \r\n \r\n за кратко се завръща на големия екран през 80-те години с филма \"Угощението на Бабет\" на датчанина Габриел Аксел, спечелил \"Оскар\" за най-добър чуждоезичен филм през 1988 г.   Източник: дарик", "date": "2018.03.27", "title": "Почина френската актриса Стефан Одран"}
{"url": "http://epicenter.bg/article/7-darzhavi-boykotirat-na-Mondial-39--2018-zaradi-Skripal-/150419/8/0", "text": "Полша, Исландия, Дания, Швеция, Австралия и Япония планират да бойкотират Световното първенство в Русия, за да покажат солидарност към Великобритания, пише британският вестник \"Сън\".    Длъжностни лица от нациите вероятно ще отклонят поканите на Москва за турнира. Реакцията идва след съобщението на Тереза Май миналата седмица, в което тя обяви, че членове на британското правителство и кралското семейство няма да посетят Мондиал 2018 през лятото заради случая с отравянето в Солсбъри на бившия шпионин Сергей Скрипал и дъщеря му Юлия.   Полският президент Анджей Дуда беше първият световен лидер, който съобщи, че е отказал да посети церемонията по откриването на турнира в Москва на 14 юни.   Преди седмица пък министърът на външните работи на Исландия Гудлаугур Тор Тордарсон също намекна за бойкот на Световното.", "date": "2018.03.27", "title": "7 държави бойкотират на Мондиал' 2018 заради Скрипал?"}
{"url": "http://epicenter.bg/article/Zhana-Bergendorf-quot-Evroviziya-quot--vnese-balans-v-zhivota-mi--Uchastieto-idva-sled-dve-uzhasni-godini-za-men/150387/10/100", "text": ", обясни победителката от X Factor, цитирана от \"Монитор\". , откровена е Жана. Няколко месеца след като окончателно прекрати отношенията си с нея, бившият приятел на певицата – танцьорът Лео, също проговори за битката й с дрогата. По думите му, той й забранявал да излиза по клубове, да пие и да \"се друса\", но тя така и не се вслушала в него. , обясни наскоро пред LoveStyle Лео.   На фона на личните приливи и отливи в живота на Бергендорф, песента й с Equinox Bones спечели симпатиите на близо   залагащи за \"Евровизия\". Така страната ни се нарежда на трето място в букмейкърските сайтове.   Не толкова оптимистични са прогнозите според коефициента ни сред онлайн залаганията. Преди премиерата на \"Bones\" България бе сочена като основен фаворит заедно с Израел. Дни по-късно се наредихме на четвърто място, а към настоящия момент букмейкърите дават по-голям шанс за триумф на Израел, Естония, Чехия, Белгия, Австралия и Швеция.   Източник: Дир.бг", "date": "2018.03.27", "title": "Жана Бергендорф: \"Евровизия\" внесе баланс в живота ми. Участието идва след две ужасни години за мен"}
{"url": "http://epicenter.bg/article/Preslava--Zategnete-kolanite--Bebe-na-borda-/150388/10/100", "text": "Фолк дивата Преслава обяви в социалните мрежи, че е бременна с първото си дете. , обяви Преслава в Инстаграм, качвайки снимка от колата си. На кадъра певицата е облякла тениска с надпис AC/DC. Тя добави хаштаговете #бременност и #бременна жена. Миналата година Преслава показа пред обществото приятеля си Павел Лазаров. Тя още не е обявила в кой месец от бременността е.   Източник: Дир.бг", "date": "2018.03.27", "title": "Преслава: Затегнете коланите! Бебе на борда!"}
{"url": "http://epicenter.bg/article/Zapadni-medii-obyaviha-Melaniya-Tramp-za-naslednitsa-na-Dzhaki-Kenedi--Snimki-/150395/10/84", "text": "Днес насочваме поглед към САЩ, но не за да коментираме разрасналия се скандал с ползването на лични данни за предизборната кампания на Доналд Тръмп, а за да се полюбуваме на стила на Мелания Тръмп.   Поводът са западните медии, които я обявиха за една от най-стилните първи дами, достойна наследничка на Джаки Кенеди. Като няма как да не отбележим, че още от първото си влизане в Белия дом Мелания даде негласна, но достатъчно категорична заявка, че ще бъде една от най-елегантните дами, прекрачвали прага му, пише Woman.bg.    Мелания бе подбрала изискан небесносин ансамбъл, от който струеше елегатност и изящество.   Визията, в която мнозина припознаха полъха на 60-те, се състоеше от изчистена рокля, дълги ръкавици и наметало, дело на дизайнера Ралф Лорън. Небесносини обувки с тънък ток и коса, прибрана в елегантен кок, завършваха облика на любимата на Тръмп.    Мелания бе заложила на дълга вечерна рокля в цвят слонова кост, дело на дизайнера Herve Pierre.   . Припомняме ви за резкия стилов завой на госпожа Тръмп от преди месеци. Тогава тя замени кокетните рокли със строго елегантен костюм с подчертано мъжко излъчване – решение, което спечели уважението на модни критици и асове.   Е, разбира се, не липсват гафове, но истината е, че и най-добрите не са застраховани срещу грешки. Затова и прощаваме на Мелания появяването с токчета в наводнен Тексас, както и мини роклята от преди два месеца – с меко казано кичозен дизайн и кройка, видимо неподходяща за словенската красавица, а също и струващото 90 000 лева палто от Dolce & Gabbana.", "date": "2018.03.27", "title": "Западни медии обявиха Мелания Тръмп за наследница на Джаки Кенеди (Снимки)"}
{"url": "http://epicenter.bg/article/Eto-kak-mediite-v-Germaniya-i-Avstriya-komentiraha-sreshtata-na-varha-vav-Varna/150367/2/0", "text": "За медиите в Германия и Австрия срещата на върха във Варна между ЕС и Турция не е довела до пробив в отношенията, предаде БНР.   Без следа от сближаване завършиха разговорите между Доналд Туск, Жан-Клод Юнкер, Бойко Борисов и Реджеп Ердоган в българския курорт Варна, пише \"Шпигел\". Президентът на Европейската комисия Жан-Клод Юнкер подчерта пред германската обществена телевизия ARD, че либерализацията на визовия режим с Турция е възможна едва след изпълнението на 72 критерия.   В интервю за германския ежедневник „Ди Велт“ австрийският канцлер Себастиян Курц потвърди позицията си, че ЕС трябва да прекрати преговорите за членство с Турция. Страната от години се отдалечава от ценностите на нашия съюз, аргументира се канцлерът. Със своите почти 80 милиона жители Турция е прекалено голяма за ЕС, допълва Курц.", "date": "2018.03.27", "title": "Ето как медиите в Германия и Австрия коментираха срещата на върха във Варна"}
{"url": "http://epicenter.bg/article/Maya-Manolova--Nad-81--ot-balgarite-iskat-zakon-za-chastniya-falit/150368/2/0", "text": "Над 81% от българските граждани очакват и искат да бъде приет закон за частния фалит. Това заяви в предаването \"Денят започва\" на БНТ омбудсманът Мая Манолова. Законът ще уреди несъстоятелността на физическите лица. Това е един огромен процент, който е и адекватен на огромния проблем, който имат българите със затруднението да плащат своите кредити - към банки, към фирми за бързи кредити, лизингови къщи, включително и битовите си сметки, допълни. Проектозаконът ще бъде представен днес.  „Числата са стряскащи – всеки трети българин има кредит. Общият брой на кредитите е близо 500 милиона, от които над 12% са необслужвани. Ако това се приравни към потребителските кредити, става въпрос за 800 млн. лв., които имат проблем с обслужването или са отчетени от банките като лоши кредити. Общо кредитите, които имат проблем с обслужването са над 4 млрд. лв., заяви Манолова.  „Днес ще представим концепция, която изработвахме заедно с експерти, магистрати и представители на академичната дейност. Първото условие е лицето да е изпаднало в свръхзадлъжнялост. В концепцията е заложен и принципът на добросъвестността. Опитите да бъдат извършени измами, да бъде укрито имущество, да не бъдат посочени всички кредитори, ще бъдат сериозно препятствие за влизането в тази процедура”, обясни омбудсманът. Проблемът не засяга само длъжниците и техните семейства, това е огромен проблем за българската икономика, за държавата, за обществото, за фиска, защото неплатежоспособността тласка десетки хиляди българи в сивия сектор, където те не допринасят за хазната, за държавата, посочи Мая Манолова.  Другите важни теми, с които се занимава институцията, са колекторските фирми, които безчинстват на гърба на българските граждани, както и дейността на фирмите за бързи кредити, каза още националният омбудсман.", "date": "2018.03.27", "title": "Мая Манолова: Над 81% от българите искат закон за частния фалит"}
{"url": "http://epicenter.bg/article/Ekaterina-Zaharieva--Diplomatsiya-se-pravi-na-masata-za-pregovori--tova-se-sluchi-vav-Varna/150369/2/0", "text": "Дипломация не се прави от телевизионния екран. Дипломация се прави на масата за преговори, това се случи във Варна. Това коментира за сутрешния блок на Нова телевизия вицепремиерът и външен министър Екатерина Захариева. По думите й важен въпрос по време на историческата среща ЕС-Турция бе бежанската криза, а на българската граница няма натиск.   „Нещо, което е много важно, е ангажиментът да се нормализират отношенията“, посочи тя. Захариева призна, че има неща, които предизвикват противоречия, но важното е да се фокусираме върху позитивното. „Това е подадена ръка, оттук-нататък много работа предстои. Тонът на срещата беше изключително конструктивен“, смята още външният министър. Според нея има различия по позициите, но те не се решават през медиите.   Външният министър коментира и случая с отравянето на Скрипал и обсъжданията на този проблем. България няма намерение да гони руски дипломати, посочи тя. „Напрежението е голямо“, смята Захариева. Призивът е и руската страна да покаже, че е част в разследването.", "date": "2018.03.27", "title": "Екатерина Захариева: Дипломация се прави на масата за преговори, това се случи във Варна"}
{"url": "http://epicenter.bg/article/Aleks-Aleksiev--Erdogan-e-islyamist--toy-unishtozhi-turskata-demokratsiya/150371/2/0", "text": "„Ердоган е един ислямист, той унищожи турската демокрация. Европа е една демократична общност – не виждам как може да се постигне консенсус при положение, че главните интереси са несъвместими.” Тази теза разви в предаването \"Тази сутрин\" по БТВ Алекс Алексиев, експерт в Центъра за Балкански и Черноморски изследвания. Според Алекс Алексиев него единственият начин да се спре мигрантската вълна е Европа „да прави мили очи” на Ердоган.   „Според неговата интерпретация кюрдите са терористи. За Ердоган терористите са тези, които са против него”, коментира Алексиев. Т ой допълни, че Европа държи много големи икономически козове срещу Турция, но не ги използва. „Не виждам какъв дълготраен успех може да има тази среща”, допълни Алексиев. „По-важно за мен е това, че Ердоган в прав текст говори за това, че Кърджали бил турски град и, че в Турция се печатат карти, които показват част от България като турска територия”, коментира още Алексиев.  ", "date": "2018.03.27", "title": "Алекс Алексиев: Ердоган е ислямист, той унищожи турската демокрация"}
{"url": "http://epicenter.bg/article/Georgi-Dimov--/150373/2/0", "text": "„Срещата е един безспорен успех. Диалогът с Турция трябва да се продължи, защото там има един режим, но той не е вечен.” Така бившият генерален консул в Одрин Георги Димов коментира в предаването „Здравей, България“ по Нова телевизия срещата ЕС-Турция във Варна.   „Това за душевните граници дали е говорено с него, можем само да гадаем. Другият въпрос е, че нашите душевни граници, особено на вчерашната дата – Деня на Тракия, са много по-богати и дълбоки. Това г-н Ердоган трябва много добре да го знае. В тези душевни не влиза само Кърджали, а там влизат Босна и Херцеговина, Черна Гора, Косово, Албания, Крим, Уйгурския регион в Китай. Другото, което е тази среща и тези душевни граници, ние трябва да видим какъв е генезисът и основната причина. А основната причина са предстоящите догодина избори в Турция, които са съдбоносни за сегашния режим. Те са избори 3 в 1 – местни, парламентарни и президентски. Никак не е сигурно, че Ердоган ще спечели. Именно затова в момента в Турция управлява ислямиският национализъм или национал-ислямизъм. Без националисти на Ердоган му е ясно, че няма да спечели”, заяви бившият генерален консул в Одрин.   В студиото на Нова бе обърнато внимание, е антиамериканските настроения в Турция растат. „Това, което казахте за анти-американските настроения, което е много опасно за нас. Над 80-90 % в нацията са против Америка. Същият процент подкрепят военната операция в Африн. Това е милитаризация на общественото мнение. Това е най-опасното за нас”, подчерта Димов.   „Това е похват, който сме виждали много пъти преди с други държави с авторитарни лидери, и все пак тонът беше доста по-конструктивен, отколкото можеше да се очаква, предвид факта, че само дни преди това имаше военни кораби в Средиземно море, които се опитваха около Кипър да спрат проучванията за нефт и газ”, заяви Весела Чернева, която също бе гост в студиото. „Независимо от това европейците колко малко харесват Ердоган, което е доста очевидно, все пак те трябва да могат да говорят с него. За Ердоган тази среща е важна, защото тя му даде глътка въздух – Турция е в доста лоши отношения със САЩ, самотна е на терен в Сирия. Турция има нужда да може да говори с Европа”, заяви тя.   „Едно наше проучване показва, че 16 от 28 европейски правителства смятат, че е важно с Турция да може да се говори и не искат да приключват преговорите, но може би ще оставят замразен статута на Турция по отношение на присъединяването. Две трети от европейските граждани са против разговори с Турция за присъединяване”, каза Весела Чернева. „Това зависи от нас”, каза тя относно констатацията, че авторитарните лидери често се налагат над демократичните. „Време е Европа да укрепи не само физическите си граници, но и душевните”, подчерта тя. Тя заяви, че трябва да пазим европейските ценности в рамките на ЕС, макар и може би да не са валидни за останалата част от света. „Светът е доста по-хищен, отколкото беше преди десет години”, заяви Чернева.    ", "date": "2018.03.27", "title": "Георги Димов: Можем само да гадаем дали въпросът с душевните граници е бил поставен на Ердоган"}
{"url": "http://epicenter.bg/article/Nadezhda-Neyski--Kogato-ima-dialog--vinagi-ima-nachin-za-namirane-na-resheniya/150375/2/0", "text": "Турските вестници тази сутрин са залети с информация за вчерашната историческа среща между лидерите на ЕС и Турция.   Това коментира за предаването „Здравей, България“ по Нова телевизия посланикът ни в Анкара Надежда Нейнски, бивш външен министър. По думите й тепърва предстои да се види как ще бъде разказана тази среща.   Но публикациите, посветени на събитието, са акцент и водеща новина в турските медии. В следващите дни се очакват анализи и коментари по темата. „Когато има диалог, винаги има начин за намиране на решения“, посочи посланикът ни в Турция. Според нея България е една от най-заинтересованите страни, защото е непосредствен съсед. Срещата от своя страна е много добра инвестиция в бъдещото развитие на отношенията между ЕС и Турция. „Най-важно е да говорим едни с други, а не едни за други“, коментира още Надежда Нейнски.   „България беше формален домакин, но не бива да отричаме ролята, която изигра, на наистина един медиатор между двете страни“, смята още дипломатът. Ролята на страната ни е нелека, а според посланика трябва да се търси резултатът. „Турците виждат в ЕС възможности за разширяване на пазарите и икономическо развитие“, заяви дипломатът. По думите на Нейнски се търсят нещата, които събират Европа и Турция, а не тези, които ги разделят. „Всички анализатори са единодушни – те нарекоха срещата „разбиване на ледовете““, коментира още дипломатът, като допълни, че най-важното е, че има политическа воля.", "date": "2018.03.27", "title": "Надежда Нейски: Когато има диалог, винаги има начин за намиране на решения"}
{"url": "http://epicenter.bg/article/Tomislav-Donchev--Sreshtata-ES---Turtsiya-mozhe-bi-e-bila-nervna--no-konstruktivna/150376/2/0", "text": "„Срещата ЕС – Турция може би е била нервна, но конструктивна. Имаше едно трепетно вълнение какво точно се е случило, как точно сме се представили. Ако някой пита каква ни е работата по време на европредседателството – точно това ни е работата.” Това коментира вицепремиерът Томислав Дончев в предаването \"Тази сутрин\" по БТВ. Той подчерта, че лично не е присъствал на срещата и няма как да коментира в дълбочина събитията.   „Това е среща, на която България изпълнява задълженията и ангажиментите си. Тук водещи са европейските въпроси. Както разбрахте са поставени въпроси и от двустранно естество”, допълни Дончев. На въпрос дали премиерът Борисов е попитал докъде се простират душевните граници на Реджеп Ердоган, Дончев отговори, че няма кристална топка, с която да гадае. „Когато имам възможност да говоря с премиера, ще го попитам”, допълни Дончев.   Въпросът за „душевните граници на Ердоган” е по повод изказване на турския президент, в което той заяви, че Кърджали е част от душевните граници на Турция.   По повод сделката за ЧЕЗ, Дончев коментира, че все още е рано да се каже дали държавата ще участва в сделката. „Истината е, че в една подобна ситуация механизмите на държавата да реагира са ограничени”, коментира още вицепремиерът. Дончев допълни, че според него има потенциал да се затегне регулацията на тези дружества.      ", "date": "2018.03.27", "title": "Томислав Дончев: Срещата ЕС – Турция може би е била нервна, но конструктивна"}
{"url": "http://epicenter.bg/article/ES-ima-nuzhda-ot-posrednicheskiya-stil-na-Borisov/150384/2/0", "text": "Малко по малко, в хода на председателството си България започва да се позиционира в Европейския съюз. Това каза в сутрешния блок на БНТ   по повод вчерашната среща на върха Европейски съюз-Турция във Варна.  Важно е не да търсим резултат от отделната среща, а цялостните решения. Виждаме, че постепенно подобен тип събития започват да се вписват в един образ на България на компетентен посредник в един много сложен регион на Европа. Тази среща показва, че имаме административния капацитет.  Постепенно България има шанса да утвърди ролята си на компетентен посредник, който осигурява тези сложни отношения. Важно за страната  е не само да говори с гласа на Европейския съюз, а да осигури и акустика за гласа на Турция. Много важно е до края на юни да има втора такава среща. Българският национален интерес е задълбочаване на европейската интеграция, заяви Гълъбов.  Срещата е повод за плах оптимизъм, каза   Има срещи и действия в политически план, които са хубави не с резултатите, а със самото си случване. Тази среща припомни ролята на България отпред на бронята на Западния свят.  Фактът, че България инициира срещата, е добър. Очакванията бяха обективно ниски и не беше изненада липсата на особени резултати. На фона на тези очаквания срещата дава повод за оптимизъм за един започващ процес. Ердоган няма полза от изолация от Западния свят, коментира политическият анализатор.  Тази среща беше шанс председателството ни да върне малко от блясъка си. Посредническият и понякога миротворчески стил на Борисов се превръща в политически стил на България. А мисля, че точно в момента Европейският съюз има нужда от такъв стил, каза още Първан Симеонов.", "date": "2018.03.27", "title": "Първан Симеонов: ЕС има нужда от посредническия стил на Борисов"}
{"url": "http://epicenter.bg/article/Nona-Yotova--Parlamentat-e-institutsiyata--koyato-tryabva-da-raboti-za-horata/150385/2/0", "text": "” Ако театърът е храм, то Народното събрание е институция, която безкрайно много уважавам. Там трябва да се коват законите и да се мисли за доброто на хората.” Това каза по БТВ народният представител от ПГ на „БСП за България” Нона Йотова.    Тя беше категорична, че не приема грубия и нецензурен език от трибуната на парламента. Йотова припомни, че през миналата седмица е заседавала парламентарната комисия за връзка с неправителствените организации и жалби на гражданите. На нея е била разгледана петиция на независими музикални продуценти. Те са искали промяна на Закона за радиото и телевизията за въвеждане на задължителни квоти за българска музика.    \"Родният радио ефир е  залят от американска музика, нашата не се чува. От доста години, големите монополни музикални компании завладяха ефира. Когато бъде наложена квота, ще се наложи на музикалните редактори да пускат и българска музика”, категорична бе тя. Йотова обясни още, че благодарение на това, българските автори ще могат да получат и повече средства от авторски права, което би ги стимулирало да създават повече наши песни.   Нона Йотова изрази надежда, че в Народното събрание ще бъде гласуван и културният чек, който ще стимулира младите да ходят повече на театър, опера, балет, да посещават изложбени зали. До този момент обаче, управляващите не са проявили разбиране по темата.   Нона Йотова честити Международния ден на театъра на всички свои колеги и на българската публика.  ", "date": "2018.03.27", "title": "Нона Йотова: Парламентът е институцията, която трябва да работи за  хората"}
{"url": "http://epicenter.bg/article/Prof--Aleksandar-Marinov--Umereno-pozitivni-sa-poslaniyata-ot-sreshtata-ES-Turtsiya/150386/2/0", "text": "Умерено позитивни са посланията от срещата ЕС – Турция, следва да се види какви стъпки ще последват. Това коментира в сутрешния блок \"Добро утро, България\" на Радио „Фокус“ политологът проф. Александър Маринов по повод срещата на високо равнище, която се проведе във Варна.  \"ЕС и Турция се опитват да поддържат, макар и силно отслабена, връзката по между си\", добави той.  „Ясно, че имат взаимно претенции, не виждам сериозен напредък, от това което се случи на срещата във Варна. Винаги може да бъде и по-лошо, разбира се и това не бива да се подценява. България би могла да търси подкрепата на ЕС, на определени ключови държави, поне за част от своите претенции към Турция като тези за духовните граници на съседката ни, тъй като това не е исторически, а актуален въпрос, в контекста на това което се случва в Егейско и Средиземно море. Не трябва да чакаме да имаме проблем, от типа на този, който има Кипър и Гърция. ЕС трябва да подкрепя своите страни членки - България е страна член на ЕС, а Турция не е“, каза още той.  Проф. Александър Маринов коментира още, че България има възможност да провежда собствена, разумна политика по отношение на заплахите и нестабилностите, които ни заобикалят.  Той обясни, че доказателство за това е и разумното и дипломатично решение на българското правителство да не присъединява към вълната от експулсирания на руски дипломати, което доказва, че страната ни има способност да разглежда своето собствено положение.  ", "date": "2018.03.27", "title": "Проф. Александър Маринов: Умерено позитивни са посланията от срещата ЕС–Турция"}
{"url": "http://epicenter.bg/article/Georgi-Harizanov--Sreshtata-pokaza--che-Balgariya-mozhe-da-uchastva-v-pravenoto-na-golyama-politika/150389/2/0", "text": "Срещата ЕС-Турция показа, че България може да участва в правеното на голяма политика. Това каза в сутрешния блок „Добро утро, България“ на Радио „Фокус“ анализаторът Георги Харизанов. По думите му самото провеждане на събитието е голям успех.  \"Успех е и споразумението за бежанците и поредния нулев ден без натиск по границата ни, като ползите за страната ни са ясни, но проблемите между съседката ни и Общността не са решени\", добави той.  „Това, че българските интереси в отношенията с Турция са по някакъв начин застъпени и България има своите ползи от участието в тези процеси, не означава, че проблемите между ЕС и Турция са разрешени. Напротив - те са твърде много, базовият и огромният за демократичните процеси изобщо, за човешките права, за свободата на словото и демокрацията дори - остава, като по тях няма почти никакъв напредък. Дипломатичността на Доналд Туск и Жан-Клод Юнкер обрисуваха точно това. Успяха да го кажат без думи. Що се отнася до конфликтите, в които Турция е страна, там нещата са много по-сложни и единственото, на което се надявам, е в съюза НАТО отношенията между държавите да останат толкова добри, колкото преди започването на конфликта в Сирия“, обясни той.  Георги Харизанов коментира още, че темите за тракийските бежанци и „душевните граници“ на турския президент нямат място в срещи от подобен формат, но биха могли да намерят такива в двустранни срещи.  ", "date": "2018.03.27", "title": "Георги Харизанов: Срещата показа, че България може да участва в правеното на голяма политика"}
{"url": "http://epicenter.bg/article/Zam-kmetat-na-Sofiya-Evgeni-Krusev--Zapochna-karpeneto-na-dupkite/150396/2/0", "text": "Вече започна кърпенето на дупките след тежките зимни условия, предвидени за това са около 39 млн. лв. Това каза пред журналисти заместник-кметът на София с ресор транспорт и транспортни комуникации Евгени Крусев, предаде агенция „Фокус“.   „Ремонтът на дупките след зимния сезон започна, но заради последните снеговалежи работата беше временно замразена. Но имаме информация, че от днес следобед времето ще се оправи трайно, така че екипите вече работят по основните трасета, където има сериозни неравности в следствие на тежките зимни условия“, каза още Крусев и уточни, че общината постоянно получава сигнали за проблеми с нови дупки, отнася се сериозно към всеки един от тях и реагира по най-бързия начин според ситуацията. „Около 39 млн. лв. е бюджетът, който ще бъде заделен за закърпване на дупки и ремонт на малки квартални улици и тротоарни настилки. Надявам се до неделя да успеем да обхванем основните трасета и пътищата на градския транспорт, а в момента се изготвят графиците кога ще започне ремонтът на по-малките квартални улици“, обясни зам.-кметът на София. ", "date": "2018.03.27", "title": "Зам.-кметът на София Евгени Крусев: Започна кърпенето на дупките"}
{"url": "http://epicenter.bg/article/Obshtina-Varna-nagradi-uchenitsite--spechelili-konkurs-na-NASA/150399/2/0", "text": "  В Община Варна се състоя награждаване на учениците, спечелили награда от международния конкурс на НАСА за космически колонии.   Два екипа от варненски ученици спечелиха първи места в международния конкурс на НАСА за космически колонии, предаде кореспондентът на БГНЕС във Варна.   Тази година в надпреварата са участвали 10 000 ученици от цял свят, които са представили 2500 проекта. Наградените екипи са поканени да представят разработките си пред Конференцията за международно космическо развитие на НАСА и Американското космическо общество през май в Лос Анджелис, Калифорния. Единият от наградените български екипи е от Математическата гимназия „Д-р Петър Берон”.   Петте момчета са заели първото място в категорията за XII клас.   Проектът им, наречен „UniSpace”, предлага разрешаване на проблемите на човечеството чрез изграждане на градове в орбитата. Идеята на момчетата е бъдещите бази да бъдат разположени в пръстен, видим от планетата ни. Там ще се работи по подготовката за колонизиране на други планети, докато останалите на Земята пък трябва да се концентрират върху екологичното ѝ възстановяване.   8-членният екип на гимназията по ИТ „Екзюпери” във Варна също е класиран на първо място, само че в категорията за XI клас.   Проектът на младежите се казва „Deep Space” и предвижда построяването на човешка колония в покрайнините на Слънчевата система. Предложението на учениците е от там да започне всъщност разселването на човечеството в други звездни системи, като са набелязани и конкретни планети, които биха могли да станат нов дом за хората.   Проектът на Катерина Стаматова от X клас на Математическата гимназия, наречен „Quibella”, е класиран на второ място в тази категория. Всички проекти са разработвани в продължение на една година.      ", "date": "2018.03.27", "title": "Община Варна награди учениците, спечелили конкурс на НАСА"}
{"url": "http://epicenter.bg/article/MON-predvizhda-nad-63-miliona-leva-za-natsionalni-programi/150403/2/0", "text": "Над 63 милиона лева са предвидените средства от страна на просветното министерство за национални програми през настоящата година. Това съобщи пред \"Хоризонт“ заместник-министърът на образованието Таня Михайлова. Освен досегашните 10, по които работата ще продължи, са разработени проекти по три нови програми:   \"Средствата, които се отделят за програмата \"С грижа за всеки ученик“, са 2 милиона лева, за \"Заедно за всяко дете“ - 450 000 лева и за оптимизирането на вътрешната структура на персонала в институциите от системата на предучилищното и училищното образование са отделени 28 милиона лева.   \"С грижа за всеки ученик“ е и нова програма, и не до толкова нова програма, защото тя съществуваше до 2017 година, като основната цел на програмата е да се работи по направление компенсиране на дефицити в началния етап на основното образование и прогимназиалния етап на основното образование. Що се отнася до това какви разчети сме направили – в общи линии за началния етап – 750 училища и 3000 ученици да се включат, а в прогимназиалния - 750 училища и 4000 ученици. За нас е изключително важно образованието да бъде качествено и всеки наистина да има равен достъп до него.   Основен акцент в програмата е и работата с ученици, които срещат затруднение по български език, когато този език не се говори в семейството, така че тази програма наистина е насочена към индивидуален подход към всеки ученик\".  Как изглеждат тези програми през призмата на една от неправителствените организации, които работят в това поле? Центърът за приобщаващо образование е неправителствена организация, която работи за утвърждаване на приобщаващата училищна среда като стандарт за качество в образованието. От Центъра вярват, че всяко дете трябва да бъде приобщено и ценено.  Колкото повече се работи в училище, толкова по-добре. Училището има нужда от подкрепа отвсякъде. Това каза в интервю за предаването \"Хоризонт до обед\" Ива Бонева, изпълнителен директор на Центъра за приобщаващо образование:  \"За нас това, което правим и това което липсва, но ние не можем да направим достатъчно за всички, е подкрепа на училищния екип, управленска подкрепа за средата в самото училище, за да стане приобщаваща. Това е процес, който може да се извърши само отвътре, но трябва да има външна подкрепа. Управленските модели, които започват с една самооценка на всички в училище – деца, учители, родители\".  За своята 10-годишнина Центърът за приобщаващо образование кани отново един британски фотограф, снимал през 2009 година деца и техните мечти в България за изложба, която до 10 април всеки посетител на Античен комплекс \"Сердика\" може да види свободно.  Британският фотограф Пол Клиф, който е работил по проекти с Центъра за приобщаващо образование, разказа:  \"Общината в Манчестър ме помоли да направя фотографии на деца, които живеят в района. За мен няма дете, което принадлежи само към Англия или към България, или дете от ромски произход. Децата са си деца навсякъде. Идеята беше да се даде глас на децата и да се помогне на възрастните да осъзнаят и да се сетят каква е красотата на това да си дете\".", "date": "2018.03.27", "title": "МОН предвижда над 63 милиона лева за национални програми"}
{"url": "http://epicenter.bg/article/Krasimir-Valchev--Do-2021-g--minimalnata-osnovna-uchitelska-zaplata-tryabva-da-skochi-nad-1250-lv-/150407/2/0", "text": "В момента минималните основни заплати за длъжностите младши учител и учител са 760 лева, а след като бъдат направени евентуални следващи стъпки с бюджетите за 2019, 2020 и 2021 г., минималната заплата ще достигне над 1250 лева, а средната заплата в образованието ще бъде над 1500 лева. Това каза министърът на образованието и науката Красимир Вълчев пред журналисти на международната конференция \"Подкрепа за младите учители като инструмент за качествено образование - привличане, набиране и подготовка на ефективни млади учители в образованието\", предаде БТА. Форумът е част от календара на Българското председателство на Съвета на ЕС.  Важното е като държава, да поддържаме учителските заплати над средните за страната, това е ключово в дългосрочен план, за да мотивираме повече млади хора да станат учители, коментира министър Вълчев. По думите му недостиг на специалисти и на работници ще има във всички професии и сектори, но недостигът на квалифицирана работна ръка ще бъде по-малък, ако успеем да направим така, че повече млади хора с високи образователни резултати станат учители.  Има малко увеличение на студентите в професионалното направление \"Педагогика\", но за съжаление, все още има намаление на студентите в професионалното направление \"Педагогика на обучението по...\", каза министър Вълчев. Той отбеляза, че това е важно, защото в това направление се обучават бъдещите учители по различни предмети.   Особено тревожен е недостигът на учители по физика, по математика и по някои други учебни дисциплини, заяви образователният министър.   Вълчев каза, че МОН ще направи информационна система, която ще показва къде има недостиг на учители и по кои учебни предмети. В тази система ще се регистрират всички завършващи с педагогическа правоспособност, както и имащите такава, но ще има и информация за педагогическите специалисти, навлизащи в пенсионна възраст - по региони и по учебни предмети. Така \"ще картографираме\" недостига на учители в страната, коментира министър Вълчев.  Той съобщи, че младите учители в българското училище - до 35 години, са 8 процента, което е относително малко от общо близо 90 000 учители. Средната възраст на учителите у нас сега е между 49 и 50 години, като тя е достигнала максимумът си преди две-три години, като през последните три години са се пенсионирали много български учители.  Затова средната учителска възраст \"малко падна\", а при нормално възрастово разпределение тя би трябвало да бъде с десет години по-малка, обясни образователният министър.   \"Предизвикателството е в това - да обезпечим системата с близо 40 000 педагогически специалисти, в следващите десет години\", обяви министър Вълчев. Той каза, че в следващите години средно ще се пенсионират на година между 4000 и 4500 педагогически специалисти - учители, училищни директори, логопеди, психолози.  Затова имаме голямо предизвикателство, свързано с това да привлечем повече млади учители в училище, заяви министър Вълчев. Той поясни, че това може да стане освен с допълнителните стипендии, но и с увеличаване на приема в професионалните направления за придобиване на педагогическа квалификация. ", "date": "2018.03.27", "title": "Красимир Вълчев: До 2021 г. минималната основна учителска заплата трябва да скочи над 1250 лв."}
{"url": "http://epicenter.bg/article/Andzhelina-Dzholi-zameni-Brad-Pit-s-dosta-po-vazrasten-mazh/150401/10/100", "text": "Анджелина Джоли се среща с по-възрастен от нея мъж. Бившият й съпруг Брад Пит не остава по-назад и също има нови емоции в личния си живот, съобщи „Дейли мейл“.   Според клюката, която тръгна от Entertainment Tonight, 42-годишната актриса е заинтригувана от по-възрастен, но много привлекателен мъж, който е известен в светските среди. Известно е и, че той е агент на недвижими имоти.   За щастливата дама, радваща се на вниманието на Брад Пит, обаче нищо не се съобщава.   Изданието се позовава на неназован източник, според когото връзката на Анджи не е сериозна, но пък тя прекарва времето си с някого и това й помага. Източникът твърди още, че няма никакъв шанс Пит и Джоли да се съберат отново.   „Да много се говори, че двамата отново ще са заедно, но това никога няма да се случи“, казал той.   Припомняме, че Бранджелина се разпадна през 2016 г., като бракоразводното дело на двамата съпрузи все още не е приключило. Източник: woman.bg", "date": "2018.03.27", "title": "Анджелина Джоли замени Брад Пит с доста по-възрастен мъж"}
{"url": "http://epicenter.bg/article/Sagata-s-otnetata-korona-nyama-kray--Ot--Mis-Svyat--smyatat--che-Todorova-e-narushila-vsichki-etichni-normi/150402/10/99", "text": "Скандал разтресе модните среди у нас –  . Причината – Николета Тодорова споделила в интервю в национален ефир  и порочни практики.   Представителят на марките „Мис Свят“ и „Мис Вселена“ за България Стахил Гановски коментира в предаването „На кафе“ по NOVA, че красавицата е  за поведение като участничка на световен конкурс. „С такъв случай, какъвто имаме сега, не съм се сблъсквал в 30-годишната си практика“, посочи Гановски. Той бе категоричен, че с твърдението си, Николета Тодорова на наши и световни конкурси за красота. Красивата българка, представила страната ни на финала в Лас Вегас, отговори, че изрично е подчертала в скандалното интервю, че споделя единствено личното си мнение,  . „Лично аз и моята корона не е спечелена по втория начин“, заяви Николета. Тя посочи, че в интервюто е назовала имената на два конкурса, но само с цел да даде пример. „Идеята на участието ми беше да обясня, че според мен в някои агенции и среди има корупция и нещата не стават по честен начин. Мисля, че са ми  , защото не съм набедила по никакъв начин агенцията си. Работила съм с тях много време и имам уважение към тях“, коментира още тя. Българските организатори на конкурса не са на същото мнение. „В национален ефир тя заяви, че на „Мис Вселена“ има корупция и срещу пари и услуги може да се класираш на челно място.  . Не знам какво ще решат, но не можеш да говориш неща, за които нямаш доказателства и да уронваш престижа на толкова голям конкурс“, добави Стахил Гановски. „Това е   от нейна страна, който и гарантира разправа с американската организация и с нас, както и с всички миски, сложени от нея под общ знаменател“, коментира организаторът на конкурса Венета Кръстева. Самата Николета  в интервюто и е категорична, че отново би повторила личното си мнение.   Николета Тодорова представи страната ни на „Мис Вселена“ след промяна в регламента, която не позволи на победителката от националния конкурс да се яви на финала.   Източник: дарик", "date": "2018.03.27", "title": "Сагата с отнетата корона няма край: От „Мис Свят“ смятат, че Тодорова е нарушила всички етични норми"}
{"url": "http://epicenter.bg/article/-quot-Misis-Balgariya-quot--Mariana-Marinova-sadi--quot-Mis-Vselena-quot--Nikoleta-Todorova-za-kleveta/150406/10/99", "text": "След като в тв ефир нарече конкурса \"Мис Силикон\" кастинг за момичета на повикване, \"Мис България Вселена\" Николета Тодорова отива на съд, съобщи HotArena.   Миската се раздели с короната си заради непристойно поведение в национален ефир, а сега ще отговаря и за клевета.   \"Мисис България\" Мариана Маринова заяви, че ще съди девойката, след като обидила организирания от нея конкурс.     , написа тя в мрежата.   За момента Маринова не е коментирала за каква сума ще съди Николета, но едва ли ще е малка. Заради изцепките си в ефир, Тодорова се прости и с короната на мис България. Запознати коментират, че миската се ядосала, че е в сянката на мис България Свят Вероника Стефанова.   Малко преди това заяви, че за да станеш \"Мис Вселена\" трябва да спиш с някой от световното жури, което вбеси организаторите. В крайна сметка, вместо да изпъкне пред конкурентките си, миската си навлече неприятности, за които ще отговаря в съда.   ", "date": "2018.03.27", "title": "\"Мисис България\" 2007 съди \"Мис Вселена\" 2017: Не знаех, че подготвям проститутки,но явно ти знаеш?!"}
{"url": "http://epicenter.bg/article/Svatbenata-roklya-na-Megan-Markal-e-delo-na-Ralph---Russo/150417/10/84", "text": "Вече е ясно кой ще е дизайнерът на сватбената рокля на Меган Маркъл, разкриват от \"Дейли мейл\".   Допреди броени дни течаха официални залози относно това кой ще е щастливецът, на когото ще се падне честта да ушие булчинската рокля на бъдещата съпруга на принц Хари. Букмейкърските къщи на Острова обаче спряха да приемат залози относно дизайнера на тоалета, тъй като според тях вече всичко е решено.   Доверен източник, близък до бъдещите младоженци, бил разкрил модната къща, натоварена със задачата да създаде роклята за големия ден. \"Изглежда Меган е направила своя избор, доколкото се знае, и вече е известно името на модния бранд, така че решихме да прекратим облозите относно булчинската рокля\", разкри пред \"Дейли мейл\" собственик на букмейкърска къща в Лондон.   Според разпространената информация модният бутик, който ще ушие роклята, с която Меган ще се врече във вечна вярност на своя принц, е Ralph & Russo. Информацията изглежда достоверна, защото Маркъл е почитател на бранда от дълго време и именно с рокля, дело на модната къща, тя позира на официалните портрети по случай годежа й.   Тогава тя се бе спряла на вечерна рокля с впечатляващата цена от 123 000 лева и пищен дизайн, определено невписващ се в кралския протокол за облеклото.   Дали и булчинската рокля на Меган ще наруши правилата на кралската фамилия, свързани с официалния дрескод, ще разберем в началото на май месец, когато ще бъде венчавката. Източник: woman.bg", "date": "2018.03.27", "title": "Сватбената рокля на Меган Маркъл ще бъде дело на модна къща Ralph & Russo"}
{"url": "http://epicenter.bg/article/Pochina-Nikolay-Kaufman/150421/10/0", "text": "На 92-годишна възраст почина изтъкнатият музиколог, фолклорист и композитор академик Николай Кауфман, съобщи БНР.   Роден на 23 септември 1925 г. в Русе, той израства в Габрово, където попива първите си музикални знания и опит. Завършва Националната музикална академия със специалности тромпет и музикална теория. Почти веднага постъпва в Института за музика към БАН, където негов учител в теренната работа е голямата наша фолклористка Райна Кацарова. По-късно Кауфман става част от Института за фолклор при БАН. От 1979 г. е професор в НМА, а от 2003 г. – академик. Носител е на високи отличия. Записал е над 40 000 народни песни и инструментални мелодии. През 1990 г. вторият албум „Мистерията на българските гласове”, в който са включени три негови авторски песни, спечели \"Грами\". Неговата композиция „Безродна невеста”, станала емблематична за прочутия хор, влезе в един от албумите на група „U2”.  Теоретичните изследвания на акад. Кауфман, както и неговата теренна работа, са основополагащи за съвременната българска наука. Работил е в уникални научни области, сред които българската многогласна народна песен, фолклора на българските общности извън границите на страната ни, народни песни при полски труд, погребални оплаквания и др. Автор е на книги, сборници, студии и множество статии, както и на повече от 2000 хорови песни, 240 оркестрови творби, музика към танцови постановки, пиеси за пиано.  Сред обработките на народни песни са десетки образци на ашкеназките и сефарадските евреи в България. Той беше и единственият сериозен изследовател на тази музика у нас. Дългогодишно е сътрудничеството му с БНР като автор на поредици, посветени на българския музикален фолклор. Песните му, обичани от изпълнители и публика, не са напускали репертоара на \"Мистерията...\", хор \"Ваня Монева\", ансамблите \"Филип Кутев\", \"Пирин\", Детския радиохор, както и на още стотици професионални и самодейни състави.", "date": "2018.03.27", "title": "Почина Николай Кауфман"}
{"url": "http://epicenter.bg/article/Katrin-Zita-Dzhouns-i-Maykal-Daglas-prekaraha-proletnata-si-vakantsiya-v-Punta-Kana--Snimki-/150426/10/100", "text": "Те се влюбиха преди 20 години, но явно страстта между Майкъл Дъглас и Катрин-Зита Джоунс още е силна. Двойката прекара пролетната си ваканция в Доминиканската република. А Катрин сподели снимки от екзотичното пътуване. В профила си в Инстаграм звездата публикува колаж, озаглавен \"Семейство\", придружен от емотикон сърчице.  Колажът съдържа кадри от страстна целувка между Дъглас и Зита-Джоунс, черно-бели кадри на Катрин и на сина им Дилън в лодка, както и цветна снимка на децата, които са се прегърнали. Освен това гордата майка публикува клипче, на което танцува с порасналото си момче. В края на ноември 2017 г. Катрин и Майкъл отпразнуваха 17 години брак. Семейството има две деца - 17-годишния Дилън и 14-годишната Карис.   Източник: Дир.бг", "date": "2018.03.27", "title": "Катрин Зита-Джоунс и Майкъл Дъглас прекараха пролетната си ваканция в Пунта Kана "}
{"url": "http://epicenter.bg/article/Putin-pristigna-v-Kemerovo/150370/7/0", "text": "В руския град Кемерово, където имаше опустошителен пожар с 64 жертви, пристигна президентът Владимир Путин, съобщават световните агенции, цитирани от Дир.бг. От днес в региона на Кемерово е обявен тридневен траур.    64 са потвърдените до момента жертви на пожара в търговско-развлекателния център \"Зимна вишна\" в руския град Кемерово в неделя. Голям брой тела остават под руините на сградата. За идентифицирането им ще е необходима ДНК-експертиза. До този момент са разпознати телата на 23 от загиналите в пожара. В Кемерово пристигна руският президент Владимир Путин. Той ще посети мястото на трагедията и ще изслуша доклади на местните власти и службите за извънредни ситуации.  40 души са потърсили медицинска помощ като повечето са прегледани и освободени за домашно лечение. 11 остават в болница, а 11-годишно момче е в критично състояние. Родителите му и по-малкото дете в семейството са загинали.  По първоначални данни огънят е пламнал на четвъртия етаж на търговския център, което е довело до рухване на покрива. Работи се по няколко версии като приоритетната е неизправен електрически кабел, предаде агенция \"Интерфакс\", позовавайки се на източник от службите за технически надзор.  Руският следствен комитет, каза, че са открити крещящи нарушения както в конструкцията, така и във въвеждането в експлоатация на търговския център. Следователи и свидетели говорят за заключени аварийни изходи и за тотална липса на предупреждение на клиентите на мола за избухналия пожар. Свидетел разказва през радио БФМ, че цели класове са дошли от съседните села, за да гледат филми в мола и че киносалоните са били заключени от придружителите на учениците. Вече са арестувани петима души, включително ръководителят на компанията, която управлява търговския център и охранител, който изключил противопожарната сигнализация. Освен това аварийните изходи били затворени, което затруднило евакуацията на хората, твърдят още разследващите. Води се съдебно производство по три члена от Наказателния кодекс, свързани с нарушаването на противопожарните норми и причиняването на смърт по непредпазливост.  Семействата на загиналите в пожара ще получат от руското правителство по 1 милион рубли, съобщи руският премиер Дмитрий Медведев, който нарече случилото се \"ужасна трагедия\", предаде ТАСС. Жители на Кемерово носят цветя на мястото на трагедията, дават кръв за пострадалите и подпомагат близките на загиналите и ранените.     ", "date": "2018.03.27", "title": "Путин пристигна в Кемерово"}
{"url": "http://epicenter.bg/article/Zhalta-lavina-padna-v-ruskiya-kurort-Azau/150378/7/0", "text": "Необичайна жълта лавина падна в подножието на връх Елбрус, в Кавказ. Причината са пролетните ветрове от Сахара, които оцветиха белия сняг в жълто и оранжево.   Кадрите от свличането на снежните маси са заснети от туристи в руския курорт Азау, който се намира в подножието на върха, съобщи Dir.bg. Инцидентът е станал на 24 март.  Заради по-ранните предупреждения за лавинна опасност по пистите не е имало хора. Под тоновете жълт сняг обаче останаха 15 леки коли. Щети имаше и по няколко заведения на паркинга.  Автомобилите са били извадени още същия ден, а властите подновиха предупрежденията за опасност.", "date": "2018.03.27", "title": "Жълта лавина падна в руския курорт Азау"}
{"url": "http://epicenter.bg/article/Putin--Prestapna-nebrezhnost-i-nemarlivost-v-Kemerovo/150379/7/0", "text": "  Руският президент Владимир Путин говори за причините за пожара в търговския център \"Зимна вишна\" в сибирския град Кемерово, при който загинаха най-малко 64 души.   \"Това, което се случва, не са бойни действия, не е неочаквано изтичане на метан в мина. Хора са отишли да отдъхнат, деца. Ние говорим за демография, а губим толкова много хора поради каква причина? Заради престъпна небрежност, заради немарливост\", подчерта Путин на съвещание в Кемерово, посветено на ликвидирането на последствията от пожара.   Руският държавен глава е наредил на шефа на Следствения комитет Александър Бастрикин да даде правна оценка на действията на длъжностните лица, допуснали трагедията. \"Не можете да получите сертификат без пари, но можете да подпишете всичко за пари\", изтъкна многозначително Путин.   Рано тази сутрин Путин е пристигнал в Кемерово и е посетил мястото на трагедията.   Пожарът в 4-етажния търговски център избухна в неделя следобед. Сред 64-те жертви има най-малко 8 деца. В болница остават 13 пострадали, като повечето са с отравяне от изгорелите газове.   По първоначални данни огънят е пламнал на четвъртия етаж, което е довело до рухване на покрива. Работи се по няколко версии, като приоритетната е неизправен електрически кабел.   Според разследващите е имало сериозни нарушения както при въвеждане при експлоатация на мола, така и в процеса на работата му. Вече са арестувани петима души, включително ръководителят на компанията, която управлява търговския център и охранител, който изключил противопожарната сигнализация.   Освен това аварийните изходи са били блокирани, което затруднило евакуацията на хората.  ", "date": "2018.03.27", "title": "Путин: Престъпна небрежност и немарливост в Кемерово"}
{"url": "http://epicenter.bg/article/Slovakiya-ne-barza-da-goni-ruski-diplomati/150390/7/0", "text": "  Новият премиер на Словакия Петер Пелегрини обяви, че за експулсиране на руски дипломати от страната във връзка с отравянето на бившия руски шпионин Сергей Скрипал не са достатъчни само обвинения, които не се основават на неоспорими факти.   \"Няма да бързаме (да експулсираме руски дипломати)\", отбеляза Пелегрини, цитиран от руските медии.   Той подчерта, че по случая с нападението в английския град Солсбъри Словакия ще действа решително, но разумно и без \"театрални жестове\".   Руският посланик е повикан на разговор днес в словашкото външно министерство, за да обясни руската позиция.   Източник: news.bg    ", "date": "2018.03.27", "title": "Словакия не бърза да гони руски дипломати"}
{"url": "http://epicenter.bg/article/Zaharova-za-izgonvaneto-na-diplomatite-i-tragediyata-v-Kemerovo--Nyama-da-zabravim-i-nyama-da-prostim--/150391/7/0", "text": "САЩ и Европа не успяха истински да споделят мъката на Русия заради трагедията в Кемерово и проявиха \"с нищо непредизвикана агресия\". Това написа официалният представител на руското министерство на външните работи Мария Захарова на страницата си във Фейсбук.  \"Днес ние научихме много за политиците в европейските и американските държави. По времето, когато всички руснаци почитат паметта на жертвите на трагедията в Кемерова, тези политици наблягат на оповестяването на нови враждебни санкции. Ние винаги сме споделяли скръбта на европейските и американските народи, когато бедата е сполетявала техния дом. Днес ние чухме думи на съболезнования, но станахме свидетели на абсолютно неоправдана агресия. Това е трудно да бъде разбрано и ще бъде трудно да бъде забравено\", написа Захарова.  Припомняме, че на 25 март на четвъртия етаж в мол \"Зимняя вишня\" в Кемерово избухна пожар. По последни данни загиналите са 64, а над 50 пострадали са потърсили медицинска помощ. 13 души са в болница, 40 са поставени на амбулаторно лечение.  ", "date": "2018.03.27", "title": "Захарова за изгонването на дипломатите и трагедията в Кемерово: Няма да забравим и няма да простим! "}
{"url": "http://epicenter.bg/article/Paketi-sas-sledi-ot-eksplozivi-byaha-razprateni-vav-Vashington/150398/7/0", "text": "Подозрителни пакети са били изпратени до шест правителствени и военни обекта около американската столица, съобщиха местни медии, предаде btv.  ФБР и военните казаха, че проверяват шест подозрителни пакета, съдържащи взривни компоненти, съобщи телевизия Ен Би Си. Всички били изпратени по пощата на адреси на военни и разузнавателни обекти в района на Вашингтон.  Пратките са били взети от ФБР за анализ.  В някои от тях имало писма, които един служител описа като „неуравновесени и объркани”. В един от пакетите били открити следи от експлозиви и бил прикрепен възпламенител.", "date": "2018.03.27", "title": "Пакети със следи от експлозиви бяха разпратени във Вашингтон"}
{"url": "http://epicenter.bg/article/-------------/150400/7/0", "text": "Нова Зеландия увери, че е искала да експулсира руски шпиони като част от ответните мерки срещу отравянето на Скрипал във Великобритания, но не е намерила. \"Проведохме проверки в Нова Зеландия. Нямаме необявени служители на руското разузнаване. Ако имахме, щяхме да ги експулсираме\", заяви премиерът Джасинда Ардърн пред общественото радио.  Тя добави, че не е изненадана, че нейната страна не е начело на списъка с интереси на руските шпионски агенции, предаде Франс прес, цитирана от БТА.  Нова Зеландия изрази принципна подкрепа за Великобритания, но призна, че не може да направи много поради липсата на руски агенти. Ардърн добави, че нейното правителство ще продължи да обмисля мерки, които може да вземе, за да подкрепи позицията на международната общност.  Австралия обаче гони двама руски дипломати в отговор на нападението в Англия с нервнопаралитично вещество, за което Лондон обвини Москва, съобщи междувременно австралийският премиер Майкъл Търнбул.  \"Заедно с Обединеното кралство и други свои съюзници и партньори Австралия предприема действия в отговор на неотдавнашното нападение с нервнопаралитично вещество в Солсбъри, в Обединеното кралство\", каза той и добави, че правителството ще изгони двама руски дипломати, за които е установено, че са служители на разузнаването, действащи под дипломатическо прикритие.  САЩ, Канада, Норвегия, Украйна и 16 страни от ЕС вече обявиха експулсирането на над 130 руски дипломати. Очаквано, Москва заяви, че ще вземе ответни мерки.   Източник Dir.bg", "date": "2018.03.27", "title": "Нова Зеландия не е открила руски шпиони, които да изгони"}
{"url": "http://epicenter.bg/article/Bunt-v-Kataluniya-v-znak-na-protest-sreshtu-aresta-na-Karles-Puchdemon-v-Germaniya-/150404/7/0", "text": "Демонстранти, подкрепящи бившия председател на Женералитета на Каталуния Карлес Пучдемон, блокираха пътищата в региона в знак на протест срещу ареста в Германия на бившия им лидер, предава AFP, цитирана от Агенция \"Фокус\".  Регионалните транспортни власти съобщиха, че двата основни пътя за достъп до Барселона са били затворени, но по-късно блокадите им са били вдигнати. В североизточния регион обаче блокирани остават редица други основни пътища.  Председателят на каталунския парламент Роже Торен обяви, че на 28 март в 10:00 ч. ще се проведе специална сесия, на която ще се обсъдят следващите ходове на регионалните власти, след като в неделя в Германия бе арестуван бившия председател на Женералитета Карлес Пучдемон, пише испанският всекидневник El Pais.  Жерар Гомез, депутат от Каталунската републиканска партия, заяви в рамките на пресконференция, че на заседанието бъде обсъдена „извънредната трудност на настоящата ситуация“.  „Пучдемон беше арестуван в Германия. Изправени пред тази незавидна ситуация, ние свикахме пленарна сесия, за да я обсъдим. Тя има за цел да защити политическите права на всички депутати и да постигне инвеститура, колкото се може по-скоро“, поясни Гомез.  Искането за свикване на специална сесия бе направена от сепаратистките партии, които имат крехко мнозинство в парламента в Барселона.  „Никой съдия няма легитимността да преследва лидера на всички каталунци. Държавата атакува сърцето на демокрацията и излага на риск ценностите, върху които Европа е построена“, заяви Торен малко след новината за ареста на Пучдемон.  Припомняме, че бившият председател на Женералитета на Каталуния Карлес Пучдемон бе арестуван в неделя в Германия при връщането си в Белгия от Финландия. Вчера съдът в Ноймюнстер, федерална провинция Шлезвиг-Холщайн, реши, че той остава в ареста, докато германското правосъдие вземе решение за евентуалното му предаване на испанските власти, които го обвиняват в „организиране на бунт“ заради едностранното обявяване на независимост на Каталуния.  ", "date": "2018.03.27", "title": "Бунт в Каталуния в знак на протест срещу ареста на Карлес Пучдемон в Германия "}
{"url": "http://epicenter.bg/article/Binali-Yaldaram-s-kritika-kam-ES-sled-sreshtata-vav-Varna-/150405/7/0", "text": "\"Това, което искаме от европейските страни, е искреност\", заяви днес турският премиер Бинали Йълдъръм, цитиран от БНР.  В реч пред парламентарната група на управляващата Партия на справедливостта и развитието в Меджлиса по повод провелата се вчера във Варна среща той коментира отношенията на Анкара с Европейския съюз.  Йълдъръм припомни, че съгласно първоначалното споразумение през 2016 г., свързано с бежанската криза, безвизовото пътуване за турски граждани е трябвало да стане факт още същата година.  Според него ЕС не спази обещанието си по въпроса за визите. Турският премиер допълни, че заради бюрократични пречки парите за подпомагане на сирийските бежанци все още не са отпуснати.  ", "date": "2018.03.27", "title": "Бинали Йълдъръм с критика към ЕС след срещата във Варна "}
{"url": "http://epicenter.bg/article/Lavrov--Reshenieto-za-ruskite-diplomati-e-rezultat-ot--quot-kolosalen-shantazh-quot--ot-strana-na-SASht/150425/7/0", "text": "Решенията на редица западни държави да експулсират руски дипломати е резултат от колосален шантаж и натиск от страна на САЩ, заяви днес външният министър на Русия Сергей Лавров, цитиран от ТАСС и БТВ. \"Очевидният извод е, че сме били прави, когато неколкократно подчертавахме колко малко самостоятелни страни са останали в съвремениня свят, в съвременна Европа. Когато молят ту един, ту двама дипломати да напуснат тази или онази страна, като при това ни шепнат на ухо извинения, със сигурност знаем, че това е резултат от колосален натиск, колосален шантаж, който е главният инструмент на Вашингтон на международната арена\", каза Лавров в Узбекистан, където участва в международна конференция за Афганистан. По думите на Лавров Русия няма да търпи наглостта на страните от Запада и ще отвърне на експулсирането на дипломатите. \"Ще отговорим, не се съмнявайте\", подчерта той в отговор на въпрос на ТАСС. ", "date": "2018.03.27", "title": "Лавров: Решението за руските дипломати е резултат от \"колосален шантаж\" от страна на САЩ"}
{"url": "http://epicenter.bg/article/Turski-sad-ostavi-zad-reshetkite-dvamata-gratski-voynitsi-/150427/7/0", "text": "Турски съд реши, че двама гръцки войници, обвинени в шпионаж и незаконно влизане в страната, ще останат в затвора, въпреки натиска на Европейския съюз за освобождаването им. Двамата бяха арестувани на 2 март, когато влязоха във военна зона в северната турска провинция Одрин, която граничи с Гърция. Местният съд в Одрин е постановил след последното си изслушване, че двамата войници ще останат зад решетките, съобщи информационна агенция \"Доган\", без да предостави никакви подробности, предава БГНЕС. Турските адвокати на двамата мъже бяха поискали освобождаването им. Решението бе обявено след като турският президент Реджеп Тайип Ердоган беше подложен на натиск от ръководителите на ЕС на среща в България в понеделник двамата гръцки граничари да бъдат освободени. Шефът на Европейската комисия Жан-Клод Юнкер каза, че 28-те страни членки на блока имат доверие в турската страна \"да решат по най-добрия начин това (въпроса за войниците)\". Среща на ЕС в Брюксел миналата седмица осъди Турция за арестуването на войниците в знак на твърда подкрепа за Атина. Войниците разказаха на прокурорите малко след арестуването им, че погрешно са прекосило границата, след като се изгубили в мъглата. Според Анадолската агенция обаче те са обвинени в \"опит за военен шпионаж\" от прокурори, както и във влизането в забранена военна зона.  ", "date": "2018.03.27", "title": "Турски съд остави зад решетките двамата гръцки войници "}
{"url": "http://epicenter.bg/article/Upravlyavashtite-v-Rumaniya-iskat-obedinenie-s-Moldova/150430/7/0", "text": "Председателят на Камарата на депутатите в румънския парламент и лидер на управляващата Социалидедемократическа партия Ливиу Драгня се обяви за обединение с Молдова, съобщи Дир.бг, позовавайки се на световни източници на информация. От парламентарната трибуна той заяви, че Румъния иска това и се обърна към присъстващите молдовски официални представители с въпроса: \"Нима нямаме достатъчно смелост да кажем ясно какво искаме?\". В парламента на Румъния днес се състои тържествено заседание по повод отбелязването на 100 години от обединението на Бесарабия и Румъния през 1918 г. В Румъния наричат 27 март 1918 г. денят на \"Великото обединение\", съобщават Медиафакс и БТА. Още в неделя бившият президент Траян Бъсеску, който сега е лидер на партия Народно движение и почетен председател на молдовската Партия на националното единство, също застана зад идеята за обединение. \"Скъпи колеги, г-н председател Канду, г-н вицепремиер Лянка, нима нямаме достатъчно кураж да кажем ясно какво искаме? И за да няма съмнения, аз ще кажа открито, просто и ясно: Аз искам да се обединим с Молдова! Искаме да бъдем заедно в Европа, но като една държава!\", подчерта Драгня. От своя страна председателят на молдовския парламент Андраин Канду заяви, че молдовските граждани искат независима държава, чийто път води към ЕС. \"В момента съществуват различни мнения в Молдова, трябва да се вземе предвид какво искат гражданите, сега мнозинството от гражданите искат Молдова да бъде независима държава, но има и тенденции. Нашата цел е да отведем Молдова възможно най-скоро в ЕС. Румъния присъства в Молдова все повече и повече с всеки следващ ден чрез проекти, подкрепяни от правителството и политическата класа\", отбеляза той. В края на заседанието румънският парламент одобри декларация за честване на обединението на Бесарабия с Румъния, предаде Аджерпрес. В документа се посочва, че \"парламентът на Румъния смята за напълно легитимно желанието на гражданите на Молдова, които подкрепят обединението на двете страни като естествено продължение на процеса на развитие и утвърждаване на румънската нация (...) и заявява, че Румъния и нейните граждани са винаги готови да посрещнат всяка естествена изява за повторно обединение от страна на гражданите на Молдова като израз на суверенната им воля\". Президентът на Румъния Клаус Йоханис обаче не присъства на заседанието, макар че бе поканен. На сайта на президентската администрация бе публикувано послание, в което не се споменава съвместното заседание на двете камари на парламента, уточнява информационният сайт Зиар. \"Актът от преди 100 години не е само източник на възпоменание и признание към предшествениците, а и постоянен източник на вдъхновение за необходимостта от развитие и продължаващо задълбочаване на Стратегическото партньорство между Румъния и Република Молдова за европейската интеграция на Република Молдова. В момента нашият курс на конвергенция се нарича европейски път на Република Молдова, за чийто успех нашата страна оказва съществена и постоянна дипломатическа, финансова и техническа подкрепа\", се казва в посланието на румънския президент. На тържественото заседание присъства и румънската принцеса Маргарета, която носи титлата Пазителка на короната и ръководител на Кралския двор.", "date": "2018.03.27", "title": "Управляващите в Румъния искат обединение с Молдова"}
{"url": "http://epicenter.bg/article/Turskiyat-premier--Ne-vidyahme-dobronamereni-znatsi-ot-Evropa-vav-Varna/150431/7/0", "text": "Не видяхме добронамерени знаци от Европа за сближаване с Турция, въпреки че й пазим границите. Това заяви турският премиер Бинали Йълдъръм по повод вчерашната среща във Варна. \"Процесът на актуализиране на Митническия съюз също беше безсмислено прекратен. Срещата на върха във Варна се състоя именно в такава атмосфера. Нашият президент изложи всички истини пред лидерите, но не видяхме добронамерен подход от тяхна страна\", заяви той.  Турският премиер посочи, че страната му е изпълнила всичките си ангажименти към ЕС и продължава да го прави с идеята за пълноправно членство. \"Наложителен е въпросът какво е решението на ЕС за Турция? Има ли Европа визия за разширяване, или ще се затвори в себе си и така ще продължи пътя си? Ние не можем да убедим европейските си приятели, че сигурността на Европа зависи от тази на Турция и че сигурността на Турция минава през безопасността на Сирия и Ирак\", заяви Йълдъръм.", "date": "2018.03.27", "title": "Турският премиер: Не видяхме добронамерени знаци от Европа във Варна"}
{"url": "http://epicenter.bg/article/Harvatski-diplomat-i-evrodeputat--Balgariya-e-znachim-igrach-na-Balkanite-/150433/7/0", "text": "Бившият хърватски министър на външните работи и сегашен евродепутат Тонино Пицула смята, че \"България може да бъде значим посредник\" в преговорите за присъединяване на страните от Западните Балкани към Европейския съюз /ЕС/, предава БГНЕС.  \"Без да дава лъжливи надежди, България се фокусира върху подобряването на регионалното сътрудничество и добрите отношения със съседите, включително и върху проблемите, свързани с развитието на транспортната и енергийна инфраструктура, комуникациите и образованието\", пише Пицула в авторски текст в изданието \"Юрипиън уестърн болкан\".  \"България може да бъде значим посредник в преговорите между страните от Западните Балкани и ЕС, като се има предвид нейната ангажираност в политиката за разширяване и евроинтеграцията\", пише бившият дипломат №1 на Хърватия. София подкрепя индивидуалния подход, което означава, че напредъкът за всяка една страна зависи от това, доколко тя изпълнява условията за членство.  \"Преди да станат част от семейството на ЕС, тези държави са длъжни да извършат реформи, да намалят корупцията и да има върховенство на закона\", казва още Пицула. Дипломатът предупреди, че мирът, стабилността и бъдещето на Европа зависят от състоянието на Западните Балкани. Според него балканският регион е много чувствителен и нестабилен и ако там се стигне до сътресение, тогава ще се тресе цяла Европа.  \"Не трябва да се позволява Балканите отново да бъдат грижа за европейските политици. На ЕС не са необходими нови проблеми в югоизточната част на континента\", пише още в авторската статия.  Пицула смята, че \"застоят на Балканите създава проблеми, които предизвикват конфликти в страните, които пък след това се отразяват на отношенията между държавите в региона... Има групи, които не искат промени и по-специално при прилагането на европейските стандарти. Те не искат тези държави да са с ниски нива на корупция. Те не искат в тези държави да има свобода на медиите, където действа правовата държава и работеща парламентарна система\", се каза още в анализа на Тонино Пицула.  ", "date": "2018.03.27", "title": "Хърватски дипломат и евродепутат: България е значим играч на Балканите "}
{"url": "http://epicenter.bg/article/NATO-goni-sedem-sluzhiteli-ot-postoyannoto-predstavitelstvo-na-Rusiya-/150436/7/0", "text": "НАТО гони седем служители на постоянното представителство на Русия в Брюксел във връзка с делото \"Скрипал\", а съставът на мисията на РФ при организацията ще бъде съкратен от 30 на 20 души. Това съобщи на пресконференция генералният секретар на пакта Йенс Столтенберг, предава ТАСС.  \"Съветът на НАТО съкрашава състава на служителите на РФ с 10 души, броят на руските служители ще бъде 20\", заяви Столтенберг.  \"Днес отмених съгласието за акредитация на 7 служители на мисията на РФ. Освен това, няма да дам съгласие за акредитация на трима други сслужители\", обясни генсекът на алианса.   Числеността на руската мисия в НАТО се намалява с 10 души - от 30 на 20 служители.   Русия подцени единството на съюзниците, Москва не вярваше в решимостта ни да прилагаме икономическите санкции, коментира Столтенберг.  Даваме ясно послание, че поведението на Русия има цена. С тези общи мерки руските възможности за шпионаж ще бъдат ограничени, добави той.  Генералният секретар поясни, че и с намаления състав на руската мисия ще остане възможна работата по подготовката на следващо заседание на Съвета НАТО-Русия.  Ще продължим да работим за смислен диалог, допълни той. Според Столтенберг \"това е ясен сигнал за Русия, че има цена и последствия от такова неприемливо поведение\". Столтенберг подчерта, че оставащите 20 служители в мисията на РФ при НАТО \"ще бъдат достатъчно за продължаването на диалога\" между Москва и алианса.  Столтенберг също така заяви, че изгонването на руските дипломати не променя политиката на алианса по отношение на Русия.  \"Ние, както и по-рано, ще имаме двоен подход - отбрана и диалог\", заяви той. Генсек на пакта подчерта, че подготовката на новото заседание на съвета Русия - НАТО ще продължи.   По данни на НАТО досега над 140 руски дипломати са били прогонени от над 25 държави от пакта и техни партньори.   ", "date": "2018.03.27", "title": "НАТО гони седем руски дипломати"}
{"url": "http://epicenter.bg/article/Turtsiya-nyama-da-predprieme-nikakvi-deystviya-sreshtu-Rusiya-zaradi-sluchaya--quot-Skripal-quot-/150441/7/0", "text": "Турция няма да предприеме никакви действия срещу Русия. Това заяви турският вицепремиер Бекир Боздаг, цитиран от „Дейли Сабах“. Коментарът му е направен заради експулсирането на руски дипломати от редица западни страни.   Заради отравянето на бившия шпионин Сергей Скрипал Великобритания изгони от страната 23 руски дипломати и техните семейства. В знак на солидарност много западни страни предприеха същите мерки. Русия беше обвинена за отравянето на Скрипал и дъщеря му.   „В момента са налице позитивни и добри отношения между Турция и Русия. По този случай Турция не планира да предприеме действия срещу Русия“, посочи турският вицепремиер. В същото време турското външно министерство осъди отравянето на бившия разузнавателен агент с бойно отровно вещество.   В изявление на турското дипломатическо ведомство се казва, че Турция остро осъжда използването на химическо оръжие, определяйки го като „престъпление срещу човечеството“. От Анкара посочиха, че виновните за това трябва да бъдат изправени пред правосъдието.   Председателят на Европейския съвет Доналд Туск обяви във Варна, че 14 членки на ЕС са решили да изразят солидарност с Великобритания заради случая с отровения шпионин. САЩ и Канада направиха същото, както и Австралия.", "date": "2018.03.27", "title": "Турция няма да предприеме никакви действия срещу Русия заради случая \"Скрипал\""}
{"url": "http://epicenter.bg/article/Skandal-na-varha-v-ES--Zhan-Klod-Yunker-besen--plashi-s-ostavka-zaradi-svoe-protezhe-/150444/7/0", "text": "Председателят на Европейската комисия Жан-Клод Юнкер е заявил пред свои високопоставени колеги в Европейската народна партия (ЕНП), че ако бившият началник на неговата канцелария и настоящ генерален секретар на Европейската комисия Мартин Селмайер бъде принуден да оваканти поста си, той също ще подаде оставка, пише изданието Politico, цитирано от Агенция \"Фокус\".  Според три официални лица от ЕС, споделили информация за срещата, Юнкер е казал на председателя на Европейския парламент Антонио Таяни и председателя на ЕНП Жозеф Дол, че е разочарован от липсата на подкрепа за Селмайер от групата на ЕНП за повишението му (официализирано на 21 февруари 2018 година – бел. „Фокус“ ).  Разговорът се е провел в четвъртък, в кулоарите на заседанието на ЕНП преди срещата на върха на Европейския съвет в Брюксел. Юнкер, Селмайер и Таяни са членове на ЕНП – най-голямата партия в ЕП, уточнява изданието.  Изненадващото повишение на Селмайер в позицията на генерален секретар на ЕК миналия месец при, както пише Politico, подозрителни обстоятелства, предизвика смайване в Брюксел и доведе до обвинения, че ходът показва, че Комисията действа като „клуб на старите момчета“.  Високопоставен служител в ЕС заяви, че в хода на срещата в четвъртък, Юнкер е казал на колегите си, че „ако Селмайер си тръгне и аз си тръгвам“. Друго официално лице от ЕС също е потвърдило, че Юнкер е заплашил да си подаде оставката, ако Селмайер бъде принуден да напусне.  „Атмосферата около Юнкер по този въпрос не беше добра“, е заявил източникът на Politico, като е добавил, че председателят на Комисията е бил „бесен“.  Друг източник от ЕС е заявил, че по време на въпросната среща Дол се е оплакал, че Юнкер не е информирал групата предварително за повишението на Селмайер. В отговор на това, говорител на Комисията е заявил, че тя „никога не коментира какво е обсъждано на вътрешни срещи“.  По време на пленарна сесия на ЕП миналата седмица, огромното мнозинство от присъстващите европейски депутати, включително тези от ЕНП, са осъдили повишението на Селмайер.  „Комисията трябва да избере кое е по-важно“, заяви либералът от Нидерландия Софи Велд в хода на своята реч. „Кариерата на господин Селмайер или репутацията на ЕС“.  „Какво по-добро можеше да се измисли, за да се налее вода в мелницата на евроскептиците“, заяви членът на ЕНП от Франция Франсоа Гросет.  ", "date": "2018.03.27", "title": "Скандал на върха в ЕС! Жан-Клод Юнкер бесен, плаши с оставка заради свое протеже "}
{"url": "http://epicenter.bg/article/Viena--London-ne-e-dokazal-vinata-na-Rusiya-za-otravyaneto-na-Skripal-/150446/7/0", "text": "Великобритания и Организацията за забрана на химическото оръжие /ОЗХО/ още не са представили 100% доказателства за руското участие в отравянето на Сергей Скрипал. По тази причина Австрия за момента ще се въздържи от изгонване на руски дипломати. Това заяви австрийският външен министър Карин Кнайсъл, предаде БГНЕС.  \"Всичко тече, всичко се променя. Експертите на ОЗХО вече почти 8 дни работят в Лондон. Върви разследване и от страна на Лондон и на ОЗХО още не са представили 100% доказателства, че Русия има отношение към този случай\", каза тя, отговаряйки на въпрос готова ли е Австрия да остане единствената страна, която не е изгонила руски дипломати.  20 страни от Европа и Северна Америка вече заявиха намерение да изгонят руски дипломати заради случая с отравянето на Сергей Скрипал и неговата дъщеря на 4 март в английския град Солсбъри. Съобщението за изгонването дойде от Доналд Туск, който го обяви преди началото на срещата на върха ЕС-Турция, която се проведе вчера във Варна.  Миналия петък премиерът Борисов обяви след срещата на върха в Брюксел, че България няма да гони руски дипломати без повече доказателства за ролята на Русия в отравянето на Скрипал.  „Стъпихме на твърденията на Великобритания, в случая на премиера Тереза Мей, цитирам дословно: високата степен на вероятност, че зад този атентат, да го наречем, стои Руската федерация. Аз вчера поисках повече доказателства - от \"висока степен на вероятност\" не е \"пълна степен\", заяви Борисов.  „Всички вярваме на позицията на Великобритания, че има висока степен на вероятност. Самото изречение „има висока степен на вероятност“, когато има вероятност, значи има и друга такава. Повтарям, казах и на Тереза Мей своите позиции. Припомних ѝ времето, когато беше обвинен Саддам Хюсеин за химическото оръжие, в последствие Тони Блеър се извини. Но последствията до ден днешен са чудовищни. Но това е общото решение и ние го подкрепяме“, каза още Бойко Борисов.  Оттогава от Външно министерство на два пъти официално обявиха позицията на България - на този етап София няма намерение да гони руски дипломати.  Днес обаче, след разговор по телефона по случая \"Скрипал\", премиерът Бойко Борисов нареди на посланика ни в Москва Бойко Коцев да се прибере в София за консултации. На дипломатически език това означава, че в отношенията България - Русия има сериозен проблем. Обикновено подобна мярка се предприема преди окончателното отзоваване на посланика от съответната страна.  ", "date": "2018.03.27", "title": "Виена: Лондон не е доказал вината на Русия за отравянето на Скрипал "}
{"url": "http://epicenter.bg/article/Kevork-Kevorkyan--Kakvo-nyama-da-se-sluchi-vav-Varna--Nie-sme-bravos-/150382/11/33", "text": "Към този момент, за срещата във Варна не се знае нищо конкретно.  Знае се обаче менюто на вечерята.  Понеже за съдбоносния въпрос – как да бъдат спрени Ордите - ще се говори по време на вечеря.  Това не само е неприлично.  То е и нахално-инфантилно.  Ще размахват вилици и ножове – а ще замазват с голямата баданарка.  Бойко, с известно основание, може да сметне, че си е свършил работата като посредник.  Обаче за нас е много по-важно, какво ще измъкне за България – ако изобщо го допуснат до пазарлъците, за да поиска нещо.  Държим се така, сякаш сме нещо като Швейцария, сякаш сме някаква неутрална територия, спокоен остров на сигурността.  Някакъв Давос, където ще се чоплят капризите на Ердоган и  Брюкселските Чорбаджии.  Захариева дори казала, че разговорите във Варна били за „сигурността на България“.  Пак е подхвръкнала до небето.  Пълна глупост - никой не се интересува от нас.  Баклавата е за тях, вторичните ефекти, ако ги има - за нас.  Ние просто сме домакини.  Само че ние не сме Давос, ние сме си БРАВОС.  На всичко викаме Браво, с всичко се съгласяваме.  А сме си един врящ котел, едно лошо място, един злокобен кръстопът, с който все се хвалим.  Някакъв изоставен хан-съборетина – и, ако не си отваряме очите, от Брюксел ще го превърнат в концлагер за Ордите.  Че ние пътниците от един самолет не можем да увардим, пък както остава за Ордата, когато тя тръгне насам.  И Българският Случай трябва да се обсъжда във Варна, но едва ли ще стигнат до това.  Ердоган ще си покаже филмите, ще си изкряска претенциите към Брюкселските Фанфарони, които, без никакво притеснение, нарича „фашисти“.  Но и той е прав за себе си: докога ще храни три милиона и половина нашественици, които, откакто са в Турция, се били увеличили с още 200 хиляди деца.  Как се хранят толкова гърла?  Обаче стисльовците от Брюксел ще се пазарят като банкери за кредит - защото се смятат за неуязвими от Ордите.  Какъв е тогава Нашият Избор - след като рано или късно ще ни превърнат в концлагер, с всички произтичащи от това злощастия.  Направете тогава един санитарен коридор нататък, на запад, разберете се със сърбите и Орбан - и ги стоварете на онзи тарикат, австрийския канцлер, който прегръщаше Бойко, а зад гърба му казваше, че не е разумно да се дават пари за нас, \"източните\".  Развалете за малко виенските валсове.  Ако не друго, поне им споменете тази идея – за да спрат за малко да се хилят.  Всичко друго е празнословие.  Мрънкане иззад кулисите.  Те ще уговарят нови недомислия във Варна - ние пък пак ще си ревем за тракийския геноцид.  Това ни стига – да разлистваме тефтера на Историята.  Веднъж в годината сме ербап – но кротко и отстрани, да не разваляме рахатлъка във Варна.  Все пак, посредници сме – е, и това е нещо, можеха да ни оставят настрани и да си нареждат пасианса и без нас.  Макар че, посредничеството е работа за охранени чиновници – то не приляга на бедняците българи.  То и по начало никога не ни се удава.  Че ние не успяваме да сме посредници между себе си и себе си - та ще се усукваме край големия Бъркоч.  Ех, да можехме да обърнем дневния ред във Варна – но няма как.  Ония от Брюксел ще ни кажат да се оправяме с Турчина, той пък – с Фашистите. Толкова.  Ордата зависи от мераците на Ердоган – а той не ми изглежда като вестител на Доброто.  Между другото, след Варна трябва да се направи един „Давос“ за доклада на ЦРУ за смъртността у нас.  Пак поканете Туск и Юнке/Яр – да чуем, те какво кярят от това.  Братовчедите го казаха: Имаме смъртност като по време на война.  И тази фраза заслужава, като доста други, да бъде изчукана на фасадата на клетият ни Парламент.  Съединени сме - обаче мрем като по време на война.  А Валери Симеонов не искал да се изпусне - затова не искал да говори за срещата във Варна.  Ами, изпусни се, бре!  Нали си вицепремиер, а си и дегизиран като патриот.  Изпусни се, кажи си мнението - ако не си го оставил в  „Заложна къща ББ“.  Обаче Бойко се изпусна - и каза нещо неочаквано.  В разговор с Тереза Мей споменал, че войната в Ирак е започнала, защото са подозирали, че Садам Хюсеин има химически оръжия.  Пък нищо не открили – и сетне Тони Блеър се извинил.  Не е лошо Бойко да се изпусне и във Варна.  Да вдигне ръце и да им каже, че няма да спира Ордите, и толкова.  Да се оправят.  Лигавят се с нас, обаче накрая Ердоган ще ги пусне.  Трябва да е луд, за да пропусне своя „Великолепен век“.  ***  Преди малко /в 22,24/ завърши пресконференцията за Варненската среща.  Беше отвратително предавана от БНТ.  Сякаш нарочно се провалиха с преводачите, за да не научим главното: НИЩО НЕ СЕ Е СЛУЧИЛО!  Изглежда и виното, сервирано на вечерята, е било боклук.  Иначе не може да се обяснят глупостите, които чухме.  Туск си призна направо, че нищо не се е променило.  Сенилният Юнкер спомена, че видял хиляди войници /?!/ във Варна.  Ердоган беше ясен: стратегическите му \"партньори\" от ЕС въоръжават терористите, с които той воюва.  По БНТ някаква слагачка обобщи: историческа била финалната снимка на четиримата.  Тази снимка беше страшна: Ердоган - преплел, по покана на невнятния Юнкер, ръце с останалите - непроницаем и леко презрителен.  ", "date": "2018.03.27", "title": "Кеворк Кеворкян: Какво няма да се случи във Варна. Ние сме бравос "}
{"url": "http://epicenter.bg/article/-quot-Proleten-klimat-vav-Varna-quot---quot-kritichno-vazhna-sreshta-quot---quot-prodalzhavane-na-dialoga-quot-/150392/11/0", "text": "Под заглавие \"Изпит за искреността на ЕС\" проправителственият турски   съобщава за вчерашната среща във Варна, чийто домакин бе министър-председателят Бойко Борисов, на турския президент Реджеп Тайип Ердоган с председателите на Европейската комисия Жан-Клод Юнкер и на Европейския съвет Доналд Туск, предаде БТА. Вестникът посочва, че Ердоган е изложил в писмен вид очакванията си към ЕС. В изявление след разговорите турският държавен глава е поискал незабавни стъпки по въпроса за визовата либерализация, настоял е ЕС да се държи справедливо по въпроса за Кипър и да изпълни обещанията си във връзка с финансовата помощ за бежанците, изразил е очакването на турската страна за подкрепа в борбата с тероризма, резюмира \"Стар\".  \"Единствената цел е членството в ЕС\", пише по темата и   \"На срещата на върха между Турция и ЕС бе взето решение за продължаване на диалога. До няколко месеца срещата ще се повтори\", информира в подзаглавие изданието.  \"Нека заедно изградим силна Европа\", гласи заглавието на   който посочва, че президентът Ердоган е \"протегнал приятелска ръка\" на ЕС. Вестникът публикува снимка, на която четиримата лидери се държат за ръце и отбелязва, че \"ръка за ръка те са изпратили послание за единство\".  \"Всички сме съгласни, че диалогът трябва да продължи\", заявил Туск, а Юнкер на свой ред казал: \"Гарант съм, че преговорите ще продължат\", пише още \"Сабах\".  \"Послание от Ердоган към ЕС: Очакваме силна подкрепа\" - това заглавие е подбрал по темата днес  . Според изданието акцентът, поставен на срещата във Варна, е бил за продължаване по пътя към пълноправно членство на Турция и за \"заедност\".   изтъква, че срещата във Варна се е състояла след двугодишно прекъсване. \"Елате и нека всички заедно построим една благоденстваща Европа\", призовал турският лидер, предупреждавайки същевременно, че би било \"ужасна грешка\" Турция да бъде оставена извън блока.   пише за \"пролетен климат\" във Варна, визирайки атмосферата на разговорите.   определя като \"критична\" по значимост срещата във Варна и пише за \"труден изпит между ЕС и Турция\".   пък окачествява срещата като \"напрегната\", уточнявайки, че на масата са били поставени много теми - от кризата около кипърските сондажи по оста Анкара-Атина-Никозия до споразумението за мигрантите, от визовата либерализация до митническия съюз, от ускоряването на финансовата помощ за сирийците до нарушенията на човешките права и извънредното положение в Турция.  \"Първата препирня дойде още преди срещата и бе между членката на ЕС Австрия и Турция\", уточнява вестникът, цитирайки думите на австрийския канцлер Себастиан Курц, който поиска преговорите на Турция с ЕС да бъдат прекратени. ", "date": "2018.03.27", "title": "Турските медии: \"Пролетен климат във Варна\", \"критично важна среща\""}
{"url": "http://epicenter.bg/article/Aleksandar-Urumov---Istanbulskata--shema-za-ovladyavane-na-natsionalnata-darzhava/150394/11/0", "text": "  GREVIO е само тест на дългосрочен модел за ерозиране и превземане на националните държави чрез пълзяща и задкулисна, „сенчеста“ федерализация на Европа.     Защо чрез такъв масиран натиск се създаде тази европейска истерия с Истанбулската конвенция е един интересен въпрос, на който може би един ден ще научим отговора.    Слава Богу, това бе избегнато у нас, за разлика от други страни. Впрочем, на ратифициралите ИК страни тепърва им предстои по познатия холивудски модел да направят едно общо европейско движение #Ustoo – „и нас също“. В което подробно да обяснят как така са били лъгани и изнудвани…   Но тъй като такива опити за изземване на права и отговорности наистина изправят националните държави в Европа пред хамлетовския въпрос „Да бъда или да не бъда“, то човек си спомня и още една знаменателна реплика от това класическо Шекспирово произведение.   Това е репликата на Полоний, който отбелязва многозначително по адрес на Хамлет: „Че е лудост, лудост е. Но има система в нея!“   Каква е системата в тази привидно налудничава „истанбулска“ истерия? Първо, темата за насилието в днешния свят е не само медийно актуална, но и обективно многоизмерна. Освен насилието над жени и домашното насилие, тази тема включва и трафик на хора, и сексуална експлоатация на жени и деца, и педофилия. Чудовищни случаи като хилядите изнасилвани и убивани малолетни деца в Телфорд, Англия в продължение на десетилетия поставят изключително остро въпроса за политически чадър над извършителите. Поставят въпроса за съществуването на насилнически, по същество – терористични мрежи, снабдяващи елитарни педофилски среди с малолетни жертви – за това става дума в случая Телфорд и замесването на бившия британски премиер в него.   И тук изобщо не става дума за насилие в домашни условия, напротив – цели семейства, цели квартали и градове са били тормозени и насилвани.     Защото Истанбулската конвенция е заключителен етап от десетилетните усилия на една деструктивна и безмилостна джендър-идеология, родена през 70-те години и постепенно концентрирала в себе си властовите връзки на гей-, лесбо-, транссексуални, педофилски и други лобита. Това е, хора – влияние и власт! В името на властта задкулисните кукловоди с лекота биха жертвали и джендър-идеологията, ако тя престане да бъде ефективен инструмент в ръцете им – точно така, както зарязаха и правата на работниците, например. Да сте чули някой в Европа да поставя въпроса за хората на труда? Не, разбира се. Ето, вижте какво казва Херберт Маркузе, един от идеолозите на новата световна революция: „  Наред с това Новата левица по никакъв начин – отново с изключение на малки формации – не е фиксирана върху работническата класа като революционна класа.  /може да са и либерални богослови, или обикновени политолози, б.м./, от формации в движението за граждански права /познайте дали не става дума за джендър-идеология, б.м./ и от младежи – основно най-радикалните елементи /за предпочитане еколози и политически „зелени“, б.м./.“   Та ето точно заради това джендърът е актуален сега. И ще бъде, докато им върши работа. Като го употребят и него, ще го захвърлят – както зарязаха работниците.     За нормалните хора всичко това звучи като по филмите, но все пак – не са ли филмите просто художествено отражение на една много по-свирепа и шокираща реалност?   Щом на хората в нашата малка България просто им бръкна в очите тази внезапно гръмнала медийна заря от джендър-политици и джендър-богослови през джендър-тв реалити и джендър-водещи, та до джендър-детски филми и джендър-детски книжки, значи предварителната подготовка даже малко е попрекалила дозата.   „И за какво е всичкото това? Как за какво?! Ами заради пари! Заради едни пари!“ – тази гневна тирада от „Улицата“ на Теди Москов дава най-правилния отговор.     Даваме ги ние с вас.   Момент! Борбата с престъпността и насилието във всяка страна не са ли дейности на министерствата на вътрешните работи, след като по закон именно те имат тези отговорности?   По тази логика утре някоя друга над-национална брюкселска „група експерти“ може да поиска да ръководи централната банка, например? И ако ви се струва абсурдно, то настоящата ситуация не е ли също така достатъчно абсурдна?     Ето тук вече се намесват джендър-неправителствените организации, „безкористни“ борци за права и свободи, на които трябва да плащаме ние с вас.     Схемата е очевидна и за малките деца – нормативен, законодателно гарантиран дългосрочен трансфер на финанси и правомощия от легитимни национални институции към над-национални, неизвестни чиновници, назначени от също така неизвестни други чиновници. И напълно неподлежащи на отчет пред обществата на националните държави!     Под неговата „шапка“ и чрез протекцията на ИК, местните джендър-НПО започват да изграждат една пан-европейска кадрова, информационна и властова мрежа, финансирана от националните държави и системно обезсилваща същите тези национални държави.      И на това основание GREVIO иска от австрийските власти да увеличат значително бюджета, отпуснат чрез Федералното министерство на здравеопазването и жените, за работата си в областта на предотвратяването и борбата с насилието срещу жените.   Така, от една страна, GREVIO приканва австрийските власти да гарантират високо и стабилно финансиране на своите НПО-пипала. А от друга страна, самите джендър-пипала искат от Австрия /с помощта на натиска на GREVIO/ бюджет от 210 милиона евро на година!   210 милиона евро на година!   Дали австрийският – или който и да е друг! – финансов министър би бил щастлив от това искане? Дали който и да е средностатистически европейски гражданин ще бъде щастлив тези хищни НПО-та да бръкнат в джоба му? И да го правят всяка година и все по-дълбоко?      GREVIO иска австрийските власти да увеличат значително бюджета, отпуснат на Федералното министерство на здравеопазването и жените, за работата си в областта на предотвратяването и борбата с насилието срещу жените/3/. GREVIO приканва австрийските власти да гарантират стабилни нивата на финансиране на НПО/4/.    както на централно, така и на общинско равнище; значително увеличаване на бюджета, отпуснат на джендър-НПО/7/ Да се отделят бюджетни средства, предназначени за предотвратяване и борба с насилието срещу жените за други заинтересовани министерства.    от които се нуждаят./8/   GREVIO смята, че трябва да има целево финансиране за координираща организация. /9/     Това обяснява и огромното разминаване между официалната статистика в България например – 2 000 случая на домашно насилие на година и милионните халюцинации на джендър-НПО и техните политически говорители.    В джендърското светло бъдеще отново държавата е длъжна да дава. И отново целта е същата – целта е да се оправдаят средствата.   Има-няма – това не ги интересува GREVIO.     . Това се постига чрез изграждане на собствена информационна и властова мрежа от НПО-структури, паралелни на националните институции. И – да бъдем откровени докрай – паразитиращи около, над, под и вътре във същите тези национални институции, които на всичко отгоре ще са длъжни да ги финансират редовно, обилно и нарастващо! Понеже който е приел ИК, това го чака.   Ама чакайте, ще каже някой – ние в България не се ли стремим към прекратяване на мониторинга по правосъдие и вътрешни работи, с което условие влязохме в ЕС? Вместо да го прекратим него – защо ни е още един мониторинг?! Не ни трябва, разбира се. „Че е лудост – лудост е. Но има система в нея!“   Финализирането на този процес всъщност отключва ефективното действие на механизма за наблюдение, както му казват на галено на този откровен еврократичен рекет.  Това е доклад „в сянка“, в който местните джендъри директно донасят на GREVIO за – според тях самите! – проблемните въпроси и неплатените сметки на държавата към тях самите.   Представете си в следващите десетина години да бъдат наложени още няколко такива конвенции и „системи за наблюдение“. Не е невъзможно, нали?   Оттам нататък – пак и пак, пътечката е вече прокарана! Докато накрая този пълзящ преврат срещу националните държави – плод на наистина зловещо умели технолози – ги превземе и предаде властта на своите задкулисни архитекти чрез паралелни федерални структури, доминиращи над националните институции. Както партийните организации по времето на комунизма имаха решаваща роля над административните структури, така и соросоидните джендър-НПО са планирани да бъдат революционни инструменти на Централния комитет на Сорос.   Това е публично /само/убийство с тъп нож на познатата ни демокрация – екзекуция, която се представя като изключителен напредък в областта на човешките права. Чудовищно лицемерие, разбира се.     Нека внимателно прочетем тези два изключително хуманни – само привидно! – и свързани текстове от вече станалата банална Истанбулска конвенция:   Чл. 5 т. 2. “С   Чл. 30 т. 2.    В Австрия например тези компенсации са в следния размер/8/: 2000 – 4000 евро за тежка телесна повреда 8000 -12000 евро за повреда с дългосрочни здравни последици   И кое тогава е опасното и чудовищното на този текст?    Като се знае на какво са способни определени групи, за да изпратят свои жертви да просят по улиците на европейските градове…   Кой „експертен“ гений го измисли това?   След като има достатъчно публична информация за престъпни „бизнес модели“ с насилствено изпращане на хора по улиците на Западна Европа за просия и проституция/9/, можем да си представим какво означава този текст за такива предприемчиви бандити.     Не бихме спорили.     Тук бихме поспорили с уважавания д-р Михайлов. Не заради друго, а защото Истанбулската конвенция всъщност няма дъно.     [1] параграф 22 стр. 16, GREVIO Baseline Evaluation Report Austria https://rm.coe.int/grevio-report-austria-1st-evaluation/1680759619 [2] параграф 33 стр. 18, GREVIO Baseline Evaluation Report Austria https://rm.coe.int/grevio-report-austria-1st-evaluation/1680759619 [3] стр. 10, Austrian NGO-Shadow Report to GREVIO http://fileserver.wave-network.org/home/Austria_NGOGREVIOShadowReport_September2016.pdf [4] стр. 19, https://rm.coe.int/grevio-first-baseline-report-on-albania/16807688a7 [5] стр. 20, https://rm.coe.int/grevio-first-baseline-report-on-albania/16807688a7 [6] стр. 43, GREVIO Baseline Evaluation Report Monaco https://rm.coe.int/grevio-report-monaco/168074fd6b [7] стр. 8, Danish NGO-Shadow Report to GREVIO https://danner.dk/sites/default/files/danner/Dokumenter/NGOers_rapport_om_Dk_og_Istanbulkonventionen.pdf [8] параграф 129 стр. 37, GREVIO Baseline Evaluation Report Austria https://rm.coe.int/grevio-report-austria-1st-evaluation/1680759619 [9] Banden in Deutschland unterwegs https://www.focus.de/panorama/welt/tid-27441/bettelmafia-wenn-leid-und-mitleid-von-menschen-ausgenutzt-werden-behinderte-koennen-auf-einmal-wieder-laufen_aid_825118.html  ", "date": "2018.03.27", "title": "Александър Урумов: „Истанбулската“ схема за овладяване на националната държава"}
{"url": "http://epicenter.bg/article/Valeriya-Veleva-za-sreshtata-ES-Turtsiya--Vidyaha-se-i-ne-se-razbraha--no-Borisov-si-postigna-svoeto/150408/11/33", "text": "\"Без решение и без компромиси\" завърши срещата във Варна между турския президент Реджеп Ердоган и председателите на Съвета на ЕС Доналд Туск и на Европейската комисия Жан Клод Юнкер. Домакин и медиатор на срещата беше българският премиер Борисов.   Изненади нямаше. Очакванията се потвърдиха. Позициите не се сближиха. Никой не отстъпи. Бяха един до друг, но бяха твърде далеч един от друг. Всеки защитаваше ценностите, на които стъпва, без да приеме доводите на опонента.     Успехът е, че все пак се чуха. Че си говориха без да тропат по масата. Че нервните изблици не прерастнаха в крясъци. Че не се обиждаха, макар да имаха \"смесени чувства\" един към друг. Че не си извиваха ръцете, знаейки, че не могат един без друг    беше напрегнат, подготвен - като за бойно сражение. Успя да получи европейска легитимация, и то преди срещата му с Путин.  беше ядосан, сдържан. Четеше монотонно предварително написана експозе. Явно не харесва Ердоган. Но знае, че без него над Европа е надвиснала опасност. Търпимост по принуда! , както винаги, фриволен, откровен, с образен език. Издаде тънкости от срещата, за да разберем, че е имало ситуация, в която някои гневно са ставали от масата...      и облекчение на митническия режим.  да изтръгне обещание за еврочленство. Нито дори за предприемане на стъпки в тази посока. Брюксел остава затворена врата за него.  подкрепа на тезата си, че войната в Сирия е война с терористите.    за усилията на Турция за миграцията и благодарности, че бежанският натиск е сведен до нула.  че страната му не спазва демократичните стандарти, че действията й в Егейско море, борбата й с тероризма и отношението към свободата на медиите \"пораждат притеснения\" в ЕС.  че \"налага насилие в Африн\".  че \"трябва да спре това насилие, ако иска партньорството с ЕС да продължи\".   Репресиите, арестите и съдебните протести срещу опонентите на Ердоган ще продължат със същата сила, докато не бъде смазан и последният глас на опозицията. Ердоган гордо обяви, че \"Турция е правова държава, където се спазват човешките права и свободи!?!\" Никой не му опонира!   Турският президент подчерта, че \"не желае да получава критики отвън\". И пак не му опонираха! Системното подкопаване на турската съдебна система и репресиите срещу гражданското общество в Турция останаха повърхностен щрих в изказвания на Туск и Юнкер. И двамата се задоволиха с познатите клишета за \"продължаване на усилията в подобряване на отношенията\".     , че \"споразумението за бежанците ще бъде продължено и съюзът ще изплати следващите траншове от 1.2 млрд. и 3 млрд. евро\". , че Европа ще продължи да бъде стратегически партньор на Турция, че мащабният търговски стокобмен с ЕС ще крепи властта му.  за опита за преврат и оценката като \"недопустим акт\", както и за опита за убийство срещу него, за което Юнкер обяви, че не знаел. Обяснението на шефа на ЕК, че научил много по-късно, прозвуча инфантилно, но на Юнкер му е простено. - това му е достатъчно като легитимация, за да продължи с репресиите.  и изреди всички терористични организации, в които включи и двете кюрдски PKK и PYG, като обяви, \"че действията му в Сирия са добри не само за гражданите на Сирия, но и за сигурността на гражданите на Европа\". И на това никой не му опонира.    че въпросът с \"арестуваните от Турция гръцки граничари може да бъде разрешен до православния Великден\". Това е най-конкретната тема, която може да дари с живот двама граждани на ЕС. Атина успя да превърне съдбата на двама свои граничари в европейски проблем. За урок на всички останали.      - обещанието, че Споразумението с Турция ще продължи да работи, че Анкара ще получи европарите за бежанците, за България означава спокойствие на границата. Това беше основа цел, която си постави българският премиер за тази среща и тя бе постигната.   , лично той, по молба на Ципрас, постави въпроса за арестуваните в Турция гръцки граничари и благоприятното разплитане на този възел ще се запише на неговата сметка. Което пък означава точка в отношенията ни с Атина.   , за пореден път е сложил на масата въпроса за ненамесата на Турция във вътрешните дела на България и получил увереност, че \"душевните граници\" на Ердоган не означават териториални претенции към страната.   , реагира на натиска на президента и опозицията и не пропусна темата за обезщетенията на тракийските бежанци. Междуведомствена комисия ще обсъжда варианти за решаване на казуса, който има 100-годишна давност. Но и Ердоган не е останал длъжен - той пък настоява за решаване на въпросите с наследството на пострадалите от т.нар Възродителен процес - тема, по която у нас няма консенсус. Борисов посочи, че турската страна има своите претенции за данъците, имотите, джамиите.   И намери начин да удари президента.  всички теми до една са поставени“  заяви гневно Борисов по време на общата пресконференция, намеквайки за Радев, който настоя на срещата да бъдат защитени българските национални интереси, а не само „да се разнася шербет“.    получи публично похвали за организиране на срещата и признанието, че е фактор в Европа и на Балканите, а не разносвач на \"шербет\". Заговори се за \"стилът Борисов\" в миротворческия процес. А България остава най-широко отворената врата на турската икономика към Европа. Затова няма да има облаци над диалога със София.    и това пролича от изложението му. Турският президент много добре е знаел, че от тази среща няма да има конкретен резултат,   Още когато се е родила идеята за такава среща, Ердоган е поискал от Борисов канцлерът на Германия да присъства, защото само чрез Меркел може да се получи истински пробив в отношенията Анкара-Брюксел.   Защо любимката на Борисов го издъни, е въпрос на различни тълкувания. Отсъствието й обаче предопредели безрезултатността на диалога в Евксиноград.   , а в начало на някакво разведряване и разкъсване на \"мъглата\", по думите на Юнкер, надвиснала над оста \"ЕС-Турция\".    Тя също не завърши с постигане на конкретни договорки, но постави началото на края на Студената война и бъдещето на безядрения свят. Тогава Горбачов казва, че преговорите са не поражение, а пробив, както твърди Борисов днес за срещата във Варна.   И тогава, както и днес, ситуацията е била \"сложна, противоречива и тревожна\". Тогава двамата световни лидери на САЩ и Съветския съюз излизат с комюнике, че \"ядрената война е недопустима\", днес ЕС и Турция обявиха, че са стратегически партньори и че \"заедно трябва да работим за стабилна Европа\". Истината е, и времето потвърди това, че именно в Рейкявик светът бе избавен от оръжията за масово унищожение. Дали ще оценим срещата в Евксиноград като стъпка за избавление от войната, времето ще покаже.   Суровият Ердоган накрая се обърна към залата с емоционалното:   а през цялото време четиримата се обръщаха един към друг с \"приятелю\". Туск и Ердоган дори си спомнили времето, когато са играли футбол и са си били дузпи.   Горчилката остана в края на изказването на Юнкер, когато той трябваше да отговори за отношението на ЕС към задържаните в Турция журналисти и гръцки военни: „ Беше недопустимо пренебрежение. Беше падението на Юнкер!  И европейската победа на един диктатор!     (", "date": "2018.03.27", "title": "Валерия Велева: Ще стане ли срещата Евксиновград 2018-а като Рейкявик 1986-а?"}
{"url": "http://epicenter.bg/article/Sofiyanets-spasi-sarna-ot-ozvereli-kucheta-v--Boyana-/150411/11/0", "text": "Ранена сърничка бе открита и спасена в столичния кв. \"Бояна\", съобщават от Novini. bg. На животинчето се натъкнал Цветелин Иванов от София, в момент, в който тя била атакувана от три бездомни и озверели кучета. Новината съобщава лично спасителят в социалната мрежа „Фейсбук“. Той забелязал, че сърната не е в добро състояние и веднага сигнализирал 112. На сигнала се отзовали от организация, занимаваща се с дивите животни. Те му дали съвети как да подходи към сърната, за да е спокойна. След това на мястото дошли три патрулни автомобила със зоополицаи, както и горски.   Оказало се, че животинчето е тежко ранено, което наложило да бъде направена операция в специална клиника. Сега се възстановява, а спасителят й поддържа връзка с ветеринарите, за да се информира за състоянието й.  \"Здравейте аз съм човекът спасил тази беззащитна животинка от една лоша и мъчителна смърт от 3 бездомни кучета. Благодаря на многото хора който ми писаха за помощ, парична и за отглеждане в горски среди. Благодаря на хората от 112, на полицията, на зоо полицията и горските и на дивите животни за адекватната реакция което имаха. На сърната е направена операция от 8 те дупки по шията който имаше и всичко за сега е наред с нея.\", пише той.", "date": "2018.03.27", "title": "Софиянец спаси сърна от озверели кучета в “Бояна“"}
{"url": "http://epicenter.bg/article/Simeon-Nikolov--Parvoto-poluvreme-na-poredniya-mach-ES-Turtsiya/150443/11/0", "text": "  Когато една прогноза се сбъдва, това означава, че ситуацията не е била безнадеждно мътна и непредвидима. Облаците над Варна може и да не са прогонени от вятъра, но дъждът няма да доведе до наводенния и катастрофи, поне засега.   Очаквано срещата ЕС–Турция завърши без конкретни резултати, но остави отворени вратите за продължаване на диалога. Изясни се ролята на играчите на съответните позиции на футболното поле и треньорите се оттеглиха да анализират играта и подготвят второто полувреме, а то ще е до края на председателството на България на Съвета на ЕС.     Очевидно, че ставаше дума след продължителна пауза, изпълнена само с нападки и обидни обръщения,  , да се определи, кой къде стои. В дипломатическата практика срещи на високо ниво за 2 часа се провеждат след продължително съгласувае и изработване на общите решения, които само се официализират, а тук нямаше такава подготовка от министри и експерти.    Не е правилна оценката, че след  проведена «конструктивна среща сега трябва да се вземат конкретните мерки». Какви «конкретни мерки» могат да се вземат, когато тя показа, че  . Нещо повече, Ердоган подкани европейските си партньори да го подкрепят в Сирия, Ирак и др. страни. Това би означавабо Европа да осъди уникалния демократичен модел на самоуправление на кюрдите в Роджава, който еднакво силно искаха да разрушат както джихадистите от Ислямска държава в битката за Кобане, така и турските войски с подкрепа на отявлени ислямистки групировки в Афин, който не е терористичен.   Другата уловка на Ердоган не е нова, той и в миналото се е опитвал да въвлече НАТО и Европа във военни конфликти. А сега, да го подкрепим в Сирия, означава да признаем косвено нарушаване на международното право /член 2 от устава на ООН/ и етническото прочистване на кюрдското население от провинция Африн.   Третата стръв, макар и да не ни беше показана, вероятно е в това: ако искате да участвате във възстановяването на Сирия, подкрепете ме в преговорите с останалите актьори – САЩ, Русия, Иран, Саудитска Арабия и т.н.   Единственият ясен успех за Турция е потвърждаването на финансовите средства по споразумението за бежанците, въпреки категоричната позиция на ЕС, че страните–членки не могат да си позволят да ги отпускат безотчетно и да ги предоставя за управление на турската администрация. Въпреки спазването на тези правила обаче, и досега турската страна успя да отклони десетки милиони за други цели– например към компании от отбранителната индустрия, каквито данни изнесе списание Дер Шпигел. Проблемът на Ердоган обаче е, че тези средства спешно му трябват за заселването на 200 000 бежанци от Турция в Северна Сирия. А с това щеше да ни превърне в съучастници в етническото прочистване на региона. Можем да приемем, че сами сме предизвикали дузпа, но до гол в нашата врата не се стигна. Засега.     . В случая, когато отсрещната страна отстоява невъзможни за постигане на съгласие неща, трябваше да се разработят сценарий, както и начин на реакция при всеки един от тях. Така, както постъпват военните, когато изработват стратегия и определят необходимите ресурси и способности да се противопставят при  единия или другия  сценарий.     Може би много хора ще се запитат,  , че единият иска да влезе в ЕС, а другият отваря обятия: искаме ви и ще ви помогнем, но и двете страни съзнават, че не са искрени. Ускорено се ислямизират всички сфери на обществото и се променя отношението му към основни цивилизационни ценности. Единственото обяснение е, че трябва да се даде шанс за ново начало при едно ново управление на Турция. Ако скъсаме пъпната връв, ще убием бебето. А над 50% от турците и кюрдите не приемат налаганата му от Ердоган диктатура, поради което президентът  води тази активна кампания вътре и вън от страната. Затова в настояването от страна на ЕС за спазване на международното право, правата на човека и свободата на словото е скрито  . А интересът на Ердоган да поддържа привидно ориентацията на този режим към ЕС е да се възползва максимално дълго и много от икономическите преимущества в тези отношения и да гради своя имидж в арабския свят чрез контакти и тежест в най–мощния икономически съюз в света.   В западноевропейските страни първите коментари като „Ердоган прие с усмивка критиките” и „Не бе постигнато сближаване” бяха съпроводени с информацията че Турция няма да спре военната операция в Афин. А турските проправителствени медии изтъкваха „Ердоган не приема двойни стандарти в отношенията с ЕС”. Срещат се обаче и заглавия като „ЕС очаква конкретни стъпки”.   Естествено, че преобладава изложението на казаното от Ердоган на пресконференцията, но на преден план се изтъква и посланието на Жан–Клод Юнкер, че е „гарант за продължаване на преговорите”. Послание, което се посрещало „със смесени чувства на объркване”, когато чуваме думите „Трябва да действаме заедно”, посочва коментаторът на вестник „Хюриет”.   В България логично се търсеше обосновка за успех в българското председателство.  . Събитието във Варна засенчи наложилите се на срещата на ЕС на 22/23 март виждания за предприемане на мерки източноевропейските страни да приемат повече мигранти. Изтъкването от премиера по време на пресконференцията, че  политически парии и президент са имали по–различно мнение по въпроси, които той е поставил на срещата на „четири очи” с Ердоган може да се оцени от някои и като опит за дистанциране или оправдание. България трябва да говори на един език по такива важни проблеми и да не оставя и сянка на съмнение.   Ако тази среща не се бе провела, щеше ли да има инициатива на журналисти и декларации на съдии срещу нарушаването на човешки права и протести на граждани?   Защото през последните две  години се отличавахме с мълчанието си от европейските протести.   за такива протести, декларации и граждански позиции е нещо положително, което се случи.  ", "date": "2018.03.27", "title": "Симеон Николов: Първото полувреме на поредния мач ЕС–Турция"}
{"url": "http://epicenter.bg/article/Peyzazhat-sled-sreshtata-vav-Varna--balgaro-turskite-otnosheniya-i-ES-kato-fon/150447/11/0", "text": "  Двустранната българо-турска среща във Варна определено беше полезна за България. Защото ни помогна да преоткрием съществуването на Смесената комисия по нерешените въпроси.   Самият дебат по повод срещата във Варна дали и къде да бъдат повдигнати проблемите в българо-турските отношения води до една не особено приятна констатация за пропуснато време и връщане десет години назад. Защото тогава България не просто поставяше въпросите, а преговаряше за тяхното решаване. Въпреки нежеланието на Турция бе постигнато съгласието за създаване на двустранен механизъм за преговори - Смесената комисия по нерешените въпроси. Самото създаване на тази комисия бе успех за българската дипломация. Това се отнасяше преди всичко до съпротивата на Турция да пристъпи към нов рунд дискусии за обезщетяване на тракийските бежнаци – въпрос, считан за изчерпан от турска страна с подписването на Ангорския договор от 1925 г. Включването на този въпрос в първия проблемен блок, подлежащ на дебат в рамките на Комисията, стана възможно благодарение на избистрената стратегия и добра координация от българска страна в няколко посоки.    Първо, огромно и координирано национално усилие, включващо наред с държавата също така академичното начало и неправителствения сектор (Съюза на тракийските дружества в България) по обработката на близо стогодишния огромен архивен масив, касаещ собственост и имоти на българските бежанци към началото на миналия век в резултат на буквално денонощната работа на няколко десетки експерти и преводачи и остойностяване на имотите. Именно това бе ключовият момент, довел до съгласието на турската страна за създаване на комисията.  Второ, интернационализиране на проблема – чрез българските представители в работата на органите на Европейската комисия и особено български депутати в Европейския парламент, подпомагащи със своята активност по-добрата международна чуваемост на българските аргументи.  Трето, активните и целенасочени държавни усилия в двустранен план, довели до решението за създаването на Комисията по време на срещата на президентите Първанов и Гюл през 2008 г. Началото на практическите преговори на Комисията през 2009 г. очерта някои обнадеждаващи тенденции по приоритетни за България проблеми, но за съжаление Комисията не заседава след 2013 г. поради липса на активност от българска страна, от което Турция се възползва. Всичко това в резултат на непознаването на материята, недооценка на значението на проблема и отсъствие на интерес от страна на министъра на външните работи през следващите няколко години. Същевременно двустранните отношения през последния период се характеризират с постепенна загуба на традиционите баланси като както динамиката, така и дневният им ред се диктуваха от турската страна.   След началото на бежанската криза те почти изцяло са доминирани от този въпрос и до голяма степен станаха еднопланови и еднопосочни. Което пък автоматично постави България в уязвима позиция. Те се сведоха основно до комуникация на най-високо равнище – състояние, предопределено от спецификата на управлението в Турция. Това изцяло се вписва в желанието на турската страна всички двустранни въпроси да се решават на политическо ниво, свеждайки експертния дипломатически диалог до спомагателно-логистични функции.    През изминалата година ясно се очерта една нова важна тенденция в турската външна политика – опитът да се превърнат турските обности в Европа в неин инструмент. Става дума за ясно изразена тенденция към износ на турски национализъм в Европа, ориентиран към и подпомаган от страна на турската държава и носещ посланията и политиката на Ердоган. С натрупването на достатъчно много примери в тази посока и спрямо България: достатъчно е да се споменат опитите за пряка намеса на турски официални лица в българските избори, както и периодичните изказвания за „духовни граници\" отвъд националните граници от страна на Ердоган. Следва да се отбележи, че действия от типа на екстрадирането след опита за преврат в Турция през август 2016 г. на т.нар. „гюленисти“, освен своята спорна юридическа обосновка и пренебрежение към хуманитарната страна на въпроса, не просто не носят политически дивиденти на България в двустранния диалог, но дори са контрапродуктивни – предвид турските традиции при водене на преговори, където едностранните отстъпки не водят до подобна ответна реакция. Същевременно България в качеството си председател на Съвета на ЕС трябваше да модерира и динамиката на диалога ЕС-Турция - където очевидният застой все повече еволюира в посока практическо замразяване на преговорите за членство в ЕС, като проблемът се свежда до това коя от двете страни ще поеме отговорността първа да формулира публично подобна теза. В резултат на това се проведе и не особено желаната от ЕС, но настойчиво искана от Ердоган среща във Варна на ръководителите на евроинституциите (без Европейския парламент) с Турция. Среща компенсаторна, доколкото Турция беше единствената страна, водеща преговори за членство и останала извън българския приоритет Западни Балкани, респективно извън съмита през май. Среща с два паралелни дневни реда: актуализация на митническия съюз, визи, преговори с ЕС – за Турция; проблемите с демокрацията в Труция, отношенията на Турция с Кипър и Гърция, турските действия в Африн – за ЕС. А дори и там, където точките от дневния ред съвпадаха, например проблемът с бежанците, оптиката бе различна: от едната страна се говори за пари, от другата – за хора. Като резултатът от нея изцяло се вмести в рамките на предварителните очаквания: диалогът по принцип е полезен, но срещата се вписа в графата „епизод“ - тя не отпуши процеси, но е добре и че не запуши такива.   От ключово значение за бъдещото развитие на едни балансирани и взаимноизгодни двустранни отношения ще бъде отговорът на въпроса доколко България ще съумее ясно да разграничи двете плоскости на съприкосновение - държава-държава и държава-общество: развитието на позитивни и многопластови междудържавни отношения и сътрудничество с Турция от една страна и недопускане на директна намеса и влияние на държавата Турция върху обществото и вътрешните процеси в България (на ниво етнос и религия) – от друга. С оглед възстановяването на по-балансирани и равнопоставени отношения, в практически план България би следвало, чрез възстановяване работата на Смесената комисия по нерешените въпроси, да се стреми да разтвори максимално ветрилото от проблеми в двустранния диалог, изваждайки го извън рамките единствено на мигрантския проблем, като от своя страна върне дипломацията и професионалната експертиза в него.    ", "date": "2018.03.27", "title": "Пейзажът след срещата във Варна: българо-турските отношения и ЕС като фон"}
{"url": "http://epicenter.bg/article/Petko-Simeonov--Sreshtata-vav-Varna-beshe-razgovor-s-Dyavola/150448/11/0", "text": "  Срещата във Варна беше успех за България. Колкото ние се интересуваме от мнението на полската опозиция за дейността на Туск, толкова в държавите от ЕС се интересуват от мнението на българската опозиция за дейността на Борисов. Равнището на интереса е друг. На срещата във Варна ББ беше рядко напрегнат. Бих казал - стресът му личеше от два километра. Меко казано, без да е изящен, не каза нищо глупаво и анти национално на пресконференцията. Напротив успя да похвали България и Ва рна. Личеше си - неговият интерес е на българската граница да няма емигранстки натиск. Това беше във фокуса на всичко, което каза и свърши. Може би това е бил мотивът му за уреждане на срещата. Туск беше ясен - не постигнахме нищо конкретно, но разговаряхме. Да се говори е добро! Ердоган беше себе си. Той води война на чужда територия! Нахлул е! Агресор е! Ако това беше направил Путин, например в Украйна, жална ни майка. Много би бил важен коменатарът на   и на  , които ценят политиката на  . Ердоган се показа такъв, какъвто е. Амбициозен, силен водач на Турция, който има съзнание за момента на отличната демографска структура на своята държава. След двадесет години палачинката ще се обърне. Той иска! И знае - не бива да губи България като доверена страна поне засега. За после, не се знае.  ББ, Туск, Юнкер не му вярват за две стотинки. Но тримата знаят, че представляват най-мощната модерна империя в Света, която сега се събужда, а отсреща им е \"събуден\" потенциален агресор, който трябва да кротне поне няколко години. После сам ще знае къде му е мястото. На срещата блесна - обща защитена граница на ЕС, обща армия, общи служби за сигурност, общо правителство. Това е условието такива срещи да нямат значение и смисъл. Маха се с ръка. Пуска се туит. Проблеми с Турция няма. Рязко си смених мнението за Юнкер. Това беше човек от друга категория. Той каза всичко - и за времето, и за къде се намира, и за разходките си по време на разговора, и за православния Великден и за протокола... Думите му за \"протокола\" бяха заради \"войник до войник, майно льо\", макар че не знае песента, но това рече... Кой разбрал, разбрал. Срещата беше разговор с дявола.  Всевишният, да ме прости, че мисля имета му, само Той знае какво ще стане по-нататък.", "date": "2018.03.27", "title": "Петко Симеонов: Срещата във Варна беше разговор с Дявола"}
{"url": "http://epicenter.bg/article/Samo-Erdogan-beshe-podgotven-za-sreshtata-vav-Varna/150449/11/0", "text": " Дълго рекламираната среща между лидерите на ЕС и Ердоган вече отмина. Преди нейното провеждане бе създадена нагласата, че ще се случат изключително важни неща. Поне така изглеждаха нещата в повечето медии. Преди да започне срещата във Варна австрийският канцлер обаче бе категоричен – предприсъединителните преговори с Турция трябва да бъдат прекратени. Така е, когато няма кой да му се обади по телефона и му каже „Себастиян, приятелю, не говори такива неща“. А и доколкото си спомням канцлерът май само преди десетина дена бе в България. Дали в разговорите им не се е обсъждала срещата във Варна? Очевидно не е била обсъждана. Какви са резултатите от срещата? Тук трябва да си спомним за древните римляни и принципа „Казаното отлита написаното остава“. Писмен документ не ни беше известено да има в резултат на срещата. Това ни налага да говорим за казаното. А то казаното може и да отлети. Значи нищо работа. Това е. Турският вестник „Стар“ обаче ни съобщи, че Ердоган в писмен вид е изложил очакванията си към ЕС. Значи той е дошъл подготвен. За лидерите на ЕС и домакина Борисов не е известно дали в писмен вид са предали очакванията си към Ердоган. Следователно може да са разчитали само на това, което ще кажат. А казаното от тях може и да отлети. Какво видяхме на следващия ден след срещата? Турският премиер заяви, че не е видял добронамерени знаци от Европа във Варна. А освен това е очаквал от европейските страни искреност. Значи изводъ т му е, че европейските страни не сме искрени. Да, става въпрос за същата среща, не за друга от друга година. И съм далеч от мисълта, че това са думи, които не са съгласувани с Ердоган. Съдът в Одрин остави в ареста двамата гръцки военнослужещи, обвинени в шпионаж. Да, става въпрос за същите онези двама гръцки военни, за които бе поставен въпрос на срещата, не за други.  С други думи казаното от лидерите на ЕС и домакина Борисов започна да отлита. Остава само написаното от Ердоган.  ", "date": "2018.03.27", "title": "Само Ердоган беше подготвен за срещата във Варна"}
{"url": "http://epicenter.bg/article/170-km-ot-magistrala--quot-Hemus-quot--shte-badat-izgradeni-prez-sledvashtite-tri-godini-/150434/4/0", "text": "170 км от АМ „Хемус“ ще бъдат изградени или ще се изграждат в рамките на следващите три години. Това заяви министърът на регионалното развитие и благоустройството Николай Нанков при старта на строителството на нови 9,3 км от автомагистралата в участъка от Ябланица до пътен възел „Боаза“, съобщиха от МРРБ.  Министърът напомни, че в предните два мандата на правителството „Борисов“ са изградени 22 км от общо 170 км на АМ „Хемус“. Той обяви, че до два месеца и половина ще стартира строителството на още 16,5 км от трасето на магистралата от Шумен в посока Търговище. През тази година ще бъдат търгувани други 52 км, чието проектиране в момента завършва, и ще могат да стартират като реално изпълнение до края на годината. Още 85 км от магистралата до Велико Търново ще бъдат възложени през 2019 г. и така реално строителство ще започне и по тях.  Николай Нанков подчерта, че АМ „Хемус“ е от изключителна важност за пътната безопасност и икономическото развитие на Северна България. „Ако всички кабинети, освен правителствата „Борисов“, бяха направили и половината от това, което се направи до тук и което правим в момента, убеден съм, че днес нямаше да сме на първа копка, а щяхме да режем лента на цялата магистрала“, заяви той.  Министърът изказа благодарност за съдействието към вицепремиера Томислав Дончев и министъра на финансите Владислав Горанов, тъй като магистралата се изгражда само с бюджетни средства. Николай Нанков заяви, че оптимистичният вариант предвижда АМ „Хемус“ да бъде завършена до 2024 г., а реалистичният – това да стане до 2025 г., според поетия ангажимент, и потвърди, че основните усилия в този мандат ще бъдат насочени към северната част на страната.  Регионалният министър се обърна към строителите с призив за бързо и качествено изпълнение и към изпълнителя на надзора да следи за качеството на работа. Срокът за изпълнение е 2 години, но е поет ангажимент да бъдат спестени няколко месеца и след година и половина ще можем да се поздравим със завършен участък, каза още той.  Според министър Владислав Горанов инвестицията в удължаването на АМ „Хемус“ е една от най-смислените, правени от правителството, защото чрез нея може да се „разкъса възелът, в който е впрегната Северна България“. Той изрази убедеността си, че в момента, в който проектът завърши, северната част на страната ще започне да догонва Южна България. Държава със 100 млрд. лв. брутен вътрешен продукт трябва да може да има приоритети и да развива регионите хармонично, заяви финансовият министър и пожела на министър Нанков този изключително важен инфраструктурен проект да бъде завършен в мандата му, защото е значим за икономическото развитие на страната.  Както е казал Ърнест Хемингуей, всичко, което не е на море, е провинция и затова имаме задачата да направим така, че една голяма част от територията на страната – северът, да не е провинция, а да е столична. Не инвестираме в асфалт или в бетон, а в хора, в способността им да пътуват, да работят, да стават по-богати и да се развиват, което крайната цел, заяви заместник министър-председателят Томислав Дончев. По думите му, ако на юг има почти три автомагистрали, то същото заслужава и северната част на страната, за да може столицата да е свързана с морето и нито една част от територията на севера да не е отделена. Вицепремиерът бе категоричен, че е в интерес на всички съоръжението да бъде завършено колкото се може по-скоро и призова не само избраната фирма, а всички български граждани да бъдат надзор.  Автомагистралният участък ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети. Ще бъдат построени 5 селскостопански подлеза и 2 селскостопански надлеза, както и подлез при общинския път Брестница – пещера „Съева дупка“. Етапна връзка в близост до с. Брестница ще осигурява свързаност с път I-4 Коритна – Белокопитово.  Изпълнител на обекта е Консорциум „ХВП Ябланица“ ДЗЗД. Договорът за проектиране и строителство е на стойност 54 990 000 лв. без ДДС. Строителният надзор ще осъществява ДЗЗД „Консултанти Хемус 1 – 2016“ с договор на стойност 595 899,10 лв. без ДДС.  С цел повишаване на подобряване на пътната инфраструктура и повишаване на безопасността в Северна България днес стартира и рехабилитацията на околовръстния път на гр. Ловеч и тунела на него. За по-малко от 15 месеца шосето със седем тежки пътни съоръжения – подлези, надлези и тунелът с най-влошени експлоатационнни характеристики в Българи ще бъдат изцяло обновени, заяви при старта на дейностите министър Николай Нанков. В проекта за основен ремонт на 8,7 км от второкласния път II-35 Плевен-Ловеч, който осъществява връзка между двата областни града, ще се инвестират около 15 млн. лв. от Оперативна програма „Региони в растеж“ 2014-2020 г. чрез Европейския фонд за регионално развитие. Изпълнител на строителството е Консорциум „РЕГИОНАЛНИ ПЪТИЩА 2017“ ДЗЗД, на строителния надзор - „Рутекс“ ООД, а авторския надзор ще изпълни „ВИА ПЛАН“ ЕООД.  ", "date": "2018.03.27", "title": "170 км от магистрала \"Хемус\" ще бъдат изградени през следващите три години "}
{"url": "http://epicenter.bg/article/Nad-70-sa-umrelite-ot-glad-i-stud-kone--prokuraturata-privika-sobstvenika/150380/3/0", "text": "  Вчера трябваше да извършим проверка на бедстващите животни, но поради лошите метеорологични условия бяхме посъветвани, че тя не може да бъде извършена. Това каза в сутрешния блок на БНТ началникът на отдел \"Здравеопазване\" в ОД БАБХ д-р Емил Гъгнев по повод умиращите от глад и студ коне в Осоговската планина, собственост на кюстендилския бизнесмен Петър Пищалов.   Направихме проверка дали съществуват бедстващи животни в село Буново, където са стационарните обекти на Петър Пищалов. Установихме една умряла крава без ушна марка – сигнализиран е екарисажът, днес ще бъде извозено тялото. Животното умряло от трудно раждане. Иначе имаше доставена храна на животните, личеше си, че ежедневно се доставя храна. От днес започваме по-обстойни проверки, заяви д-р Гъгнев.   Той уточни, че първият сигнал срещу Пищалов е постъпил на 25 март от журналист.   Говорителят на главния прокурор Румяна Арнаудова уточни, че проукратурата в Кюстендил се е самосезирала и разпореди спешна проверка.   В рамките на няколко часа бяха събрани достатъчно според прокурора данни и в късните следобедни часове вчера Районната прокуратура започна досъдебно производство, разпореди процесуално-следствени действия за престъпления от общ характер - проявена жестокост към гръбначни животни и противозаконно причиняване на тяхната смърт. Доказателствата ще покажат кой е извършителят, но според прокурора са налице данни, че евентуалният извършител може да е и собственикът на животните, заяви Арнаудова.   Започнали са разпити на свидетели. Разследва се и дали е налице злоупотреба със средства от Европейския съюз. Започваме разследване, ще търсим причините за причиняване на смъртта на животните, ще положим усилия и да достигнем до живите животни, на които да се окаже помощ. Собственикът все още не е давал обяснения пред разследващите органи. Нямаме снети писмени обяснения, не знаем неговата позиция. Призован е днес в 9.30 ч. Той има интерес от това даде обяснения. Ако не дойде, ще бъде доведен принудително от органите на вътрешните работи, каза говорителят на главния прокурор. Имаме достатъчно данни за починали повече от 70 коне. Данните сочат, че тези животни не са били отглеждани с необходимата грижа на добър стопанин. Тези субсидии не са използвани по предназначение. Ще бъде проверено на базата на какви документи е предоставена субсидията, следено ли е за какво са използвани парите, заяви още Румяна Арнаудова.   Видяхме много слаби, умиращи коне, нямаха сила да ядат, каза спасителите, които през уикенда качиха храна за умиращите коне. Те съобщиха, че имат идея да направят заслон за конете. Надяваме се до няколко дни да са събрали сили и да ги свалим в ниското, добавиха те. Днес отново ще направим опит с моторни шейни да се качи храна и да се види какво е състоянието им. На място ще се решава какво да се направи нататък, казаха още спасителите.        ", "date": "2018.03.27", "title": "Над 70 са умрелите от глад и студ коне, прокуратурата привика собственика"}
{"url": "http://epicenter.bg/article/Prostrelyaha-mazh-v-Sofiya/150383/3/0", "text": "  Прострелян мъж е приет в болница „Света Анна”-София (Окръжна болница) снощи. Мъжът е бил прострелян на бул. „Симеоновско шосе”.   Раната му е в бедрото. Той е с тежка фрактура на бедрената кост и с тежка кръвозагуба, съобщиха за БГНЕС от пресцентъра на Окръжна болница.   Стабилизиран е. Няма пряка опасност за живота му, но са възможни всякакви усложнения. Фрактурата е много тежка, предстои дълго лечение, добавиха още от пресцентъра на лечебното заведение.   Все още не е ясно при какви обстоятелства е бил прострелян мъжът, полицията разследва случая.        ", "date": "2018.03.27", "title": "Простреляха мъж в София"}
{"url": "http://epicenter.bg/article/Prokuraturata-na-Republika-Balgariya-e-prieta-za-chlen-na-Mezhdunarodnata-asotsiatsiya-na-prokurorite-/150393/3/0", "text": "Изпълнителният комитет на Международната асоциация на прокурорите (IAP) взе решение за приемане на Прокуратурата на Република България като пълноправен член на организацията. Това съобщиха от пресцентъра на Прокуратурата на Р България.  Молбата за членство бе предявена от главния прокурор Сотир Цацаров на 16 януари 2018 г. До този момент, член на Международната асоциация бе само Асоциацията на прокурорите в България, като независима професионална организация.  Международната асоциация на прокурорите е създадена през юни 1995 г. във Виена, а първото общо събрание на членовете й е проведено през септември 1996 г. в Будапеща. Тя е неправителствена и неполитическа професионална организация, която обединява на доброволен принцип прокуратури, прокурорски организации и индивидуални членове – прокурори от целия свят. Седалището на генералния секретариат е в Хага.  В IAP членуват прокуратурите на Канада, Китай, Хърватска, Чехия, Дания, Естония, Литва, Финландия, Египет, Унгария, Ирландия, Литва, Израел, Грузия, Люксембург, Мексико, Холандия, Норвегия, Полша, Русия, Испания, Швеция и др., както и съсловните професионални организации на прокурори от Австрия, България, Бразилия, Чехия, Чили, Гърция, Косово, Португалия, Сърбия, Украйна и др.  Организацията осъществява широка дейност по обучение на прокурори и поддържа значителен обем професионална информация, която се ползва от членовете й. В рамките на IAP действат т. нар. прокурорски мрежи, с контактни точки във всяка страна, с предмет антитероризъм, трафик на хора, международно наказателно правосъдие, антикорупция и компютърни престъпления.  Членството на Прокуратурата на Република България в Международната асоциация на прокурорите дава възможност за участие на българските прокурори в тези дейности и е от важно значение за повишаване на квалификацията им, както и за международното правно сътрудничество.  ", "date": "2018.03.27", "title": "Прокуратурата на Република България е приета за член на Международната асоциация на прокурорите "}
{"url": "http://epicenter.bg/article/Dete-strelya-s-vazdushna-pushka-po-furgon-s-rabotnitsi-v-Kazanlak-/150397/3/0", "text": "Дете стреля с въздушна пушка тази сутрин от тераса на апартамент в Казанлък по строителен фургон с петима работници, предаде bTV.  По чудо няма пострадали и жертви.  Действието се разиграва на четвъртия етаж на жилищна кооперация, до която има строителен обект.  Сутринта на тел. 112 постъпва сигнал за произведени изстрели. Полицията установява, че е стреляно с въздушна пушка. Открива и стрелеца – 13-годишно дете.  То се целело в прозореца на един от строителните фургони, като по това време вътре имало петима работници.  Все още не е ясно защо детето е избрало именно тази мишена. Случаят се разследва от полицията.  С момчето работят от Детска педагогическа стая. Предстои да бъде уточнено и чия е пушката, с която е стреляло.  ", "date": "2018.03.27", "title": "Дете стреля с въздушна пушка по фургон с работници в Казанлък "}
{"url": "http://epicenter.bg/article/Prokuraturata-i-GDBOP-v-mashtabna-aktsiya-sreshtu-prestapna-grupa-ot-podkupni-danachni-/150414/3/0", "text": "Днес, на територията на гр. София, гр. Рила и гр. Ботевград, Специализираната прокуратура и ГДБОП извършват процесуално следствени действия срещу организирана престъпна група, извършваща корупционни престъпления.  Това съобщиха от пресцентъра на Прокуратурата.  Организираната престъпна група се състои от служители на НАП.  В момента се извършват действия по претърсване и изземване в служебни помещения и жилища.  ", "date": "2018.03.27", "title": "Прокуратурата и ГДБОП в мащабна акция срещу престъпна група от подкупни данъчни "}
{"url": "http://epicenter.bg/article/Zaplashvali-svideteli-sreshtu-Tsvetan-Vasilev--za-da-otteglyat-pokazaniyata-si-/150428/3/0", "text": "В хода на досъдебното производство има доказателства, че има отправени заплахи към свидетели срещу Цветан Василев да си оттеглят показанията. Това стана ясно от думите на прокурор Иван Гешев по време на заседанието в Специализирания наказателен съд, където се решава дали да бъде прекратено делото за фалита на Корпоративна търговска банка, предаде Канал 3.  Има писмени доказателствени средства, че бившият мажоритарен собственик на КТБ Цветан Василев е искал да профилактира свидетели по процеса, както и има данни те да са получавали заплахи и за живота си, заяви Гешев.  Прокурорът по делото КТБ обвини адвокатите на банкера, че политизарт процеса. Според него защитната теза на Василев върви в две насоки. Първата е, че Василев се опитва да придаде политически отенък на делото, за да не бъде екстрадиран у нас.  \"Единственият шанс, чисто теоретичен, Цветан Василев да не бъде екстрадиран, е той да придаде политически привкус на този процес. Според европейската конвенция за екстрадиция това е единственият вариант това да не се случи. Господин Василев реализира защитната си стратегия по начин, който намира за добре\", заяви Гешев пред журналисти. По думите му опитите на Василев да придаде политически характер на процеса се виждали от жалбата му в САЩ по закона \"Магнитски\", от писмата, \"други епистоларни форми, които той предпочита\".  Втората тенденция в защитата на Василев била да дискредитира свидетели.  \"Тази тенденция я има още от досъдебната фаза. Това се вижда от конкректни случаи - заплахи срещу свидетели - Бисер Лазов и други, отделени в други досъдебни производства, има данни за плащане на пари за профилактиране на свидетели. Това е точната дума, която е казана. Кой и къде я е казал ще разберете, ако тръгне процесът\", обясни Гешев. Според него много свидетели ще кажат тези неща, защото са били заплашвани лично от Цветан Василев. Гешев заяви, че тези случаи са отделени в досъдебни производства.  Един от тримата защитници на банкера Лазар Карадалиев отрече част от обвиненията и поиска отвод на прокурор Иван Гешев. Според него той уронвал престижа на Василев с медийни изяви. Искането за отвод беше подкрепен и от останалите защитници на Василев Константин Симеонов и Христо Ботев. Съдът обаче остави без разглеждане на поискания отвод.  ", "date": "2018.03.27", "title": "Заплашвали свидетели срещу Цветан Василев, за да оттеглят показанията си "}
{"url": "http://epicenter.bg/article/Bareti-arestuvaha-20-sluzhiteli-na-stolichnata-NAP-za-koruptsiya/150429/3/0", "text": "Над 20 служители от столичната НАП са задържани за разпит след акция на ГДБОП и спецпрокуратурата за корупция. Това съобщи шефът на спецпрокуратурата Иван Гешев, който обясни, че разследването е на ранен етап и тепърва ще се преценява на колко от уличените ще бъдат повдигнати обвинения.   Гешев увери, че става дума за престъпна група от данъчни на ниско и средно ниво, които си затваряли очите при нередности след проверки на търговски обекти.   Шефът на ГДБОП Ивайло Спиридонов каза, че антимафиотите работели по случая 6 месеца. Те получили информация за корупция в НАП след сигнали.   В момента разследващи претърсват и изземват документи в офисите на столичния НАП на ул. \"Аксаков\". Обиски се извършват в жилищата и колите на заподозрените в София, Ботевград и Рила. Засега не е задържан ръководен кадър от столичния НАП.", "date": "2018.03.27", "title": "Барети арестуваха 20 служители на столичната НАП за корупция"}
{"url": "http://epicenter.bg/article/Sadat-dade-hod-po-sashtestvo-na-megadeloto-KTB-/150439/3/0", "text": "Делото КТБ започва по същество. Специализираният съд не откри причини да спре или прекрати процес и първото заседание ще е на 9 май, предаде Канал 3.  Определението на съдия Вержиния Петрова, с което тя даде ход на делото, гласи че съдът е определил да бъде назначен един резервен съдебен заседател и по един резервен защитник на всеки един от 18-те подсъдими.  По делото подсъдими са 18 души, като бившият мажоритарен собственик на КТБ Цветан Василев е сочен за техен ръководител в организираната престъпна група, която според обвинението е източвала банката през годините.  На заседанието днес адвокатите на Василев, както и други защитници поискаха отвод на прокурор Гешев заради медийните му изказвания, с които е нарушил презумпцията за невиновност. Съдът отказа да уважи това искане с мотив, че то е несвоевременно.  Прокурор Гешев заяви, че Цветан Василев се опитва да политизира процеса, за да избегне екстрадиция. От думите му стана ясно още, че има доказателства за това, че свидетели срещу банкера са заплашвани, за да оттеглят показанията си.  ", "date": "2018.03.27", "title": "Съдът даде ход по същество на мегаделото КТБ "}
{"url": "http://epicenter.bg/article/Proveryavame-onlayn-honorarite-si-ot-2017-g-/150420/2/0", "text": "От днес гражданите могат да проверят в сайта на НАП дали за тях има подадени данни от предприятия и от самоосигуряващи се лица за изплащани доходи, различни от тези по трудов договор, като например хонорари, съобщиха от агенцията. Така те ще могат да попълнят коректно годишните си декларации за облагане на доходите.  Е-услугата „Справка за изплатени доходи (различни от трудови) на физически лица“ е публикувана в Портала на НАП за електронни услуги -  .  Услугата е достъпна с ПИК или квалифициран електронен подпис (КЕП) от всички физически лица, имащи разрешен пълен достъп до услугите на НАП и такива с КЕП на упълномощено лице, на които е разрешен пълен достъп до услугите „Предоставяне на данъчна и осигурителна информация и информация от данъчно-осигурителната сметка“.  Е-услугата предоставя информация също за вида и размера на изплатения доход, както и за удържания данък.  От НАП напомнят, че срокът за подаването на декларациите за облагане на доходите от 2017 г. изтича на 30 април 2018 г., като до тогава трябва да се плати и посоченият в тях данък за довнасяне.   Най-бързо и лесно декларациите се подават онлайн с ПИК или електронен подпис, статистиката сочи, че всяка втора е подадена така.", "date": "2018.03.27", "title": "Проверяваме онлайн хонорарите си от 2017 г."}
{"url": "http://epicenter.bg/article/Korneliya-Ninova--Finansov-kontrol-i-Smetnata-palata-da-proveryat-sdelkite-na-obshtina-Pazardzhik-/150422/2/0", "text": "„Паралелната държава, задкулисието и управлението на далаверата е обхванало не само централното равнище в държавата, а и областните и местните власти. Това се отнася и за Пазарджик. Категорично се противопоставяме на практиката, при която се правят обществени поръчки с по един участник, като по този начин няма конкуренция и се гарантира спечелването им от една фирма”, каза лидерът на БСП.   Нинова  и цялото Изпълнително бюро на социалистическата партия бяха на изнесено заседание в Пазарджик, след което дадоха пресконференция за медиите.   Корнелия Нинова добави, че левицата се противопоставя на практиката- конкурсите да се правят на занижени цени, защото по този начин се ощетяват и общинските интереси, и тези на хората. „Това се отнася и за отдаването на паркинги, и за санирането, и за горите; промяната в предназначението на общински имоти, с цел на занижени цени да се дадат на едно лице, после да се препродадат. Пазарджик е ярък местен пример на задкулисие и паралелна държава. Искаме Агенция държавна и финансова инспекция и Сметната палата да проверят сделките на община Пазарджик – отговарят ли на изискванията на законите, има ли прозрачност, конкуренция, как са вземани решения, нарушения при обществените поръчки и концесиите. Да се произнесат двете институции”, каза лидерът на БСП Корнелия Нинова.   Според нея в  борбата на БСП срещу паралелната държава  няма „наши и ваши”. Борбата е на всички равнища и срещу всеки, който по някакъв начин с действие, или бездействие помага на тази паралелна държава.Това се отнася и за нашите общински съветници в Пазарджик, които са подкрепили решения, които не приемаме. Като други проблеми на областта, които будят безпокойство, Нинова посочи обезлюдяването и отиването на много млади хора в чужбина, както и използването на държавните служби от управляващите за назначения, като критерият за това не са качествата на хората, а партийното им членство. В заседанието на ИБ в Пазарджик участваха и депутатите от областта, както и председателите на общински организации от региона. С гостуването в Пазарджик червените затвърждават традицията на изнесени заседание. Целта е да бъдем по-близо до хората, припомнят от \"Позитано\" 20. На 19 март ИБ проведе заседание в Кърджали, а на 22-и - в наводненото Брегово.", "date": "2018.03.27", "title": "Корнелия Нинова: Финансов контрол и Сметната палата да проверят сделките на община Пазарджик!"}
{"url": "http://epicenter.bg/article/Mezhdunarodniyat-olimpiyski-komitet-razchita-na-Balgariya-v-borbata-s-dopinga-/150424/2/0", "text": "„Международният олимпийски комитет разчита много на България в борбата с допинга.“ Това заяви президентът на МОК Томас Бах по време на разговори с вицепрезидента Илияна Йотова в централата на организацията в Лозана. Това съобщиха от прессекретариата на президента.  Бах благодари за добрите контакти с българската държава, които се надява да бъдат засилени сега, по време на Българското председателство на Съвета на ЕС. В неговите рамки ще бъде организирана среща на високо равнище, посветена на борбата с допинга. По думите на Томас Бах е необходима още много работа в тази сфера.  Здравето на децата е приоритетна област, в която могат да бъдат реализирани много проекти, стана ясно на срещата. Вицепрезидентът призова за създаването на специална програма за децата, която да ги стимулира да спортуват. „Компютрите и таблетите трябва да бъдат заменени със спорт“, отбеляза Илияна Йотова.  От своя страна, Томас Бах сподели идеята на МОК за интеграционни проекти за деца бежанци и непридружени, като например отваряне на пространство за спорт за тях както в европейските държави, така и в страните им на произход. Пилотни проекти, в партньорство с Върховния комисариат на ООН за бежанците, започват тази година.  Президентът на МОК и вицепрезидентът на България се обединиха около тезата, че мисията на спорта е да обединява, особено днес, когато толкова много неща разделят хората в света.  С гордост от МОК показаха летвата, фиксирана на ненадминатия все още световен рекорд за скок на височина за жени на Стефка Костадинова.  По-рано Илияна Йотова и водената от нея делегация посетиха град Тун, който от повече от 20 години развива отлични партньорски отношения с българския град Габрово.  По-късно през деня, в Университета на Лозана, по покана на „Фондация Жан Моне за Европа“ Илияна Йотова ще изнесе публична лекция за бъдещето на европейския проект през погледа на Българското европредседателство.  ", "date": "2018.03.27", "title": "Международният олимпийски комитет разчита на България в борбата с допинга "}
{"url": "http://epicenter.bg/article/Yuliya-Krasteva-e-bila-agent--quot-Sabina-quot--na-Darzhavna-sigurnost/150432/2/0", "text": "Една от най-известните български интелектуалки, световноизвестният философ, психолог, лингвист и изследовател Юлия Кръстева се оказа агент на бившата Държавна сигурност с псевдоним \"Сабина\".   Това се разбра, след като Комисията по досиетата извърши проверка на собствениците, управителите, директорите, заместник-директорите, главните редактори, заместник главните редактори, членовете на редакционните съвети, политическите коментатори, водещите на рубрики в печатни издания във вестник \"Литературен вестник\". Изводите на комисията бяха публикувани днес.   Юлия Кръстева е работила като агент и секретен сътрудник на III и IV отдел на Първо главно управление на ДС, структурата за външнополитическо разузнаване, става ясно от доклада на Комисията по досиетата. Тя е била регистрирана като сътрудник през юни 1971 г., нейн водещ офицер е бил ст. лейт. Иван Божиков.   Юлия Кръстева е родена в Сливен на 24 юни 1941 г. Завършва френска филология през 1964 г. в Софийския университет. През 1966 г. заминава за Париж със стипендия от френското правителство. Понастоящем Юлия Кръстева е професор в Парижкия университет Дени Дидро. Редовно преподава в Колумбийския университет в Ню Йорк като гост-професор, както и в Университета на Торонто и др. университети в Европа и САЩ. Тя е и изпълнителен секретар на Международната асоциация по семиология и член на много редакторски съвети. Юлия Кръстева е също член на Британската академия. През април 1997 г. Юлия Кръстева получава едно от най-престижните отличия във Франция – Почетния легион. Юлия Кръстева е доктор хонорис кауза на много университети, между които са Университетът в Байройт (2000 г.), New School University в Ню Йорк (2003), Harvard University, Boston (1999) и Софийският университет (31 май 2002 г.).  ", "date": "2018.03.27", "title": "Юлия Кръстева е била агент \"Сабина\" на Държавна сигурност"}
{"url": "http://epicenter.bg/article/Plamen-Grozdanov--Predvizhdam-seriozno-naprezhenie-mezhdu-ES--SASht-i-mnogo-strani-i-Rusiya/150435/2/0", "text": "„Това, че България оттегля посланика си в Москва за консултации с правителството, означава, че има някакво напрежение между двете страни. В петък се взе решение да бъде изтеглен за консултации посланика на ЕС. Ние повтаряме същия акт”. Това каза в студиото на Новините на NOVA бившият посланик на България в Русия (2006 – 2012) Пламен Грозданов. След като два пъти от МВнР обявиха, че България няма да отзовава посланици, днес от Министерския съвет съобщиха, че премиерът е разпоредил на посланик Бойко Коцев да се прибере спешно от Москва в София за консултации с българското правителство. Пламен Грозданов също подчерта: „Позицията ни беше изразена два пъти от Външно - че България няма да отзовава. Но виждате, че нещата се променят всеки час. Нещо е трябвало да бъде предприето”. По думите на бившия посланик „едно е ясно – че има доста неизяснени неща по този случай. Има още какво да се види. Очаква ни напрежение”. Според него засега няма неопровержими доказателства, че Русия стои зад отравянето на бившия шпионин Сергей Скрипал и дъщеря му. „Винаги е по-добре да се преговаря, да се търсят компромисни решения, да се решават проблемите, без да се изостря докрай обстановката, но за съжаление, аз предвиждам в близките месеци да имаме едно много сериозно напрежение между ЕС, САЩ и много страни и Русия”, каза Грозданов. На въпрос каква реакция очаква от Русия, бившият посланик обясни: „Обикновено в практиката същият брой дипломати се отзовават от руската столица. Но тези решения в Русия ги взема президентът.\" „Много трудно се гаси такъв пожар. Няма печеливш от тази битка, за съжаление”, обобщи Грозданов.", "date": "2018.03.27", "title": "Пламен Грозданов: Очаква ни сериозно напрежение между ЕС, САЩ и Русия. Трудно се гаси такъв пожар!"}
{"url": "http://epicenter.bg/article/Stefan-Solakov--Nyamame-zhelanie-da-se-karame-s-Turtsiya/150437/2/0", "text": "Екипът във Външно министерство трябва да се смени, ако искаме да заработят междуведомствените комисии с Турция. В това бе категоричен Стефан Солаков, дългогодишен кореспондент на БТА и БНР в Турция, в предаването \"Лице в лице\" по БТВ. Той коментира срещата ЕС - Турция във Варна.   \"Напрежението сред лидерите на ЕС спадна, след като разбраха, че Реджеп Ердоган няма да им тропа по масата. Те не познават Ердоган, а той е голям тактик. Виждаме, че и тонът в европейските медии не е чак толкова приповдигнат\", каза в началото на предаването Солаков. А за срещата във Варна обобщи: \"Тази среща е успех за варненци, защото им запълниха дупките по улиците. Успех е и за Ердоган, който ще се прибере и ще каже, че е постигнал резултати. Успех е и за България като домакин, макар че Бойко Борисов малко преигра. Той заяви, че едва ли не е поставил въпросите за тракийските българи и душевните граници на Ердоган, защото някой го е натиснал. Това са европейски проблеми, не са двустранни. Ние не сме ли европейци? Защо ще се поставят въпросите за гръцките граничари и Кипър, а да не се постави въпросът за тракийските имоти? Като не искат да решат този проблем в Турция, запечатваме им границата, спираме им тировете и за една година всичко ще бъде решено!\"   \"Ердоган е много добър тактик. Той плаши с бежанците, но не виждам как ще впрегне толкова много хора, които не искат да ходят никъде. Не виждам проблем в изказването на Ердоган за духовните граници. Но Бойко Борисов трябва да отиде на Босфора и да каже, че нашият Симеон също е бил тук и сме велики. Борисов не трябва да говори като европейски чиновник, а трябва да говори с тона на Ердоган. Той никога няма да втвърди тона си към нас. Ние сме единствената му врата към Европа. Точно това трябва да използва Борисов и да реши проблемите. Пак ще повторя, че ако им спрем тировете, за една година всичко ще бъде договорено\", изтъкна Солаков.   Борисов и Ердоган могат да се разберат - и двамата са били бедни момчета - единият в Банкя, другият - в Истанбул, повтори Солаков. И отново подчерта, че с турския президент Ердоган трябва да се говори на неговия език. \"Нашите духовни граници също са надалече. Били сме в Цариград преди османците\", даде пример Солаков. Той коментира подробно въпроса с обезщетенията за тракийските българи. Борисов постави проблемите така, сякаш, че от немай къде ги е поставил, защото опозицията казала, възмути се бившият кореспондент. Как могат да се поставят проблемите на Гърция и Кипър, а нашите - не, продължи той. И направи извода, че \"нямаме желание да се караме с Турция\". Ако искаме напредък, това става първо със смяна на лидерския екип във външно министерство, подчерта той още веднъж. И информира, че съвместните комисии прекратили работа преди пет години, защото турската страна се държала много нагло. Те искат да им върнем имотите от Османската империя, каза Солаков.   Ердоган рекитира с мигрантите и нашите се връзват, бе неговият извод. Според Стефан Солаков, ако наистина турската страна пусне бежанците, тогава ние можем да запечатим границата по примера на Унгария.   Според Солаков България може да използва факта, че сега \"ние сме единствената врата на Ердоган\", че \"той не може да се сражава и с Европа, и с нас\" . \"Ако турският ТИР-флот не може да мине през България, турската икономика ще умре. Къде ще минат, през \"любимата\" си Гърция?\", продължи Стефан Солаков.   В края на разговора той отговори и на въпроси, свързани с изгонването на руски дипломати заради случая \"Скрипал\". България също отзова посланик Бойко Коцев от Москва, въпреки че по-рано два пъти от МВнР обявяваха, че няма да правим това.   Случаят \"Скрипал\" ми прилича на аферата \"Агджа\" - писаха и говореха какво ли не за нас, после ни се извиниха с половин уста, припомни аферата с \"българската следа\" в атентата срещу Йоан-Павел Втори Стефан Солаков. И попита риторично: \"За убийството на Лубумба от ЦРУ някой гонеше ли американски дипломати?!", "date": "2018.03.27", "title": "Стефан Солаков: Екипът във Външно трябва да се смени! Само така ще заработи комисията с Турция"}
{"url": "http://epicenter.bg/article/Borisov-i-Yunker-obsadili-rezultatite-ot-sreshtata-vav-Varna/150438/2/0", "text": "С Жан - Клод Юнкер обсъдихме срещата ЕС-Турция и актуалните теми на работна закуска по-рано днес.   Това написа премиерът Бойко Борисов в профила си в социалната мрежа „Фейсбук“. Към съобщението има и две снимки как той и председателят на Европейската комисия стоят на терасата на резиденция „Евксиноград“.   Миналата година през август на снимки с френския президент Еманюел Макрон премиерът обясни, че показвал на французина - „ей там е Крим, а ей там Истанбул“.     На срещата във Варна между Доналд Туск, Жан-Клод Юнкер, Бойко Борисов и Реджеп Ердоган са били поставени всички въпроси, които касаят България и Европа. Това обяви самият премиер Борисов при откриването на пресконференцията след срещата Европейски съюз - Турция. Председателите на Европейския съвет и Европейската комисия, българският премиер и турският президент определиха срещата като конструктивна и изразиха задоволство от осъществяването й.   Водихме конструктивна дискусия в тази среща, която беше заредена с толкова напрежение, каза министър-председателят Бойко Борисов. Очакванията бяха да няма толкова конструктивна позиция, но съм благодарен и на тримата, че говорихме около това, което ни обединява. И на двустранните срещи поставихме всички теми, като се започне от тракийските бежанци и изселници. Има доста претенции и от турската страна, но разговорите ще продължат и в съвместни комисии и други срещи и се надявам да има решения, каза Борисов.   След откриването на пресконференцията българският премиер покани Доналд Туск да изрази позицията си, като сбърка името му и го нарече Тръмп. Без да отчете грешката, председателят на Европейския съвет каза, че \"тази среща е от изключително значение. Днес успяхме да разгледаме много от темите и да заложим параметри в бъдеще”.   „По темата с бежанците ЕС и Турция остават близки партньори. Даваме висока оценка за изключителната работа на Турция по отношение на миграцията и за това, че са дали приют на толкова много бежанци през последните години. Полагат допълнителни усилия за техния живот”, заяви той. „Разбираме, че Турция пострада много от опита за преврат и последвалите събития. Искаме да окуражим страната да работи със Съвета на Европа и да не бъдат уронвани човешките права. ЕС също така остава готов да помогне в това отношение”, допълни Доналд Туск.   Турският президент Реджеп Ердоган поздрави с най-сърдечни чувства и заяви, че за него е удоволствие да бъде на тази среща. Той е имал среща на четири очи с премиера Борисов, която по думите му е била много ползотворна. \"Надявам се периодът на лоши отношения между Турция и ЕС да е останал в миналото\". Ердоган подчерта, че Турция изпълнява своите ангажименти в борбата с тероризма и бежанците. Той посочи, че Турция е получила 1,8 милиарда евро. Турският лидер се надява да получи и останалата част от средствата и посочи, че бежанците в страната му вече са достигнали 4 милиона души. Той смята, че при хуманитарните кризи не може да се подкрепя бюрократично нехайство.   Ердоган се надява на скорошно либерализиране на визовия режим за турските граждани. „През февруари представихме нашето виждане за това. ЕС трябва час по-скоро да направи своята стъпка. Нашите граждани не трябва да губят своето доверие в ЕС“, каза той.   Турският президент подчерта, че въпросът за борбата с терора е много важен. „Турция е цел на редица терористични организации, с които тя се бори извън своите граници, и в своите граници“, каза той и добави, че само през миналата година Анкара е унищожила 3000 терористи на „Ислямска държава“. „Операциите, които осъществяваме срещу терористичните организации, допринасят за сигурността не само на Турция, но и на Европа. Не искаме критики, а да получим подкрепа. Уважаваме човешките права и свободи“, заяви Ердоган. „Нашите операции с борбата с тероризма ще продължават, докато продължава да има опасност от тероризъм“, закани се той. Според него „ще бъде грешка да се изолира Турция от партньорството, Турция има трайни исторически и човешки взаимоотношения с ЕС“. Той покани всички партньори да дойдат да работят заедно на Балканите и Близкия изток.   Споделяме с Турция геостратегически интереси, свързани със сигурността и в енергийното снабдяване, заяви председателят на Европейската комисия Жан-Клод Юнкер. „Искам Турция да бъде истински стратегически партньор на ЕС. Трябва да поддържаме честен диалог. Вярвам, че ЕС и Турция правят голяма грешка, когато описват различията, които ни разделят, но никога не описваме общите неща, които ни правят партньори. С нашите турски приятели имаме общи интереси“, каза Юнкер.   Според него само обединени ще успеем да се справим с това \"ужасно бедствие тероризма\". „Намесата в Сирия трябва да става само в съгласие с международното право“, посочи той. Юнкер смята, че споразумението между ЕС и Турция за мигрантите е много успешно и това се дължи на Турция, която е приютила на своя територия милиони бежанци от Сирия. „Това показва, че Турция може да бъде солидарна с ЕС. За това трябва да й благодарим много“, каза председателят на ЕК.   Той успокои Ердоган, че не трябва да се притеснява за отпускането на 3 милиарда евро за бежанците. „Ангажиментът на ЕС ще бъде спазен“, обеща Юнкер. Той е против идеята да се прекратят преговорите с Турция за ЕС. „Аз съм гарант, че ще продължат преговорите с Турция. Трябва да се продължат усилията. Турция трябва да подобри своите отношения с държавите-членки на ЕС. Ще говоря за Кипър и Гърция. Това е абсолютно необходимо, ако искаме подобряване на отношенията“, подчерта Юнкер.   Той припомни, че ЕС е осъдил опита за преврат от 15 юли 2016 г. Председателят на ЕК изрази своята загриженост заради арестите на гръцки граждани и журналисти. \"Не искам да оставате с неясни послания от нас. Тази среща беше добра и полезна. Имахме възможността да говорим съвсем открито. Имали сме доста срещи на тема ЕС-Турция и изводът винаги е, че ЕС и Турция трябва да вървят ръка за ръка заедно напред\", подчерта Юнкер.", "date": "2018.03.27", "title": "Борисов и Юнкер обсъдили резултатите от срещата във Варна"}
{"url": "http://epicenter.bg/article/Komisiyata-za-ChEZ-vika-Borisov-na-izslushvane--razsledvat-proizhoda-na-parite-na-Ginka/150440/2/0", "text": "Премиерът Бойко Борисов ще бъде поканен за изслушване заради сделката за българските активи на ЧЕЗ на следващото заседание на временната анкетна комисия в парламента. Това съобщи председателят й Жельо Бойчев. Той допълни, че все още няма яснота около възможностите на „Инерком“ а платят сделката.    Шефовете на ДАР и ДАНС Драгомир Димитров и Димитър Георгиев не присъстваха на заседанието на временната комисия. Те изпратиха заместниците си. Причината бе, че в Министерския съвет и в президентството се провеждат срещи на шефовете на българското разузнаване (ДАР) и контраразузнаване (ДАНС) с представители на партньорски служби.  Гости на комисията бяха Николай Ненков – зам.-председател на ДАНС и неговите колеги Георги Стойнев, Емил Захариев и Евгени Евгениев – директори на дирекции, имащи отношение по темата, както и Георги Миленов – зам.-председател на ДАР.   Като първа точка на закритото заседание бе предвидено Министерството на финансите да представи информация за текущото състояние на международното арбитражно дело между ЧЕЗ, а.с. Чешка република и Република България. Жельо Бойчев обясни преди заседанието, че е постъпило писмо от Министерството на финансите в секретното деловодство с информация, която им е представена от Иван Кондов – директор на Дирекция „Съдебна защита“ към Министерството на финансите. Като втора точка Държавна агенция „Национална сигурност“ и Държавна агенция „Разузнаване“ са представили информация за резултати от извършени проверки относно лицата страни по сделката за придобиване на активите на ЧЕЗ Груп в България, както и проверка на обявените финансови институции и други източници на финансиране по сделката. Един от големите въпроси, който стои пред нашата Комисия, е да установи произхода на средствата, с които ще бъде финансирана евентуалното закупуване на активите на ЧЕЗ, заяви Бойчев.", "date": "2018.03.27", "title": "Комисията за ЧЕЗ вика Борисов на изслушване. Разследват произхода на парите на Гинка"}
{"url": "http://epicenter.bg/article/Karakachanov-obsadi-s-voenniya-ministar-na-Frantsiya-obshtata-politika-za-sigurnost-i-otbrana-/150442/2/0", "text": "Актуални въпроси на Общата политика за сигурност и отбрана на ЕС обсъдиха днес, 27 март, на среща във френското Министерство на отбраната министърът на отбраната Красимир Каракачанов и министърът на въоръжените сили на Република Франция Флоранс Парли. Акцент в разговорите беше поставен на създадения Европейски отбранителен фонд и Постоянното структурирано сътрудничество в областта на отбраната на Съюза. Това съобщиха от министерството на отбраната.  Министър Красимир Каракачанов отбеляза, че в рамките на Българското председателство на Съвета на ЕС усилията са насочени към приемането на Регламента за създаване на Европейска програма за индустриално развитие в областта на отбраната (EDIDP), като стремежът е да бъде гарантирано участието и на малки и средни предприятия от страните-членки. Беше изразена обща позиция, че е необходимо да бъдат изработени ясни критерии за финансиране на европейските проекти.  И двете страни подчертаха стремежа си за достигане на разходите за отбрана до 2% от БВП. Министър Флоранс Парли поздрави българската страна за това, че планира да достигне този критерий през 2024 г. - една година по-рано от Франция.  Министър Красимир Каракачанов запозна своя френски колега с основните проекти за модернизация на трите вида въоръжени сили, като посочи, че се работи по тяхното прецизиране и съгласуване на финансовата и оперативно-техническа рамка.  Двамата министри договориха създаването на работна група, която на експертно ниво да обсъди възможностите за активизиране на инициативата Европа на отбраната.  ", "date": "2018.03.27", "title": "Каракачанов обсъди с военния министър на Франция общата политика за сигурност и отбрана "}
{"url": "http://epicenter.bg/article/Hasan-Azis--Partiynata-organizatsiya-na-DPS-Kardzhali-tiktaka-kato-Depesarski-chasovnik/150445/2/0", "text": "\" \" Това заяви инж. Хасан Азис, зам.председател на ДПС, на проключилите днес годишни отчетни събрания на Движението в област Кърджали.    \"Една година от парламентарните избори през 2017 година е повод да направим оценка на резултатите, да извлечем поуките за самата ни организация и за политическите процеси в България. Тази една година трябваше да ни покаже действията, които да се предприемат в структурите ни. Ясно е, че трябва върнем отново доверието в излъганите наши симпатизанти от лъжепартиите и псевдодемократите\", това бе казано на всяко едно от 7-те разширени заседания проведени през последната седмица в област Кърджали.  \"Ще повторя отново, че след като си върнахме партията на организацията , време е да си върнем и хората в партията и да си попълним празните места, които се получиха след лъжовните действия на лъжепартиите, заяви инж. Хасан Азис.  Той подчерта, че  , като се намират  в една от най-добрите си форми. Както той образно се изрази на   \"Имахме повод днес да си кажем, че Движението за права и свободи е гарант за баланс в държавата и това е най-важното ни послание към обществото, , коментира още инж. Азис. Според него \"силно ДПС означава толерантна България\".   \"Последните развития на политическия процес в страната доказват тези наши тези, които се чуват отчетливо от Кърджали. Ще наблегна на момента,    Има един факт, който е показателен за тази наша теза. Ако се направи един по-задълбочен анализ на хората и на профила на съветниците в нашия регион, ще се види, че   В нито една община нямаме представител от националистическа партия, избран като общински съветник. Това е важен показател за нас и като модел на управление на ДПС и като позиция, и като послания\", заяви още Хасан Азис.   противопоставяне и разделяне. И Кърджали е един от добрите примери затова! Темата за майчиния език е политически изпит за ГЕРБ и този изпит за съжаление - ГЕРБ не могат да издържат, убеден е Азис. След последното ни посещение при министъра на образованието не получихме категоричен отговор, за това че управлението на ГЕРБ ще създаде условия за изучаването на майчин език в българските училища.Това е тест за толерантността и характера на управлението на ГЕРБ, подчелта зам.председателят на ДПС. \"  Категорично заявявам, че Кърджали ще продължава да дава своя принос ДПС да се утвърждава като либерална партия.\"   В Момчилград днес всички структури на ДПС, от 7 общини, отправиха ясно послание: \"Скъпи братя и сестри, върнете се при нас - голямото семейство на ДПС!  Бъдете част от обединението, а не част от разединението!\"", "date": "2018.03.27", "title": "Хасан Азис: ГЕРБ ще използва ДОСТ като скрит коз на предстоящите избори"}
