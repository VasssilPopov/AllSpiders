{"url": "http://epicenter.bg/article/Upravitelyat-na-Sofiyska-oblast-iska-ostavkata-na-zamestnika-si/160327/2/0", "text": "Областният управител на Софийска област Илиан Тодоров иска оставката на заместник-областния управител Николай Николов заради постоянно неизпълнение на служебните задачи и неявяване на работа.   За последните 5 календарни месеца при 102 работни дни, Николов се е явил на работа само 42 работни дни, в които влизат 19 дни отпуска, съобщиха от пресцентъра на областната администрация.   Реално на работните си задължения в областна администрация на Софийска област Николов е „посветил“ 23 работни дни. Данните са отчетени чрез входно-изходната система за електронно чекиране.   В този случай Тодоров пита Министерски съвет защо на Николов се плаща заплата и така ли се харчат парите на данъкоплатците. Областният управител пита и дали в някоя друга държавна администрация съществува такъв прецедент.", "date": "2018.07.30", "title": "Управителят на Софийска област иска оставката на заместника си"}
{"url": "http://epicenter.bg/article/Boil-Banov--Iznenadan-i-besen-sam--che-plamnaha--Tsarskite-konyushni--v-Sofiya/160272/2/0", "text": "“Изненадан съм, че пламнаха бившите \"Царски конюшни\" в София. Бесен съм! Безмислено е собствениците на такива имоти да ги палят, защото след това са длъжни да възстановят сградата в оригиналния й вид. Тази сграда се охранява по Закона за културното наследство. Това не значи, че трябва да я намажем с боя, която не гори“. Това каза министърът на културата Боил Банов в ефира на БТВ.   Водещата на предаването Мария Цънцарова нападна министъра, че е бил единственият човек, който е изненадан от пламналия огън, тъй като има твърдения, че опожаряването на сградата отваря врати към застрояване на терена. Той обаче я контрира, че не му задава никакъв въпрос.  Припомняме, че в началото на тази година от културното министерство лансираха идеята „Царските конюшни” да станат паметник на културата.   \"Безсмислено е собственици на такива сгради да ги палят, защото те са длъжни да ги възстановят. Дали е умишлен палеж или случайно, в момента това няма значение. Има значение, че тази сграда се охранява по реда на културното наследство\", посочи министърът.  \"И аз съм бесен, бесен съм, защото се случват такива неща. Защото е болно за всеки от нас да вижда какво се случва със старите сгради у нас. Мислите, че министъра на културата трябва да сложи структури на всяка сграда и да ги пази. Аз не обичам да правя популистки актове. Това, че аз ще дам статут на паметник на културата, не означава, че той няма да падне след два месеца в съда. Не мога да подам оставка, че някой пали някъде, където аз съм осигурил охрана по закона за обществените сгради\", заяви Банов.   \"Върша си работата и не чувствам персонална отговорност. Не виждам причини, заради които да подам оставка“, посочи министърът на културата.   По думите му от 2014 г. има заповед да не се променя оригиналния вид на сградата. „Един от проблемите, заради, които не завършваме обявяването й за паметник от национално значение е неуточнената й собственост. Имаме инструментите в закона да я пазим като такава. Тази сграда дали вчера е обявена или днес, тя се съхранява по такъв начин и сега“, уточни министърът. „Това е обществена сграда“.   „Ако сега дадем акт за временен статут, след два месеца той ще падне в съда. Аз не обичам да правя популистки актове. Сега обаче ми се налага да го направя под обществения натиск. Смисълът е да защитаваме всеки ден и час. Имаме нужда от съдействието от общината за установяване на собствеността. Няма хипотеза да се случи нещо друго, освен да се възстанови във вида, в който е била. Тя е във възбрана. От година и два месеца съм министър и не съм допуснал да се промиени вида на сгради, обект на културата. Има проблеми и те са натрупани от 50-60 години. Стремим се цялата централна градска част на София е под възбрана“, увери министър Банов.   За апетитния имот, който е бил използван за конюшни по времето на цар Фердинанд, а в момента там се помещава катедрата по приложни изкуства на Националната художествена академия, се водят спорове от години. Няма пострадали хора, но пожарът е унищожил поне 2000 кв. м покривна конструкция.  Огънят е пламнал към 3:30 ч. през нощта. За инцидента става ясно, обаче, няколко часа по-късно. Пожарът се е разгорял във вътрешността на сградите и от там е обхванал и покривите, които са напълно изгорели. Други сгради не са засегнати. Имало е опасност да бъде засегната сградата на Първа английска гимназия, но огънят не е стигнал до там.  Очевидци коментират, че това най-вероятно е умишлен палеж.   \"По-голямата част от изгорелите сгради са на МВР\", заяви министър Банов.  Той уточни, че един от проблемите, заради които ръководеното от него министерство не стартира процедурата за обявяване на паметник от национално значение е неуточнената собственост.   Водещата се опита да създаде нов скандал между министъра и зам. кмета на София Тодор Чобанов. Градоначалникът успя тушира напрежението. \"Казусът наистина е много сложен. Аз имам доверие на министъра на културата, вярвам, че той действа, разбира се, че бях по-емоционален, заяви Чобанов по-повод по-острия си пост в социалните мрежи за пожара и министъра. И макар, че водещата продължи да провокира министъра до края, той ѝ опонира, че няма как да вижда в бъдещето: \"Аз не мога да ви гарантирам, че утре няма да стане късо съединение в тази или друга сграда\", посочи Банов. Банов заяви още веднъж, че не вижда причина да подава оставка, която му е искана от граждански организации. Премиерът, ако ми я поиска, там е безусловно. Ако някой запали това студио, вие сте респективно към мен, защото аз отговарям за НДК, но аз не мога да отговарям за вашите камери, каза министърът.   Той подчерта, че е безсмислено да палиш умишлено покрива на стара сграда. „Tова има смисъл, ако ще строиш нагоре етажи. В случая това няма как да стане. Аз работя, за да пазя и връщам статута. Аз статути не свалям. Правя го много отговорно“, увери министърът на културата.   „Злонамерените действия не променят статута на сградата“, категоричен бе Боил Банов. „Законът ни е такъв, че е предвидил при зловредни действия от страна на собствениците, които след това те трябва да възстановят сградата в автентичния й вид“, завърши Банов.   Полвин час след участието си в БТВ министър Боил Банов седна пред кавмените на Нова тв и пред водещия Виктор Николаев отнотово повтори многократно: \"Бесен съм! Бесен съм!\"   \"Не е късно да спасим „Царските конюшни\" и те да получат нов живот\"q заяви за \"Здравей, България\" зам.-кметът по култура в Столичната община Тодор Чобанов. Той призова Министерството на културата колкото се може по-бързо да обяви историческите постройки за културна ценност от национално значение, и допълни, че трябва се действа експедитивно.   \r\n \r\n \r\n \r\n", "date": "2018.07.30", "title": "Банов отговаря на Чобанов за пламналите „Царски конюшни“ в София: Бесен съм! Изненадан съм!"}
{"url": "http://epicenter.bg/article/Arh--Zdravkov--Goryalata-sgrada-ot-Tsarskite-konyushni-e-sobstvenost-na-Vanshno/160275/2/0", "text": "Сградата от комплекса \"Царски конюшни\", която горя вчера, е собственост на Министерството на външните работи. Огънят е поразил освен покрива, гредоредът между първия и втория етаж.   Т ова съобщи главният архитект на София Здравко Здравков по Нова тв. Той уточни, че комисия, назначена от кмета Йорданка Фандъкова, ще оцени щетите по сградата и тя ще бъде възстановена. Ако собственикът откаже, има вариант общината да я възстанови и след това да си търси парите по служебен път, обясни Здравков.   Ако тези сгради изгорят, това няма да помогне на собствениците да строят, защото винаги в едно проектиране водещи е градоустройственият план. Този план през 2015-а година е защитил терена, каза още главният архитект.   Собствениците на сгради, паметници на културата, трябва да получават бонуси, за да имат стимул да ги пазят. Не може само да им се нарежда направете това, само тоягата на работи. Затова подготвяме законопроект в тази посока, съобщи архитект Здравков.  ", "date": "2018.07.30", "title": "Главният архитект на София: Горялата сграда от Царските конюшни е собственост на Външно"}
{"url": "http://epicenter.bg/article/-Molenie-za-Stara-Zagora-quot-shte-pochete-pametta-na-geroite-i-machenitsite-v-epichnite-boeve-predi-141-godini/160279/2/0", "text": "\r\n „Моление за Стара Загора\" - така се нарича грандиозният спектакъл, посветен на героите и мъчениците в епичните боеве за Стара Загора преди 141 години. \r\n Старозагорци и гостите на града ще се потопят в мултимедийният микс от светлина, звук и картина на 31 юли вечерта на мемориалния комплекс „Бранителите на Стара Загора\". \r\n   \r\n \"Концерт-спектакълът ще бъде в три части\", съобщи в аванс зам.-кметът на общината Иванка Сотирова. \r\n В първата част старозагорският митрополит Киприан ще дирижира ораторията на композитора Найден Андреев – „Моление\", която ще изпълнят хорът и оркестърът на Старозагорската опера, солист е Емилия Иванова. \r\n След това ще прозвучи тържественото послание на кмета Живко Тодоров към гражданите на Стара Загора - за светлите завети на предците, за отговорността на днешните потомци, за просперитета и бъдещето на града. \r\n   \r\n Във втората част солисти от Старозагорската държавна опера ще представят нестинарски танц от танцовата драма \"Нестинарка\" по музика на големия български композитор Марин Големинов. \r\n Ще прозвучи и Тържествената увертюра - 1812 от П.И. Чайковски в изпълнение на оркестъра на Старозагорската опера, градския духов оркестър и Военния духов оркестър. \r\n Трите оркестъра ще звучат отново под диригентската палка на старозагорския митрополит Киприан. \r\n   \r\n Третата заключителна част ще бъде възпламеняващ образен спектакъл. Мощни прожектори ще се сплетат високо в небето. \r\n Върху гранитния обелиск на Самарското знаме и застиналите на вечна стража български опълченци и руски воини ще бъдат прожектирани картини и образи от святата саможертва на старозагорци и епичните боеве за града-герой, както и картини от днешния ден на Стара Загора. \r\n   \r\n \"Искаме да надградим миналогодишния спектакъл „Молитва\", който бе наблюдаван с възторг от над 30 хиляди старозагорци и гости на града, заяви зам.-кметът Иванка Сотирова. \r\n    ", "date": "2018.07.30", "title": "„Моление за Стара Загора\"ще почете паметта на героите и мъчениците в епичните боеве преди 141 години"}
{"url": "http://epicenter.bg/article/Administratsiyata-na-rayon--quot-Oborishte-quot--oshte-ne-e-nayasno-koy-e-sobstvenikat-na--Tsarskite-konyushni-/160281/2/0", "text": "  Администрацията на район \"Оборище\" все още не е наясно кой е собственикът на сградите от комплекса \"Царски конюшни\", чийто покрив изгоря през нощта в събота срещу неделя. Това заяви в интервю за предаването \"Преди всички\" на програма \"Хоризонт\" Васил Цолов, кмет на район \"Оборище\":   \"Около 500 квадратни метра площ на покрив горяха вчера. Пожарните се отзоваха на втората минута. Най-малкото зло ни е сполетяло, защото няма никакви жертви. Това са абсолютно изоставени сгради, заключени в карето между булевард \"Дондуков“, булевард \"Васил Левски“, улица \"Панайот Волов“, улица \"Врабча“.   Сградите са в непосредствена близост до Английската гимназия, което мен повече ме тревожи, защото ако останат необезопасени, това може да възпрепятства преминаването на ученици, на майки с деца и въобще хора в района на пожара. Днес ще се събере комисия, която ще има възможността да оцени точните щети, които са нанесени. Ще се предприемат мерки веднага районът да бъде обезопасен.   Ще сезираме веднага собствениците на сградата да предприемат мерки по нейното обезопасяване във връзка с изискванията, които Столична община и Наредбата на Столичния общински съвет коментират, така че за нас е най-важно обезопасяването и безопасното преминаване на хората покрай тази сграда. Не мога да кажа кой е собственик на сградата, днес ще вземем документите през община \"Оборище\", за да видим кой е собственик на сградата и да можем да му предявим съответните претенции по обезопасяването на сградата.   Дори собственикът да откаже да поеме отговорност, има съдебен ред, по който той ще бъде принуден, така че държавата ще си влезе в служебните задължения\".   При гасенето на пожара е пострадало едно от ателиетата на Художествената академия. За това информира Мая Богданова от Националната художествена галерия, която е собственик на част от изгорелите сгради.   Богданова съобщи, че с тези сгради е имало инциденти и преди:   \"През февруари месец по време на провеждане на лекции в една от секционните ни зали в частта, която е в Царските конюшни, падна един покрив. В двора имаме постройки на Художествената академия, които непрекъснато се поддържат. Поели сме отговорността за поддръжка. Непрекъснато се ремонтира покривът\".   От Сдружение \"Спаси София\" излязоха с остра позиция по случая и поискаха оставката на министъра на културата.   В интервю за \"Хоризонт\" Борис Бонев от сдружението обясни:   \"Причината за поисканата оставка на министъра на културата не е само този пожар. Това е поредният пожар и поредното унищожение на сграда, която е паметник на културата или ценна архитектурна сграда, който министерството допуска. Ще припомня за Двойната къща, Тютюневите складове в Пловдив, кино \"Ренесанс“ на площад \"Възраждане“ в София и още много други сгради, които бяха съборени и безобразно унищожени. Просто министърът, на когото му е вменено да се грижи за архитектурното и културното наследство на държавата, не се справя с тази си работа, а когато някой не се справя, е редно да подаде оставка\".  ", "date": "2018.07.30", "title": "Администрацията на район \"Оборище\" още не е наясно кой е собственикът на „Царските конюшни“"}
{"url": "http://epicenter.bg/article/Muzey-i-ulitsa-shte-nosyat-imeto-na-Bozhidar-Dimitrov-v-Sozopol/160286/2/0", "text": "Археологическият музей и улица в Созопол ще носят името на проф. Божидар Димитров. Това съобщават от пресцентъра на Община Созопол.   На 1 август 2018 г., в 9:00 часа, от пристанището на Созопол ще отплава кораб, с който близки, приятели и съграждани на Божидар Димитров ще вземат участие в ритуала по разпръсване на праха му в Созополския залив в близост до остров Св. Иван. Така волята на големия родолюбец прахът му да бъде разпръснат в морето край Созопол ще бъде изпълнена. Част от праха му бе разпръсната в Македония - земята, за която се бореше и болееше през последните години от живота си Божидар Димитров. Прахът му ще бъде разпръснат в морето, за да остане завинаги в Созопол. Останалата част от праха му ще бъде поставена в гроба на майка му в градските гробища на Созопол, съобщават от Общината.   Същият ден, по време на редовното заседание на Общински съвет - Созопол, ще бъде представена за гласуване от общинските съветници докладна с предложения за именуване на Археологическия музей и улица в Созопол на името на проф. Божидар Димитров. Докладната за именуване на Археологическия музей е по предложение на директора на Общински Културен институт „Музеен център“ - Созопол Димитър Недев. В мотивите си Димитър Недев посочва неоценимия принос на проф. Божидар Димитров - бележит учен, историк и политик, за опазване и популяризиране на културно-историческото наследство на гр. Созопол като част от националното и общоевропейско културно наследство.   Освен Археологическия музей докладната от кмета Панайот Рейзи е допълнена с предложение името на проф. Божидар Димитров да носи улица в Стария град на Созопол. В нея се казва:   Внасям настоящето предложение във връзка с именуване на обекти в град Созопол на името на наш съгражданин, световноизвестен историк и забележителен българин - проф. Божидар Димитров. Божидар Димитров посвети живота си на историята и археологията на България и на Созопол. Роден в Созопол, той бе неразривно свързан с града и неговото развитие.   Благодарение на неговите усилия бяха привлечени държавни средства за възстановяване на храм „Св. св. Кирил и Метозий“, извършени бяха множество археологически разкопки и експонирани археологически обекти. Благодарение на него бяха открити мощите на св. Йоан Кръстител, а други ценни християнски реликви бяха предоставени на Созопол.   Проф. Божидар Димитров е почетен гражданин на Созопол и през целия си живот е популяризирал града. Неговата дарителска дейност е пример за подражание. Написал е редица научни и популярни книги за историята, археологията и църквите на Созопол и населените места в община Созопол. Неговото дело, посветено на Созопол е част от историята на града, която ще остане за бъдещите поколения. Предложената улица се намира в Стария град, пресечка свързваща улиците „Аполония“ и „Кирил и Методий“ и на нея се намира музея „Старинен Созопол“, т.н. бивша данъчна служба.", "date": "2018.07.30", "title": "Музей и улица  в Созопол ще носят името на Божидар Димитров"}
{"url": "http://epicenter.bg/article/Bashta-ostavi-sina-si-s-uvrezhdaniya-na-grizhite-na-premiera-za-den/160294/2/0", "text": "Родители на деца с увреждания призовават премиера Бойко Борисов да слезе при тях на протеста тази вечер пред Министерския съвет. Това каза Вера Иванова, една от протестиращите майки, предаде БНР. Тя посочи, че до този момент нямат официална покана за среща от страна на министър-председателя.   Междувременно родителите осъществиха нова протестна инициатива. Емил Мавродиев от Пловдив, баща на момче с детска церебрална парализа, е дошъл в София, за да влезе в приемната на премиера и да остави сина си на грижата му. Той е в приемната на Министерския съвет с багаж, подготвен от него самия и от баща му, както и с инструкции за грижите, които ежедневно са необходими.   Петър Мавродиев наскоро е навършил 18 години. Изучил се е в Търговската гимназия в Пловдив. Сега е приет в университета в града, там той ще учи \"Специална педагогика\". За това, че остава в приемната на правителството за отглеждане от министър-председателя, той обяснява:   \"Реално нищо не очаквам, защото когато човек очаква, накрая остава разочарован. Просто искам да видя дали реално на някой от тези хора, които са отговорни за законопроектите, за финансирането и за цялата държава ще обърне внимание на един такъв обикновен човек, като мен, който има нужда от рехабилитация и други терапевтични процедури, за да може да се чувствам по-добре физически и да мога да покажа интелектуалния си потенциал\".   Бащата на момчето - Емил Мавродиев, иска премиерът Борисов да разбере от какво имат нужда хората с увреждания:   \"Някаква задънена улица виждам, с която не мога да се справя. Поради тази причина, понеже мисля, че човекът, който може да се справи с всичките тези неща и който е най-отговорен за държавата и за всички нас – затова идвам и ще му оставя Петър, да се грижи оттук нататък за него. Ходим и в чужбина. Там даваме огромни средства на българския данъкоплатец, защото повечето от нас не могат да си позволят едни 7-8 хил. евро за 3-4 седмици рехабилитация\".   Следобед е националното шествие с надслов \"Системата ни убива\".   В момента тече обсъждането на двата варианта на Закон за личната помощ и на хората с увреждания в работната група на социалното министерство.  ", "date": "2018.07.30", "title": "Баща остави сина си с увреждания на грижите на премиера"}
{"url": "http://epicenter.bg/article/Tantsite-na-Ninova-v-ritama-na-Bregovich-stanaha-hit-vav--Feysbuk---video-/160297/2/48", "text": "Горещи кадри с лидера на БСП Корнелия Нинова, която танцува на фона на балканските ритми на оркестъра на Горан Брегович, предизвикаха бурни реакции в социалните мрежи. Това се случи по време на традиционния събор на социалистите на връх Бузлуджа.   Тази година на проявата беше поканен царят на балканската музика Горан Брегович.   Корнелия Нинова сподели и снимка в профила си във „Фейсбук“, на която са прегърнати със звездата.   Според депутата от БСП Драгомир Стойнев е абсолютно нормално Корнелия Нинова да танцува на музика, коята харесва. \" \", заяви Стойнев.   Социалисти казват, че народните танци са истинската стихия на лидерката им. На язвителните подмятания на симпатизанти на ГЕРБ, те припомнят факта, че премиерът и лидер на партията е запален по футбола и в това не виждат нищо лошо, както в в танците на Нинова. ", "date": "2018.07.30", "title": "Танците на Нинова в ритъма на Брегович станаха хит във „Фейсбук“ (видео)"}
{"url": "http://epicenter.bg/article/Zam-ministar--MVR-ne-mozhe-da-pronikne-v-glavite-na-prestapnitsite/160270/3/0", "text": "МВР не може да проникне в главите на престъпниците. Това каза пред БТВ зам.-министърът на вътрешните работи Стефан Балабанов във връзка със случая на убитата в Благоевград 58-годишна жена, която беше разстреляна след като подава сигнал, че дъщеря й е малтретирана и бита.   Зам.-министърът потвърди, че убиецът е бил с  . Бил е редовно призоваван в МВР да дава показания. „Нашите колеги не биха могли да знаят какво ще му текне в мозъка на този човек, когато ще вземе оръжието и ще разстреля тази абсолютно невинна жена”.   По думите му   и са осигурили безопасността на дъщерята на убитата жена. Никой не може да предположи, че този човек ще извърши такова тежко престъпление, категоричен беше зам.-министърът. Ние сме призвани по закон и отговаряме за сигурността и живота на българските граждани, каза той.   На въпроса  , зам.-министърът каза, че МВР работи с факти и доказателства. „МВР трябва да събере нужните доказателства, за да бъде вкаран този човек в затвора. Жалбата се разследва, а срокът за разследване е един месец. МВР не може да проникне в главите на тези престъпници”.   \"МВР не е Господ и не е слънце да огрее навсякъде\", каза зам.-министърът. Във връзка с    , Балабанов каза: „Разбира се, че е   и никой не е подал сигнал, че това момиче е изчезнало. Майката е подала сигнал на петия или шестия ден, МВР го издирва, има си бюлетин, то се обявява за издирване\".   Зам.-министърът   в сигнала си и каза, че това са някакви интерпретации.   Същевременно зам.-министърът уточни, че същият този човек е бил обявен за общодържавно издирване веднага след като майката е подала сигнала.   \"Разбира се, че знаем, че трябва да го търсим, но ние не можем да предположим, че тя ще бъде в хилядите къщи, за които МВР има наблюдения за производство на наркотици, за разпространение и т.н.\".   \"Когато някой е обявен, се пуска един бюлетин, разпространява се сред всички наши служители и започват действия. Има си сектор \"Издирване\", някой ходи в жилището, разговаря с роднини, търси допълнителна информация\", обясни Балабанов.", "date": "2018.07.30", "title": "Зам.-министър: МВР не може да проникне в главите на престъпниците"}
{"url": "http://epicenter.bg/article/Tarsyat-chuma-v-36-naseleni-mesta-okolo-ognishteto-v-Yambolsko/160316/4/0", "text": "Започна вземането на проби и извършването на клинични изследвания на дребните преживни животни във всички стопанства от 20-километровата зона на идентифицираното огнище на заболяването чума по дребните преживни животни, на територията на област Ямбол, съобщиха от пресцентъра на Областна администрация.   20-километровата зона, в която се извършват клиничните изследвания обхваща 36 населени места в засегнатата община Болярово, включва и населени места от съседните общини Елхово и Стралджа.   Вземането на проби от дребните преживни животни във всички стопанства се извършва от няколко екипа оторизирани ветеринарни лекари. Към този момент приключи безпроблемно вземането на проби в четири животновъдни обекта в с. Голям Дервент, община Елхово, при пълно съдействие от страна на стопаните.   Кметовете на населени места от 20-километровата зона, в които се извършват клиничните прегледи информират своевременно стопаните за предстоящите действия на ветеринарните служби.   В деня на проверките животните трябва да не бъдат извеждани, а да са в стопанствата.", "date": "2018.07.30", "title": "Търсят чума в 36 населени места около огнището в Ямболско"}
{"url": "http://epicenter.bg/article/Kevork-Kevorkyan/160284/11/33", "text": "\r\n Нашите политици сега пък се заоплакваха от „фалшивите новини“ – което си е истинско нахалство, като се има предвид, че тъкмо те са най-пъргавия източник на взаимно изключващи се твърдения, както и на откровени лъжи.  \r\n Те са Свещения Извор на Фалша. \r\n   \r\n Преди време евродепутат от ГЕРБ /Андрей Ковачев/ се изпъчи, че „Хората трябва да се съмняват, а не да вярват на всички новини“.  Пропусна обаче да допълни, че те трябва да се съмняват най-напред във всеки звук, дошъл откъм политиците.  \r\n Онова, което те произвеждат, отдавна се е превърнало в нещо хаотично - в някаква мазня, в която всичко, още в момента на изговарянето му, вече се опровергава. \r\n   \r\n Само българският инат може да понесе това бреме.  Ако някой ден изгазим Прехода, което е малко вероятно, ще бъдем Народ, готов да изтърпи абсолютно всичко, всяка идиотщина. \r\n В епизод от поредицата „Силата е в теб“, американското посолство ни съветва да изхвърлим от речника си думата „Дано“ - тя е видяна като главният източник на нашите злини.  \r\n Не дивите ни политици, а тази скромна, свитичка думица.  Ако я разкараме обаче към някакъв крематориум за грешни думи, всичко щяло да се оправи – това ни казват.  \r\n Вятър – ние до края на света ще си останем приютени при „дано“. \r\n Когато те лъжат непрекъснато, нямаш друг избор.  При това, лъжат те примитивно, без никакво въображение, без капчица артистичност.  \r\n Треснат някоя глупост, сетне я замитат с друга.  Метачи, които имат усърдието на циганките от „Градска чистота“ – и след тях остава повече боклук, отколкото преди метенето. \r\n От ГЕРБ вече дори не се притесняват, когато се самоопровергават - те създадоха едно нова политика, която почива на непрекъснати опровержения.  \r\n Новаторското в случая е, че така палят фишеци под собствените си недомислици. \r\n Същото се случи и сега – с поправките към приватизационния закон.  Приеха го, а сетне излезе, че, всъщност, били съгласни с ветото на президента Радев – той пък ги дебне, както горски дебне бракониери.  Обаче все едно, че нищо не се е случило – пишат и поправят, като в халваджийски тефтер.  \r\n А Ковачев ви съветва да не вярвате на фалшивите новини – е, каква по фалшива новина от сбъркан закон. \r\n Добре, че в ГЕРБ има хора, на които им отива да правят безгрижно/веселяшки въпросните опровержения.  Царе са на ведрия тепегьозлък.  \r\n Много сладък в това отношение е шефът на правната комисия – той излъчва винаги такъв оптимизъм, че не можеш да разбереш закони ли прави, или търка талончета от Националната лотария. \r\n Има, все пак, един положителен ефект: вече никой на нищо не вярва – имам предвид „наивниците“ от Народа.  \r\n При нормални обстоятелства, това би притеснило политиците – в нашата „Дано Губерния“ обаче става точно обратното.  Обзема ги лъчезарно спокойствие.  Може би смятат, че и опроверженията, в края на краищата, са форма на напредък. \r\n   \r\n Например. След като в началото на февруари Падишахът й даде три месеца срок да завърши съдебната реформа, от месец май Цецка Цачева трябваше да е опразнила кабинета си на правосъден министър, понеже нищо особено не се случи.  \r\n Но Монтескьо от Плевен все още е там. \r\n В този въртоп от опровержения, изтъняват и рефлексите на Властта.  И тя се обърква, дори при дребните кризи.  Защото Чумата не можеш да я залъжеш със словесни фокуси.  Но някои хора си въобразяваха, че могат – и то постфактум. Но не познаха.  \r\n Вместо още първия ден да пратят в Странджа всички устатници, които са им под ръка, за да обяснят разумно проблема, те предпочетоха да си играят на стражари и апаши. \r\n Разбира се, диалогът за Чумата не е лесен – това не е бълнуването за Западните Балкани.  \r\n Но реалният престиж, истинското влияние на един политик личи в подобни ситуации.  \r\n Трудно е обаче да надговориш хора, които от десетилетия са хранени с опровержения. \r\n Те може да се кланят и молят на думата „Дано“ - обаче пък думата „Доверие“ отдавна е изхвърлена от църквицата им. \r\n А, освен това, са и предпазливи и недоверчиви.  \r\n Идете и вие да газите из животинските ла.на – само половин ден, не повече - и вие ще станете такива, че и по-проклети дори. \r\n Никой не поиска – а и не посмя – да говори с Народа.  Властта отдавна няма подходящи умения за това, липсват й нужното търпение и упорство.  \r\n Всъщност, на нея й е по-лесно да върти Ножа, както винаги. \r\n Между другото, пак се движат със закъснение.  Стопаните, в поразената от Чумата зона, започват да колят добитъка, който предстои да бъде евтаназиран – и да складират месото във фризери.  \r\n А безопасно ли е то? Кой да ти каже. \r\n Пак се изплюват прибързани недомислици.  От Би Ти Ви съобщиха, че според министъра на земеделието, оградата по румънската граница, която трябва да спира заразените с африканска чума свине, ще струва около 80 хиляди лева – и това за около 130 километра!  \r\n Четири реда бодлива тел – да бяхте направили такава и срещу бежанците - условна, предупредителна, знак, че прекрачиш ли я, нарушаваш законите на една държава.  \r\n Сетне обаче излезе, че не са изчислили изкопните работи, коловете, които ще придържат мрежата и пр.  \r\n Сметката набързо стана 200- 300 хиляди лева, засега. Повтаря се историята с другата ограда. \r\n Щяха да правят цялостна ревизия на Криминалната приватизация на Прехода – а опряха до това, набързо да къдрят собствените си поправки.  Обещаната ревизия си остана тлъста лъжа.  Крайно време е някой ентусиаст да се сети и да направи една Бяла Книга на Лъжите.  \r\n Докато окончателно не сме свикнали с тях.  Всъщност, режимът на безкрайните опровержения вероятно цели тъкмо това. \r\n Опроверженията си вървят, веселието продължава – обаче тук-там прокапва и нещо истински мръсно.  След като не успяха да разкарат палатковия лагер на майките на деца с увреждания, изведнъж се появи още един лагер, пак на хора с увреждания.  \r\n Сега Майсторите на Опровержения вече имат готова реплика към тия клетници:  „Разберете се помежду си – ние ще ви изчакаме…“.  Подличко ще омърсят и призива „Системата ни убива“. \r\n   \r\n *** В миналата си дописка написах няколко думи за решението на американското радио „Свободна Европа“ да възобнови излъчванията си на български – мил поздрав за успехите ни напоследък.  По този повод цитирах и малко известно писмо на Георги Марков – в него той пише, между другото и следното:  „Техните /Западните/ обществени форми са по-съвършено неморални и представляват по-модерни и по-солидни укрепления за посредствеността и бездарието, основите на несправедливостта са много по-дълбоки и ПАРФЮМЪТ на демагогията (за да прикрие миризмата на ла.ната) - много по-силен…“ \r\n Парфюм при парфюма отвежда - и ето ви сега друга история.  Тия дни съобщиха подробности за двойката англичани, която, също като Скрипал, се беше отровила с „Новичок“.  \r\n Оказа се, че мъжът намерил някакъв флакон и го подарил на жена си, понеже го взел за парфюм, идиотът му с идиот! \r\n Ей тъй върви светът:  Несвободният Марков търси свобода при англичаните, за да разбере, че и там, като тук, парфюмират ла.ната – а пък някакъв свободен англичанин парфюмира с „Новичок“ жена си… \r\n   \r\n *** \r\n \r\n \r\n \r\n \r\n", "date": "2018.07.30", "title": "Кеворк Кеворкян: Губернията \"Дано\""}
{"url": "http://epicenter.bg/article/Na-pazara-izliza-maystorski-zapleteniyat-kriminalen-roman--Zaroveni-zhertvi--na-Dzhon-Sandford/160306/6/0", "text": "На 3 август излиза майсторски заплетеният криминален роман „Заровени жертви“, подписан от Джон Сандфорд, който има в актива си над 40 бестселъра.   „ “ (превод: Деян Кючуков, 368 стр., 18 лв.) запознава българските читатели с харизматичното ченге Лукас Девънпорт. Минали са двайсет и пет години от изчезването на две малки момичета – случай, който той не е успял да разплете. Навремето цялата полиция е вдигната на крак, но без резултат. Днес, при разрушаване на стари сгради в покрайнините на Минеаполис, телата им случайно са открити. Което връща Лукас към престъплението – и към кошмара, още по-мрачен отпреди. В далечната 1985-а шефовете му обявяват случая за приключен, но младият и напорист полицай не е съгласен с тях. Сега има шанс да довърши започнатото, но колкото по-надълбоко рови, толкова по-ясно става едно:  заровени са не само техните тела, заровена е истината.    е псевдоним на Джон Розуел Камп. Роден през 1944 г. в Сидър Рапидс, Айова, той започва кариерата си като журналист и през 1986 г. печели наградата „Пулицър“ за своите репортажи. По-късно, вече като романист, създава над четиресет бестселъра. Те се делят на няколко серии, от които най-популярна е „Жертвите“, с главен герой Лукас Девънпорт –  ченге от Минеаполис с остро чувство за справедливост, което понякога не се притеснява да заобиколи правилата, за да я постигне. Към същата тази поредица принадлежи и настоящата книга, чийто приковаващ финал несъмнено ще ви удовлетвори.     *** “,  Първи на терена пристигнаха машините за разрушаване – като стоманени динозаври, дърпащи и разкъсващи къщите със своите челюсти, които изтръгваха комини, керемиди, капандури и стрехи, дъсчени обшивки и тухлени стени, камък и зидария, греди, стълбища и балкони, каси на врати и прозорци. Стари мечти, мъртви амбиции и изгубени животи заминаваха в каросериите на самосвалите заедно с изсъхнали рози и пролетни люляци.   Щом разчистването приключи, дойде изкопната техника, за да прореже дълбока рана в тъмнокафявата почва, простираща се между двете пресечки. Към дузина тежки багери и булдозери „Бобкат“, „Катерпилар“ и „Мак“, както и една оранжева „Кубота“, запълзяха с пъшкане и ръмжене, борейки се със суровата земя.   Сега те стояха, смълчани като смъртта. Водачите им се бяха събрали по двама и трима, с жълти каски на главите и велурени работни ръкавици, облечени в джинси и груби памучни ризи, за да обсъдят ситуацията. Около изкопа се въргаляха натрошени бетонни плочи, останки от онова, което някога бе представлявало подове и стени на мазета. Стари електрически кабели, намотани на рула, очакваха да ги приберат. Забити колчета обозначаваха периметъра на основите, където щеше да се излее новият бетон.   Нищо от това нямаше да се случи днес. В единия ъгъл на ямата дванайсет мъже и четири жени бяха наобиколили вързоп, омотан в найлоново фолио – някога прозрачно, а сега станало ръждивожълто от годините. Вързопът още стоеше полузарит в земята, но пръстта от горния му край бе разчистена на ръка. Сред групата имаше неколцина ръководители на строежа – те се разпознаваха по жълтите, бели и оранжеви каски. Останалите бяха ченгета. Една полицайка на име Хоут, експерт по разследване на стари престъпления, бе коленичила пред вързопа, привела лице едва на десетина сантиметра от него. Насреща ѝ, през найлона, се хилеха лицата на две мъртви момичета. Изсъхналата им кожа бе силно изпъната върху костите на скулите, челюстите и челата, очите им бяха черни дупки, а устните – сплескани белези, но зъбите им си оставаха все така бели и лъщящи, както в деня на убийството им.   – Това са те – вдигна глава Хоут. – Сигурна съм. Запечатани са там, вътре.   ДЕНЯТ В МИНЕАПОЛИС БЕШЕ ГОРЕЩ, по небето почти не се виждаше облаче. Юлското слънце жареше силно, но почвата си оставаше влажна и прохладна, миришеща на гнили коренища и съвсем леко на канал от разкъсаните от багерите тръби. Друга жена, нагазила в изкопа с обувки на токчета и черен панталон за двеста долара, сега омазан с кал, попита: – Можеш ли да кажеш какво е станало? Били ли са вече мъртви, когато са ги увили в найлона? – Най-вероятно да. – Хоут се изправи и отупа коленете на джинсите си. – Струват ми се обесени. – Удушени? – Не, обесени. Сега не се вижда добре, но и при двете забелязвам леко изместване на вратните прешлени, а ръцете им се губят някъде зад гърбовете, вместо да лежат отстрани. Предполагам, ще се окажат завързани или оковани с белезници. Във всички случаи експертизата ще покаже повече. – Какво друго? – Марси... – Хоут мразеше да се ангажира с предположения, преди да разполага с всички факти. Това си бе чисто нейна характеристика. Повечето ѝ колеги обожаваха да разтягат всякакви теории, включително отвличане от извънземни или сатанински ритуали. – Поне нещичко? – Добре, останала е доста тъкан. Телата са мумифицирани, сякаш са били едва ли не дълбоко замразени в найлона. – А дали ще има органични следи от убиеца? – Жената имаше предвид сперма, но не използва думата. Ако намереха сперма, от нея можеха да извлекат ДНК. – Възможно е – отвърна Хоут. – Надали се е пазил особено, защото по онова време никой не е бил чувал за ДНК анализ. Не е изключено да попаднем на косми или нещо друго. Но все пак аз не съм съдебен медик, така че... нека първо ги откараме при специалистите. – Марси? – подвикна един от полицаите отзад. – Девънпорт идва насам. Марси Шерил, завеждащ отдел „Убийства“ на Минеаполис, се обърна да погледне. Лукас Девънпорт, тъмнокос, широкоплещест мъж в черен панталон, синя риза и сако, окачено на показалец през рамото му, слизаше по земния насип към групата, насъбрала се около найлоновата гробница. Изглеждаше като излязъл от някоя класическа модна реклама – очите, ризата и вратовръзката му преливаха в трептящи лазурни оттенъци. – Е, само Девънпорт ми липсваше – промърмори тя. – Той е работил по това тук – отбелязва един от повъзрастните мъже, посочвайки телата. – Надали – усъмни се Шерил. – Бил е твърде млад.   – Не, спомням си – настоя мъжът. – Здравата беше захапал случая. Беше му първият като инспектор.   Шерил беше най-старшият действащ полицай на сцената – уверена жена, наближаваща четиресетте, с гарвановочерна коса, широка белозъба усмивка и онова, което предходното ѝ поколение колеги наричаха „апетитна фигура“. Още в началото на кариерата си бе извоювала репутацията, че не се бои от юмручни схватки и се справя с полевата работа не по-зле от своите колеги мъже. Не се бе размекнала и по-късно, с изкачването в служебната йерархия, и всички бяха убедени, че един ден ще оглави полицията в Минеаполис или ще премине в политиката.   Сред стоящите наоколо имаше пет бивши ченгета, участвали в първоначалното разследване. След откриването на телата мълвата се бе разпространила с мълниеносна бързина и полицаи от всички краища на града – както пенсионирани, така и пред пенсия – се бяха качили в колите, за да дойдат тук, да зърнат момичетата с очите си и да поговорят за старите времена. За горещите лета и студените зими, за патрулирането по улиците, преди да навлязат високите технологии, компютрите, мобилните телефони и ДНК експертизите…    ", "date": "2018.07.30", "title": "На пазара излиза майсторски заплетеният криминален роман „Заровени жертви“ на Джон Сандфорд"}
{"url": "http://epicenter.bg/article/Donald-Tramp-obvini-prokurora-Robart-Malar-v-konflikt-na-interesi/160267/7/96", "text": "Американският президент Доналд Тръмп обвини специалния прокурор Робърт Мълър в \"конфликт на интереси\", заради който той не бива да води разследването на подозренията за руска намеса в президентските избори през 2016 г., предаде Франс прес.   В серия от туитове Тръмп каза, че през годините е имал \"много лоши и конфликтни работни отношения\" с Мълър.   \"Дали някога Робърт Мълър ще разкрие конфликтите си на интереси с президента Тръмп, в това число факта, че имахме много лоши и конфликтни работни отношения. Отказах му началническия пост във ФБР (ден преди назначаването му за специален прокурор) и Коми му е близък приятел\", написа Тръмп.   Джеймс Коми бе уволнен от Доналд Тръмп от поста директор на ФБР през май 2017 г. и оттогава е много критичен към президента.   Като специален прокурор, Мълър трябва да установи дали руски представители са се намесили в предизборната кампания през 2016 г. и дали има съглашателство между руски длъжностни лица и щаба на Тръмп.   Във вчерашните си туитове Тръмп попита защо Мълър се фокусира само върху него и предизборния му щаб, а не разследва и демократите. Той добави, че \"ловът на вещици\" срещу него е започнал от \"лъжливо досие\", за което са платили \"мошеничката Хилари\" Клинтън и Демократическата партия.", "date": "2018.07.30", "title": "Доналд Тръмп обвини прокурора Робърт Мълър в конфликт на интереси"}
{"url": "http://epicenter.bg/article/Zhertvite-na-pozharite-v-Gartsiya-stanaha-91/160268/7/51", "text": "Противопожарната служба в Гърция съобщи, че жертвите от пожарите в крайбрежните райони източно от Атина са нараснали до 91. 25 души все още се водят изчезнали.   Пожарът тръгна от няколко огнища на 23 юли, които се разпространиха много бързо. По данни на брюкселския Център за изследване на епидемиологията на бедствията това е най-смъртоносният пожар в Европа от 1900 г.    По различни данни броят на унищожените постройки по крайбрежието варира от 3 до близо 5 хиляди.   Повечето жертви са загинали в огъня, но някои са се удавили в морето, бягайки от пламъците.   Десетки доброволци гмуркачи, някои бивши \"тюлени\" от военноморските сили, продължават да търсят тела в морето.", "date": "2018.07.30", "title": "Жертвите на пожарите в Гърция станаха 91"}
{"url": "http://epicenter.bg/article/Kralskata-naslednichka-Zara-Tindal-razkri--che-e-prezhivyala-vtoro-pomyatane/160278/10/100", "text": "Зара Тиндъл, внучката на кралица Елизабет Втора, разкри, че преди раждането на дъщеря си Лена е пометнала за втори път, съобщи Контактмюзик, цитиран от Дарик.   37-годишната състезателка по конен спорт и съпругът й, бившият ръгбист Майк Тиндъл, станаха родители за първи път през 2014 г., когато се роди дъщеря им Мия. През ноември 2016 г. двойката оповести, че очаква второ дете. Само няколко седмици по-късно беше съобщено, че Зара Тиндъл е пометнала.   Сега внучката на кралица Елизабет Втора разкрива в интервю за в. \"Сънди таймс\", че е претърпяла второ помятане, но е предпочела да не съобщава за него, тъй като темата е била \"твърде болезнена\". \"Има периоди в живота, когато човек не желае да говори за болката си. Времето обаче лекува всичко\", казва Зара Тиндъл, допълвайки, че второто й помятане се е случило на по-ранен етап от бременността в сравнение с първото.   Втората дъщеря на Зара и Майк Тиндъл, Лена, се роди през юни тази година.", "date": "2018.07.30", "title": "Кралската наследничка Зара Тиндъл разкри, че е преживяла второ помятане"}
{"url": "http://epicenter.bg/article/Kartofeni-ruladini-s-chesnov-sos/160318/9/93", "text": "\r\n \r\n \r\n \r\n \r\n \r\n \r\n \r\n \r\n \r\n \r\n \r\n   \r\n \r\n \r\n \r\n \r\n \r\n   \r\n \r\n \r\n Картофите се обелват и нарязват на кубчета. Варят се, след това се отцеждат от водата, изсипват се в голям съд и се намачкват. Добавят се ситно нарязаните кренвирши и гъби, натрошеното сирене и ситно настъргания кашкавал. Към получената смес се прибавят подправките и двата белтък. Всичко се разбива. \r\n   \r\n Оформят се рулца, които се потапят в галета-яйце-галета. Руладините се пържат до златисто. \r\n   \r\n Поднасят се с чеснов сос, направен от изброените продукти. \r\n", "date": "2018.07.30", "title": "Картофени руладини с чеснов сос"}
{"url": "http://epicenter.bg/article/Bashtata-na-Megan-Markal--Nyama-nikakav-nachin-da-se-svarzha-s-neya--Naistina-sam-sakrushen-/160280/10/99", "text": "Бащата на херцогинята на Съсекс Меган е  , съобщи Контактмюзик. Томас Маркъл твърди, че откакто е станала член на кралската фамилия, дъщеря му го е изключила от живота си и не поддържа контакт с него.  настоява, че след уредената история с папараците преди сватбата на дъщеря му с принц Хари и след като отправи \"някоя и друга критика\" към кралското семейство, . \"Наистина съм съкрушен, че  . Преди  , но след като си позволих няколко критики, бях напълно отрязан. На тези номера вече не отговаря никой и \", казва Томас Маркъл за \"Мейл он сънди\".    през май, след като получи инфаркт. \"За нея вероятно щеше да е по-добре, ако се бях споминал. Всички щяха да й съчувстват. Въпреки всичко се надявам да се помирим. Не искам да умра, без да съм говорил с Меган отново\", казва Томас Маркъл.   Източник: Дарик", "date": "2018.07.30", "title": "Бащата на Меган Маркъл: Няма никакъв начин да се свържа с нея! Наистина съм съкрушен!"}
{"url": "http://epicenter.bg/article/Dragomir-Stoynev--BSP-iska-predsrochni-parlamentarni-izbori-kolkoto-se-mozhe-po-skoro/160265/2/48", "text": "БСП иска предсрочни парламентарни избори колкото се може по-скоро, каза пред bTV зам.-председателят на парламентарната група на БСП Драгомир Стойнев.   „Всички знаем, че това правителство няма да си изкара мандата”, подчерта той.   Избори ще има съвсем скоро, хората и бизнесът вече се готвят, изтъкна Стойнев.   „Това, че г-н Борисов не може да изкара един пълен мандат, не е проблем на БСП, а на ГЕРБ”, каза Стойнев по повод думите на премиера, че 3 пъти им дава шанс да управляват.    „Липсваше ни суджукът на ГЕРБ”, каза Стойнев пък по повод на изказването на Борисов БСП да си „хапнат и пийнат” на Бузлуджа – „те обичат”.   Във връзка с пожара в „Царските конюшни” Стойнев предположи, че целта е имотът е да бъде съборен, за да се изгради нова сграда на негово място, и това се прави по престъпен начин.   По повод клипа, на който лидерът на социалистическата партия танцува на ритмите на Горан Брегович, Стойнев коментира, че като народен човек Корнелия Нинова се е забавлявала така, както й идва отвътре.   „Когато сме всички заедно, членовете и симпатизантите, наистина атмосферата е неописуема. Не смятам, че е станало нещо лошо. Просто хората видяха Корнелия Нинова не само като лидер на най-голямата опозиционна партия, а и като един нормален човек, който се забавлява”, отбеляза Стойнев.", "date": "2018.07.30", "title": "Драгомир Стойнев: БСП иска предсрочни парламентарни избори колкото се може по-скоро"}
{"url": "http://epicenter.bg/article/7-oblasti-sa-sas-zhalt-kod-za-gramotevitsi-i-gradushki/160266/2/0", "text": "Жълт код за опасно време е обявен за 7 области в Северна България. Предупреждението е за обилни валежи и гръмотевици и важи за областите: Видин, Монтана, Враца, Плевен, Ловеч, Габрово и Велико Търново.   \"Ще има валежи от дъжд, в следобедните часове, придружени с гръмотевици. Остават условия за локални градушки. Сумарни количества за денонощието 20-35 л/кв.м\", сигнализират от Националния институт по метеорология и хидрология.   Иначе днес над страната ще бъде по-често с разкъсана облачност. Преди обяд в отделни райони, а в следобедните часове на много места отново ще има краткотрайни валежи придружени с гръмотевици. На отделни места, главно в северозападната половина на страната и Родопите валежите ще са временно интензивни. Остават условията за локални градушки. Ще духа слаб до умерен вятър от север-североизток. Температурите ще останат без съществена промяна и максималните ще са между 27° и 32°, малко по-високи в крайните югозападни райони.   Атмосферното налягане е по-ниско от средното за юли и ще остане без съществена промяна. Над Черноморието ще бъде предимно слънчево, с временни увеличения на облачността. На места, главно в следобедните часове, ще има краткотрайни валежи придружени с гръмотевици. Ще духа слаб до умерен вятър от север-североизток. Максималните температури ще са 27°-29°. Температурата на морската вода е 25°-27°. Вълнението на морето ще бъде 1-2 бала.   Над планините ще се развива купесто-дъждовна облачност и ще има краткотрайни, временно интензивни валежи, придружени с гръмотевици и временно усилване на вятъра. Максималната температура на височина 1200 метра ще е около 21°, на 2000 метра – около 16°.", "date": "2018.07.30", "title": "7 области са с жълт код за гръмотевици и градушки"}
{"url": "http://epicenter.bg/article/-Maykite-na-detsa-s-uvrezhdaniya-otnovo-na-protest-dnes/160269/2/0", "text": "Родители и близки на хора с увреждания излизат на обединен протест в София днес, съобщава БТВ. Под надслов \"Системата убива - всички\" недоволството ще започне в 17 часа пред Народното събрание и ще прерасне в шествие до Министерския съвет. През седмицата се разбра, че законопроектите за хората с увреждания ще бъдат внесени наесен в парламента. Социалният министър Бисер Петков увери, че полага максимални усилия, за да постигне съгласие в работната група. Майките на деца с увреждания протестират от началото на юни, като почти в цялата страна вече има палаткови лагери. В столицата палатките са пред сградите на Народното събрание. Протестиращите изпратиха депутатите в лятна ваканция с бали сено и надпис „И ние имаме бали, а вие си почивайте на остров Бали.”  Майките за пореден път обясниха, че няма да отстъпят от исканията си, тъй като от шест години чакат поправки, които да отговарят на международните документи, които страната ни е ратифицирала. ", "date": "2018.07.30", "title": " Майките на деца с увреждания отново на протест днес"}
{"url": "http://epicenter.bg/article/Biser-Petkov--Uvelichavame-parite-za-vsichki-hora-s-uvrezhdaniya/160273/2/0", "text": "Социалният министър Бисер Петков обеща тройно увеличение на интеграционната добавка за хората с 3-та група инвалидност. По думите му в тази група попадат най-много хора с увреждания.   В 3-та група влизат увреждания под 75%. Сега тяхната добавка е 11 лева и 25 стотинки. Занапред тя ще се изчислява на друга база – като 10% от линията на бедността. Това означава 34 лева вместо сегашните 11.   Значително увеличение Петков прогнозира и за хората в най-тежко положение.   Работим, за да се преустановят протестите и да преминем към интензивна подготовка за закона, който да влезе наесен в парламента. Това заяви в студиото на \"Здравей, България\" социалният министър Бисер Петков относно подготовката на Закона за хората с увреждания и допълни, че никога не е проблем да си подаде оставката.   ,,Моята оставка я имат още от 11 юни'', напомни той.   Социалният министър коментира, че в предстоящата реформа в Закона има предложения, които значително да подобрят живота на хората с увреждания.   Проектът на Закона за хората с увреждания предвижда увеличаване на финансовата подкрепа за всички групи.   На фона на недоволството на хората с увреждания, той поясни, че Министерството на труда и социалната политика е направило проектозакон, който ще се разглежда в понеделник. По думите му в предложенията предвиждат увеличаване на парите за всички.   \"Те са по линия на предвидената месечна финансова подкрепа, която ще замени интеграционните добавки, които сега се получават от хората с увреждания. Тази подкрепа ще бъде в по-значителен размер. Предложението е най-значителното увеличение да бъде за тези хора с увреждания, които получават социална инвалидна пенсия с добавка за асистентска услуга, т.е. те не са работили и не могат да работят заради състоянието си\", каза той.   ,,За да бъдат удовлетворени всички потребности, ще са необходими около 100 милиона, ето защо трябва да търсим съдействие и от финансовото министерство'', каза Петков и увери, че всички усилия на правителството са насочени към това правата на хората с увреждания да бъдат обезпечени както трябва.   ,,Проектозаконът е направен така, че да е в симбиоза с Конвенцията за правата на хората с увреждания'', завърши той.  ", "date": "2018.07.30", "title": "Бисер Петков: Увеличаваме парите за всички хора с увреждания"}
{"url": "http://epicenter.bg/article/Todor-Chobanov--Ne-e-kasno-da-spasim--Tsarskite-konyushni-quot--/160274/2/0", "text": "\"Не е късно да спасим „Царските конюшни\" и те да получат нов живот\". Това заяви за \"Здравей, България\" зам.-кметът по култура в Столичната община Тодор Чобанов.   Той призова Министерството на културата колкото се може по-бързо да обяви историческите постройки за културна ценност от национално значение, и допълни, че трябва се действа експедитивно.   \"Кой не си е свършил работата не е наша роля да установим – наша роля е да мобилизираме институциите, за да имаме добър резултат, а именно – спасяване на този комплекс, който е от национално значение\", допълни Чобанов.   Запитан дали ако тези сгради изгорят, на мястото ще могат да се строи, главният архитект на София арх. Здравко Здравков поясни:   \"Това нямаше да помогне на собствениците, защото винаги в едно проектиране водещият е градоустройственият план. Този план през 2015-а година е защитил терена\".   \"Видях дим още към 20:30-21.00 часа вечерта. Звъннах на 112, те ме прехвърлиха на пожарната. И оттам ми казаха да наблюдавам мястото и да звънна отново\", разказа Елица, която живее в близост до постройките.   Тя и други свидетели на пожара казаха, че през деня не са видели някой да влиза в сградата.   Специално сформирана комисия в Столичната община започва опис на щетите в изгорелите \"Царски конюшни\". По случая тече разследване. Умишлен ли е палежът тепърва ще се установява.   Припомняме, че пожарът пламна в неделя сутринта. В продължение на няколко часа 8 пожарни автомобила и 30 пожарникари се бореха с огъня.   Няма пострадали хора, нито сериозно засегнати съседни сгради.  ", "date": "2018.07.30", "title": "Тодор Чобанов: Не е късно да спасим „Царските конюшни\" "}
{"url": "http://epicenter.bg/article/Zam-vatreshen-ministar-se-oplete--ne-znae-chii-sa-tsarskite-konyushni-/160276/2/0", "text": "Бившите царски конюшни са комплекс от 20 сгради, може би МВР има някаква собственост там, но не мога да конкретизирам. Най-важното е, че колегите спасиха имота до голяма степен и не позволиха да се разрастне пожара. Това каза зам.-министърът на вътрешните работи Стефан Балабанов.  Всички сгради, които са собственост на МВР се охраняват добре, стана ясно от думите му. „Имаме стотици сгради. Не могат да влязат клошари, при охрана. Пожарът може да се предизвика умишлено, може и от късо съединение. Текат проверки по случая. Не са спрели да работят колегите“, уточни той пред bTV.  Зам.-министърът на вътрешните работи коментира случая с бруталното убийство в Благоевград, което разтърси страната. „МВР работи с факти, данни и доказателства. Жалбата на дъщерята се е разследвала от МВР. Срокът за това е един месец. МВР не може да проникне в главите на престъпниците и да знае какво планират. Осигурили сме безопасността на дъщерята. Работим в обстановка на вербална омраза. МВР не е Господ и не е слънце да огрее навсякъде. Работим по превенцията“, влезе в режим на обяснения Балабанов.  По отношение на случая с момичето, държано в плен в Добрич. „Похитителят е бил обявен за издирване. Няма как да проверим хиляди къщи в Добрич. Кой може да докаже, че 20 дни това момиче е било в жилището на похитителя. Проверили сме адреса и тя не е била там. И ние сме хора и допускаме греши. Но имаме едно задължение и го спазваме“, увери Балабанов. „Имаме нужда от съдействие от обществото“, добави той.   Ето как протече разговорът между зам.-вътрешния министър Стефан Балабанов и противоречията, в които се оплете той в разговора си с  Мария Цънцарова: Водеща: - 20 дни момиче стои в плен и накрая е открито случайно? - Зам.-министър на МВР (Стефан Балабанов):  Разбира се, че е случайно. В Добрич има хиляди къщи. Никой не е подал сигнал, че това момиче е изчезнало... Водеща: - Майката е подала сигнал... Зам.-министър на МВР (Балабанов): - Майката е подала сигнал на 5 или 6-ия ден (противоречие №1)... Водеща: - Момичето го няма 20 дни... Зам.-министър на МВР (Балабанов): - МВР издирва с бюлетин и процедура.. Водеща: - Майката е посочила името на похитителя в сигнала си... Зам.-министър на МВР (Балабанов): - Не е посочено такова нещо. Водеща: - Говорителят на главния прокурор Арнаудова обяви, че този човек е обявен за общодържавно издирване.  Зам.-министър на МВР (Балабанов): - Да така е. (Противоречие №2) Водеща: - Кога? Зам.-министър на МВР (Балабанов): - Веднага след като майката е подала сигнала (Противоречие №3) Водеща: - Значи все пак сте знаели, че трябва да търсите него? Зам.-министър на МВР (Балабанов): - Разбира се, че знаеме (тук трябва да видите видеото просто). Водеща: - Как минава едно такова издирване? Някой ходи ли в собственото жилище на издирваното лице... Зам.-министър на МВР (Балабанов): - Разбира се, разговаря с роднини, търси допълнителна инфорамция и т.н. - това са стандартни процедури. Водеща: - И в това жилище (бел. ред. - на издирваното лице) не е открито момичето? Зам.-министър на МВР (Балабанов): - Разбира се, че не е открито в нейното жилище... Водеща: - Не в нейното, а в неговото жилище, за което твърдите, че е посетено. Зам.-министър на МВР (Балабанов): - Не, никой не е казал, че е посетено. Ние нямаме такива сигнали  (Противоречие №4 - според описаната по-горе процедура и Противоречие №5 за сигналите) Водеща: - Ама нали търсите него? Не отивате ли у тях по процедурата... Зам.-министър на МВР (Балабанов): - Разбира се, че отива наш колега. (Противоречие №6) Водеща: - И не разбира, че там има задържано момиче? Зам.-министър на МВР (Балабанов): - Ние не можем да проникнем, когато нямаме прокуроско постановление... Водеща: - Когато издирвате едно момиче, което се предполага, че е похитено от този човек - не е ли редно да претърсите собственото му жилище? Зам.-министър на МВР (Балабанов): - Редно е, разбира се... Кой може да докаже, че това момиче е било постоянно там? (Да, те отвлечените обикалят по моловете, бе.) (Противоречие №7 по постановленията по-горе) Водеща: - Ама защо не проверихте там ли е тя? Зам.-министър на МВР (Балабанов): - Нашите служители са проверявали и не се е оказало това момиче на този адрес. (Противоречие №8 - нали нямахте постановление, как проверихте?) ...стига ви толкова.", "date": "2018.07.30", "title": "Зам.-вътрешният министър Стефан Балабанов не знае чии са царските конюшни "}
{"url": "http://epicenter.bg/article/Deputat-ot-BSP-za-Tsarskite-konyushni--Nyakoy-e-deystval-stalinistki---ima-sgrada--ima-problem/160277/2/0", "text": "Покривът на Царските конюшни в центъра на София изгоря и то след проливен дъжд. Емблематичната сграда е обект на сериозни съдебни спорове, а обстоятелствата, при които пламна пожарът в сграда без ток, навеждат към сериозни въпроси и съмнения за умишлено деяние.   Депутатът от БСП Петър Витанов заяви в сутрешния блок на Bulgaria ON AIR, че през 2016 г. неговата партия е осветлила и осуетила грандиозна измама, свързана с Царските конюшни.   \"През 2016 г. областният управител, назначен от \"Реформаторския блок\" и неговите заместници, представляващи ГЕРБ, продадоха 7,3 декара земя под Конюшните за 650 000 лева. Това е около 20 пъти по-ниско от пазарната цена. 50 метра по-нагоре, на мястото на чешкото посолство, 3,5 декара се продадоха за 11 млн. лв., а при хотел Сердика – 10 декара за 20 млн. лв.\", припомни социалистът.   Гостът изрази дълбоки съмнения, че пожарът е случаен, тъй като по негови думи \"където има бизнес интереси – често има и спонтанни пожари\".   \"Това е опит за умишлен палеж! Някой е действал сталинистки – има сграда, има проблем! Несериозно е да не се знае чия собственост е тази сграда. Не съм голям оптимист по отношение на бъдещия резултат. Още повече щом гледам театър \"Възраждане\", който седи обгорен така, както са го оставили пожарникарите. Дори непредубеденият софийски гражданин се чувства, че го правят на идиот\", отбеляза Витанов.   Очевидец разказа, че малко преди да завали поройният дъжд в София, е видяла слаб пушек, но след бурята – нищо. Едва часове по-късно пожарът пламнал.", "date": "2018.07.30", "title": "Депутат от БСП за Царските конюшни: Някой е действал сталинистки - има сграда, има проблем"}
{"url": "http://epicenter.bg/article/Melaniya-Tramp-diktuva-modata--Eto-9-letni-predlozheniya-ot-lichniya-garderob-na-parvata-dama--Snimki-/160282/10/84", "text": "Съпругата на  неслучайно е призната за истинска модна икона. Първата дама е тази, която диктува модата през последните години. Тя залага на по-дискретни тоалети, но винаги блести с изящност и чрез облеклото си влияе на много жени. Предлагаме ви няколко летни предложения, с които  очарова дори и най-големите модни критици.   Мелания Тръмп блесна в прелестна рокля с висока талия и дължина до глезените на Erdem Kasia. Дрехата е с принт на птици и е изключително актуална за сезона.    За любителите на спортно-елегантния стил – Мелания демонстрира как може да изглеждаме секси и в панталон. При едно от пътуванията си тя бе заложила на панталон на цветя на Erdem, комбиниран с изчиствена бяла риза и закачливи жълти обувки.   Първата дама се появи в стилна бежова рокля на Roland Mouret при пристигането на семейство Тръмп във Великобритания. Дрехата се хареса на всички критици.   На Острова г-жа Тръмп се разходи и с цветна лятна рокля на Виктория Бекъм и прелестни бежови обувки с червена подметка - запазена марка на Кристиан Лубутен.   Несъмнено любим модел на всички любители на модата е коктейлната бяла рокля без ръкави, дело на Ели Сааб, с която Мелания се появи на гала вечеря на срещата на НАТО.    При визитата в музикалната консерватория във Ватерло през юли първата дама на САЩ беше с прекрасна рокля на Calvin Klein без ръкави в тъмносиньо, дълга до прасеца, и бели обувки на Christian Louboutin.   През този сезон са популярни широки ризи, носени като туники или рокли. Именно на риза напомня тази карираната рокля на Мелания Тръмп на Ralph Lauren. Тоалетът ѝ е пристегнат с червен колан и допълнен от равни обувки в същия цвят.   При срещата ѝ с кралица Рания Мелания Тръмп бе облечена в стилна розова рокля на Proenza Schoulder, чийто продажби скочиха до небето.   За срещата с испанския крал Фелипе VI и съпругата му Летисия Мелания пък бе избрала рокля с флорални мотиви без ръкави на Valentino Resort, също е розов цвят. ", "date": "2018.07.30", "title": "Мелания Тръмп диктува модата: Ето 9 летни предложения от личния гардероб на първата дама (Снимки)"}
{"url": "http://epicenter.bg/article/dayana/160287/10/84", "text": "На днешната дата, преди 37 години пресолонаследникът на британския престол принц Чарлз сключва църковен брак с жената, превърнала се в най-популярната и обичана кралска особа на всички времена - Даяна. Събитието от 1981 година е проследено пред малкия екран от над   във Великобритания. Въпреки че през 2011 г. рейтингите се изчисляват по друг начин, все пак официалните данни сочат, че големият син на Даяна принц Уилям и съпругата му Кейт Мидълтън не могат да подобрят този рекорд. Тяхната сватба е гледана от   зрители. Денят е петък и е обявен за почивен във Великобритания, така че там всеки може да наблюдава тържествата по телевизията.   Модерната сватба на Меган и Хари през май тази година учудващо не успя да се доближи до постижението на Уилям и Катрин. Венчавката между американката и малкия син на Чарлз и Даяна бе в събота, но събра   британски зрители.    Изненадващо, още една кралска сватба също събира по-голяма аудитория от тази на принц Хари. Чичо му принц Андрю и Сара Фъргюсън си казват \"да\" през 1986 година пред  тв зрители във Великобритания. Все пак няма как да игнорираме умението на скандалната червенокоса Фърги да привлича вниманието на поданиците на Елизабет II.   Eдин от най-ниските рейтинги се пада на Камила и голямата ѝ любов принц Чарлз. Втората сватба на престолонаследника има само   зрители във Великобритания. Трябва да се отбележи обаче, че тя е излъчена само по един канал в страната.   Най-популярната сватба в света - тази на Даяна и Чарлз, е и най-скъпата в кралския двор. Тя струва впечатляващите  . В сравнение със сватбата на родителите му, венчавката на Уилям и Кейт е направо скромна. За нея са дадени   долара. Тазгодишната сватба на Хари с Меган струва   долара. Кралското семейство плаща за празника, но основната сума, покриваща мерките за сигурност около събитието, е за сметка на данъкоплатците.   Хецогиня Катрин дава за хитовата си рокля Alexander McQueen 400 000 долара. Меган Маркъл не издава сумата, която е платена за нейния сватбен тоалет висша мода от Givenchy. Смята се, че той е струвал повече от този на етърва ѝ - а именно 510 000 долара. Внушителната рокля на свекърва им струва скромните 115 000 долара, въпреки че шлейфът ѝ е дълъг цели 7,5 метра.   Източник: Дир.бг", "date": "2018.07.30", "title": "Успяха ли сватбите на Меган и Кейт да надминат венчавката на Даяна по ТВ рейтинг и разходи?"}
{"url": "http://epicenter.bg/article/Bashtata-na-Megan--Dayana-shteshe-da-se-otvrati-ot-nachina--po-koyto-dashterya-mi-se-darzhi-s-men/160293/10/100", "text": "В интервю за една от световните медии 74-годишният Томас Маркъл заявява: „Принцеса Даяна щеше да се отврати от начина, по който Меган и кралското семейство се отнасят с мен\"   На въпрос дали коментарите му за покойната майка на принц Хари ще  разтроят зетя му, Маркъл добави: „Не ме интересува дори и Хари никога да не ми проговори, ще оцелея.”   Томас все още страда от факта, че дъщеря му не иска да общува с него. Преди време той дори заяви, че ще получи нова сърдечна атака и именно Меган ще е виновницата за нея.   Страхувете на бащата идват от факта, че дъщеря му ще се промени от новия си кралски статут: „Ако Меган не ми проговори никога отново, не знам как ще продължа напред, сърцето ми се къса”, заяви той.", "date": "2018.07.30", "title": "Бащата на Меган: Даяна щеше да се отврати от начина, по който дъщеря ми се държи с мен"}
{"url": "http://epicenter.bg/article/Shtastliv-dyado-i-sladka-vnuchka--Tramp-siyae-v-kompaniyata-na-malkata-Arabela/160296/10/99", "text": "Американският президент Доналд Тръмп рядко показва топлата страна на сърцето си. Той обаче  .   Двамата бяха заснети пред Белия дом, кацайки с хеликоптер от Ню Джърси. Щастливият дядо не пускаше ръката на малката си внучка, с която многократно е  .   Зад тях пък бяха  , придружавана от съпруга и другите си две деца. Арабела се превърна в любимка на хора от цял свят, а най-вече на китайците.   Момиченцето , а нейната майка постоянно демонстрира знанията ѝ в социалните мрежи. Преди време Арабела . Смята се, че в семейство Тръмп няма мързеливци.   Затова и се възлагат големи надежди на момичето. Смята се, че  и ще стане една от най-влиятелните и стилни бизнес дами в света.   Източник: дарик", "date": "2018.07.30", "title": "Щастлив дядо и сладка внучка: Тръмп сияе в компанията на малката Арабела"}
{"url": "http://epicenter.bg/article/Dzhuliana-Gani-se-razvezhda/160299/10/100", "text": "Джулиана Гани се развежда със съпруга си Станимир Ташев, потвърди самата тя новината пред в. \"Телеграф\".   Двамата сключиха брак в края на август миналата година, а Джулиана заяви, че ще разкрие подробности след няколко дни.   Любимката от последния сезон на „ВИП Брадър“ и носителка на титлата \"Мис Силикон\" вече махна фамилията Ташева от имената си във Фейсбук, а след това скри и графата си семейно положение. Тя публикува и хумористична картичка, на която пише: \"Тук сме аз и гаджето ми\", а на нея няма никой. От своя страна и Станимир смени профилната си снимка във Фейсбук от тяхна обща със своя самостоятелна.   \"Истина е, че се развеждам. Ще говоря за това след седмица, предстои ми пътуване. Нека мине някакво време и тогава ще дам подробности\", споделя пред изданието Джулиана Гани.   За момента тя не коментира каква е причината за края на връзката им, но според запознати в живота на Джулиана се е появил нов мъж. През последната година двамата със Станимир изглеждаха лудо влюбени, това го показаха и във \"ВИП Брадър\".   Двамата непрекъснато пътуваха и публикуваха влюбените си снимки, с които се превърнаха в една от най-обичаните светски двойки в родния шоубизнес.", "date": "2018.07.30", "title": "Джулиана Гани се развежда"}
{"url": "http://epicenter.bg/article/suzanita/160307/10/100", "text": "Сузанита отново скандализира социалните мрежи. 15-годишната дъщеря на Орхан Мурад публикува снимка, на която се вижда как лекар поставя хиалуронова киселина в устните й.    Фотосът е пуснат преди броени дни от певицата, която е отбелязала и самия медик. От тогава до днес тя е щракнала още няколко кадъра, за да се похвали на почитателите си.   Новата придобивка на Сузанита е извършена със съгласието на родителите на момичето, предвид факта, че тя е непълнолетна.    Припомняме, че преди няколко месеца дъщерята на Мурад се и подложи на пластична операция за уголемяване на бюста. Тогава тя обоснова решението си с ниско самочуствие, заради природните си дадености.    И докато певицата гордо показва подобренията си, то феновете й драстично намаляват. Повечето от тях са на мнение, че Сузанита прекалява с интервенциите. А факта, че е едва на 15 години, кара много будни тийнейджъри да избягват нейния пример. ", "date": "2018.07.30", "title": "15-годишната Сузанита пусна кадър от пластична интервенция (Снимки)"}
{"url": "http://epicenter.bg/article/Petgodishnata-Dzhare-ot-Nigeriya-e-novoto-nay-krasivo-momiche-v-sveta/160313/10/99", "text": "Петгодишно момиченце от Нигерия завладя сърцата на британските медии и инстаграм потребителите от цялата планета. Всички единодушно признаха детето за най-красивото момиче на света, съобщи The Mirror, цитиран от Woman.bg   Снимки на малката Джейр бяха споделени в профила й от фотографката Мофе Бамаива, а под тях авторката им написа: „О, да, тя е човек! Но тя е и... ангел\".   Бамаива отбелязва, че макар и неопитна в позирането пред камерата, Джейр по нищо не издава, че се страхува от обектива и сякаш е родена за него. Само за няколко дни снимките в мрежата натрупаха хиляди харесвания, а в коментарите феновете нарекоха момичето \"просто божествено\", „пленителна хубавица“, \"безумно красиво\" и \"напълно завладяваща\".   Нигерийската хубавица има още две сестри \"с красиви лица и силни характери\". Tя вдъхновила майка им да направи на момичетата профили в Инстаграм, споделя още създателката на уникалните кадри. Но за жалост, там, където има цветя, винаги виреят и плевели. В коментарите под снимките се намериха и немалко хейтъри, които обвиниха фотографа в използване на фотошоп програма, а други с езика на омразата твърдяха, че това не е истинската коса на детето, а перука.   Миналата година титлата \"най-красивото момиче\" по мнението на британските медии бе присъдена на 8-годишната рускиня Анна Павага. Към момента Анна работи за една от руските агенции и е лице на няколко марки. Тогава също се появиха множество противоречиви мнения. Немалко потребители на социалните мрежи се обявиха категорично против използването на деца за участие в подобни конкурси за красота. Такива коментари не липсваха и под снимките на Джейр.   Титлите, които децата получават на такива форуми, са опасни поради това, че от една страна, могат да предизвикат у детето чувство за малоценност, а от друга - „звездна болест“, пише в един от тях.   Обикновено по-красивите дечица са боготворени от своите близки, а победата в един такъв конкурс може да изостри детското самолюбие до краен предел, пък предупреждават някои психолози.", "date": "2018.07.30", "title": "Петгодишната Джаре от Нигерия е новото най-красиво момиче в света (Снимки)"}
{"url": "http://epicenter.bg/article/Obrazovanieto-u-nas-ne-otgovarya-na-nuzhdite-na-biznesa/160322/10/0", "text": "-          -          Да, получих голямата награда за качество и самото й наименование подсказва какъв е критерият – качеството в работата на фирма с големи обороти на българския пазар.  Моята фирма е член на  КРИБ от няколко години. Самата номинация за мен е удоволствие и тя ми беше достатъчна като признание, защото преглеждайки списъка на останалите номинирани, признавам, че има доста силни и добре работещи български фирми.  Това че аз получих голямата награда е едно стойностно признание.   Какъв е критерият за качество? Моята компания е представител и дилър в България на фирми, изключително силни международни концерни като Тисен-Круп (Германия) и Хитачи (Япония), които произвеждат изключително качествени продукти. Голяма част от този успех аз дължа на факта, че работя с утвърдени компании със силни позиции в бизнеса.    От тук нататък 70 на сто от успеха е предопределен, т.е. предлагаме изключително качествени продукти на пазара. Нашето задължение е да ги представяме максимално добре, да предлагаме на клиентите си адекватно обслужване и сервиз.   Ние затворихме цикъла и затова получихме наградата, защото целият пакет  услуга – от продукта до продажбата и гаранционния сервиз е на качествено ниво.   Хитачи и Тисен в областта на тежкотоварните машини са най-големите световни концерни, но те са коренно различни – едните са германци, другите – японци. Как се работи с такива хора, чието обединяващо качество е, че са перфекционисти.   В това е заслугата на целия персонал на нашата структура, защото се изисква гъвкавост и  непрекъснат мисловен процес.  Не е толкова лесно да работиш с такива световни концерни.  И двата се характеризират с високи технологии и качество, но наистина са различни по манталитет и начин на правене на бизнес.  Когато единият концерн приключва работа, другият започва, поради различното часово време. И това се отразява на работата на екипите ми за българския и за македонския пазар. Това изисква гъвкавост.     С германците работя от средата на 90-те години, най-вече с минодобивните предприятия.  Съвместно успяхме да завоюваме много голям пазарен дял. С японците нещата бяха различни, защото те изключително дълъг период от време проверяват. Те подлагат на съмнения качеството на работа на бъдещите си партньори. Ние бяхме проучвани повече от 15-16 месеца, при положение, че желанието за сътрудничество бе дошло от тяхна страна. Това доведе неминуемо до един момент на напрежение.  След като се договорихме и приеха нашата компания, начинът на работа стана изключително приятен. Защото японците са хора, на които като спечелиш доверието ,като сключиш договор, те са винаги зад гърба ти. Подкрепят те във всяко едно начинание, независимо дали бъркаш.     Това пък не е характерно за европейския бизнес.  Там важат резултатите. Когато те са добри ти си на върха, когато не са толкова,  винаги те подлагат на съмнение.  Японците в началото те подлагат на съмнение, но щом се убедят във възможностите ти, дори да не даваш добри резултати те застават зад теб.   -           -          Безспорно. Забелязвам в работата ми с техния мениджмънт е, че те не обичат нещата да се представят директно.  С моите представи за бизнес, изградени с германските концерни, колкото по-лесно и опростено представиш една  сложна пазарна ситуация, толкова по-лесно се взимат решения. При японците не е прието нещата да се поставят толкова пряко, а по-внимателно. Понякога имаш чувството, че партньорът дори не приема информацията, а след няколко дни идва решение на проблема.   В същото време правя и обратния аналог – как японския мениджмънт се приема в Европа сред нашите клиенти. По моя преценка нашето присъствие е много важно, защото в някои аспекти  те оставят у българските клиенти положително впечатление, но не съвсем.  Т.е. необходима е една брънка, която да обясни на клиента какво са искали японците да му кажат, за да няма „изгубени в превода”. Винаги е  нужно едно доуточняване след приключването на официалните преговори.   Затова е важно присъствието на дилъра, който знае как и от японска, и от българска страна, се развиват нещата. Затова японците предпочитат да работят в Европа през дилъри.   -           -          Страхотен въпрос!  Това е основен проблем, който все повече се задълбочава.  Поставяли сме го в КРИБ и по-рано. Допреди няколко години никой собственик на фирма не го приемаше толкова сериозно, но май ще се окаже, че липсата на подготвени кадри  основен проблем за бизнеса в рамките на следващите 3-5 години.   Парадоксалното е, че страна извън ЕС и НАТО като Македония, има подготвени кадри. Факт е, че и там завършилите висшето си образование, също са готови да напуснат родината си. Но в същото време държавата има потенциал от подготвени хора, които във всеки момент могат да заемат всяка позиция в моята фирма. Това в България е невъзможно.  Образованието у нас не отговаря на нуждите на бизнеса – практическият опит е абсолютно формален. Затова все повече се инициират срещу между изпълнителната и местната власт, на която бизнесът остро поставя въпроса.   Проблем е и самото трудово законодателство. То е остаряло и не отговаря на съвременното развитие на икономическата среда в България.   Този ефект ще бъде бумерангов. Ние още не сме достигнали дъното.  Изключително трудно е да намериш подготвен персонал, който да бъде лоялен и да е на разположение 24 часа, както на нас ни се налага да работим нощем.   -           -           Това са вариантите. По-лесният е внос на специалисти от чужбина. От македонския си офис съм взел вече няколко човека, които работят изключително добре в България.   Основното решение е бизнесът да си отглежда специалисти още от осми-девети клас в специализирани паралелки, които да си карат стажа при нас, частниците, да получават адекватно заплащане и да сключим предварителни договори. В момента на пазара заплатите не отговарят на производителността на труда, а има и прекомерни очаквания от страна на работещите.   Ти не знаеш какво да очакваш от един млад специалист, а в същото време той има много по-големи очаквания от теб – и финансови, и като начин на работа, отколкото ти към него. Нещата се обръщат, което е парадоксално. И много често опитвайки се спешно да намериш човек за дадена позиция, ти предлагаш по-висока заплата, отколкото е неговата производителност на труда.  Има нарастване на заплатите, което изпреварва производителността на труда.   -           -          Затова говорим за промени в трудовото законодателство. Те просто са необходими. Образованието е на нивото, през което беше преди 30-40 години, преподавателите са същите, а бизнесът в последните 10 години направи страхотна крачка напред и се промени според световните стандарти.      Фактът, че страна като България постоянно отчита икономически растеж, макар ние да не го усещаме осезателно. Да, наистина този икономически растеж от 4% годишно донякъде се дължи на базата на голямото вътрешно потребление.  Често се задава въпросът дали е достатъчен този икономически растеж. Не ни е достатъчен! При тези 4 процента ще са ни необходими поне 30 години, за да достигнем растежа на икономически развитите страни от ЕС.  Румънците отчитат растеж от 6 процента.     В същото време  нашият растеж е стабилен, устойчив. Няма движение на кривата нагоре-надолу.  Въпросът е какво и как ще се случи. На него никой не може да отговори.     Масово устойчивият растеж на страната не се забелязва, но ние от бизнеса го забелязваме. От гледна точка на проекти.  Този миниотрасъл, който ми е коронната дисциплина не зависи толкова от икономическите кризи. Той произвежда продукти, които са борсова стока и се котират  на Лондонската борса и не зависи толкова от икономическите кризи.   Машините за строителство, които са ми другият сектор, след 2008-а стана страхотен колапс, фирмите нормално  не искаха са инвестират в техника, защото не знаеха какво ще се случи утре, проектите бяха краткосрочни. Но със строителството на магистралите, с използването на европейски средства, строителните фирми дръпнаха сериозно и темите вече са дългосрочни. Значи има светлина в тунела.   -           -          Те са на изчерпване, но повечето минни предприятия удължават концесиите си с държавата  за още десетина години, защото реално имат ресурси. Това е константната  величина минният сектор. В строителството толкова сме се напатили, че все не вярваме в стабилизирането и очакваме пореден колапс.   Не че системата произвежда неверници. Не е така, но това са тенденциите в последните 17-18 години в строителния бизнес, но се очакват толкова неща да се построят в българската инфраструктура, така че да се надяваме, че и там ще има светлина в тунела.   -           -          Да, определено. Исках да избягам от тази страст, тъй като съм отраснал сред картини. По времето когато растях не бяха много хората, които притежаваха произведения на изкуството.  През детството ми това дълбоко ме смущаваше. Исках да бъда като всички други. Но с времето нещата започнаха да се променят.   Гледайки картини дълго време ти някак неусетно започваш да разбираш изкуството, без да се стараеш. Просто ти влизат в съзнанието. Това ми помогна много в моя път след това. Наследявайки една голяма колекция, за която трябва да се грижа, да опазвам и обогатявам, следващата стъпка беше да я допълвам.   Благодарение на бизнеса, който съм развил имам тази възможност още през 90-те години на ХХ век, когато на пазара имаше страхотни произведения на Димитър Казаков-Нерон и на Генко Генков, Иван Кирков и Светлин Русев – утвърдени автори. Тогава успях да купя много техни платна и да допълня колекцията си от класика, защото съм наследил произведения на класици от 20-те, 30-те и 40-те години.    Наследих изключителни платна.  Културната среда в София е била такава по онова време – 30-те и 40-те години,  че повечето художници са били семейни приятели.  На това дължа едни чудесни портрети на Илия Петров на цялото семейство. Един изключителен творец!  Наследих карловски пейзажи на Никола Танев – това му  е най-хубавия период. Аз притежавам и картички, които той  е пращал от Балчик до дядо ми. Направи ми впечатление, че три години поред е изпращал картичка с един и  същ сюжет – двореца в Балчик.   Имам чудесни платна от Данаил Дечев, Стоян Венев,  притежавам скулптори от този период на Мара Георгиева, на Шмиргела …   Това, което не притежавах като фамилно наследство бяха картини на Златю Бояджиев, на Владимир Димитров-Майстора. Знам, че Майстора е продавал много трудно и семейството ми се е опитвало да купи от него е едва се е сдобило с едно-две платна. В същото време имам картини от художници, които са страхотни, но не са толкова популярни.  Например един изключителен ямболски творец Джон Попов, който работи във Франция. Платната му са на световно ниво и в изложбите на т.нар. „Малък Лувър” на частните колекционери задължително участвам с негова картина.   Щастлив съм да притежавам произведения от най-добрите класици, които са творили през 20-те, 30-те и 40-те години на ХХ век с много малки изключения. След това моя беше преценката с   платната на кои съвременни художници да обогатявам колекцията си. За жалост, повечето от тях вече не са между живите.  Това е малко тъжно.   -           -          Със Светлин Русев и с Валентин Старчев направихме изключителен шоурум на Хитачи. Не крия, че това беше моя идея, тъй като съм обременен и от машини, и от изкуство… -          -          Така беше, но архитектурно доста интересно се получи.  И Светлин, и Старчев приеха спонтанно идеята. Трябва да имаш изключително модерно  мислене ,за да се съгласиш на такъв експеримент. През 2010 година, когато направихме шоурума  акад. Русев ми предостави цикъла „Моление за чашата” – за Христос и неговите ученици, които го предават, който вече е моя собственост. Със скулптурите на Валентин Старчев, а по-късно и на Емил Попов се получи една невероятна хармония и творците бяха озарени от тази идея.     Светлин толкова се беше вглъбил в концепцията, че има хармония между машини  и изкуство, че той настояваше каменните му картини да ги придобия от него и да ги изложа в шоурума.  Но това е все пак място за бизнес. Не можеше да се превърне в галерия и стигнахме до извода, че  двамата притежаваме толкова неща ,че трябва да създадем собствена галерия.  Така създадохме „Нирвана”.   -           -           Ние се познаваме, отношенията ни са приятелски,  уважаваме се, но дотук. Колекционерството е строго егоистична и индивидуална  отдаденост.                ", "date": "2018.07.30", "title": "Образованието у нас не отговаря на нуждите на бизнеса"}
{"url": "http://epicenter.bg/article/Arest-v-Gartsiya-za-unishtozhitelnite-pozhari/160285/7/0", "text": "В Гърция вече има заподозрян и арестуван за пожарите, които се разразиха край Атина през изминалата седмица и отнеха живота на 91 души.   Задържан е 65-годишен мъж. Разследващите са разпитали деветима души, които са потвърдили, че арестуваният е основният виновник за пожарите. Ако има достатъчно доказателства срещу него ще бъде повдигнато обвинение, съобщиха властите в Атина, предаде Канал 3.   В предварителния доклад на следствието се говори за престъпна небрежност на жител в района, който запалил сухи листа и клони. Арестуваният е запалил сухи тревни площи в района на Дао Пентели, но поради силните ветрове пожарът много бързо е обхванал огромни територии. Той се опитал да прикрие следите от престъплението си с вода. Според неговите съседи 65-годишният мъж често е палил сухи листа и клони в Дао Пентели.   По данни на брюкселския Център за изследване на причините за бедствията, това е най-смъртоносният пожар в Европа от 1900 г.   Състоянието на част от пострадалите продължава да е критично.   Миналият понеделник, 23 юли, в района на гръцката столица Атина едновременно възникнаха няколко мащабни пожара. Курортното градче Мати, разположено източно от гръцката столица, е почти изцяло изпепелено. В момента практически всички огнища на огнената стихия са ликвидирани. Още при първите анализи на ситуацията властите дори заподозряха умишлени палежи.   Властите изпитват големи затруднения с идентифицирането на загиналите, тъй като много от телата са обгорели до неузнаваемост.   Гръцкият премиер Алексис Ципрас пое политическа отговорност за \"най-тежките пожари в следвоенната история на Европа\". Ципрас направи това изявление на заседание на правителството, на което бяха разгледани въпросите, свързани с възстановяването на опустошените от огнената стихия райони.", "date": "2018.07.30", "title": "Арест в Гърция за унищожителните пожари"}
{"url": "http://epicenter.bg/article/Pozharite-v-Kaliforniya-prodalzhavat-da-vzemat-zhertvi/160289/7/0", "text": "Пожарите в Калифорния продължават да вземат жертви. Властите потвърдиха за 6-ти загинал, а над 500 сгради са напълно разрушени. Десетки хиляди са принудени да напуснат домовете си, предаде БНР.   12 000 пожарникари работят на 24-часови смени, за да се борят със смъртоносните горски пожари в Калифорния. Властите отчитат най-дългия огнен сезон и според данните, които се изнасят непрестанно, стихията е все по-трудна за овладяване. Пожарите стават все повече, горят твърде дълго и посоката на огъня е непредвидима.   Елитен екип от висококвалифицирани пожарникари, специализирани в овладяването на стихията в диви местности са мобилизирани да се борят с бедствието. След като напуснат Калифорния, те ще помагат в гасенето на пожари в Орегон, където се появяват нови и нови огнища.   Най-смъртоносни се оказаха пожарите в Северна Калифорния, които причиниха 6 жертви, принудиха десетки хиляди да напуснат домовете си и оставиха след себе си лунен пейзаж от почернели дървета и тлеещи развалини.   Пожарникарите все още изразяват опасения, че силните ветрове могат да разпалят пламъците. Властите издадоха нови заповеди за евакуация в окръг Напа, известен с производството на вино по целия свят. Огънят обаче обхвана много масиви и застрашава сериозно бъдещата реколта.   Големи пожари продължават да бушуват около Национален парк Йосемити и Планината Сан Якинто близо до Палм Спрингс. Огънят опустоши стотици квадратни километри и в момента има поне 17 огнища, с които пожарникарите се борят.   Екипите постигнаха напредък този уикенд близо до Рединг на около 400 км северно от Сан Франциско. Но огнената стихия все още заплашва хиляди домове и се очаква да бъде овладяна напълно най-рано в средата на август.", "date": "2018.07.30", "title": "Пожарите в Калифорния продължават да вземат жертви"}
{"url": "http://epicenter.bg/article/Rusiya-spira-proizvodstvoto-na-gigantite-An-124--Ruslan-/160290/7/0", "text": "Русия спира производството на легендарните тежки самолети Ан-124 „Руслан“, като в перспектива планира да ги замени с нова далеч по-съвременна летателна машина от този клас. Това обяви вицепремиерът Юрий Борисов, цитиран от Интерфакс.   „В момента няма необходимост от строителството на нови самолети „Руслан“, тъй като вече разполагаме с пълен парк от наличните, които могат спокойно да летят до 2050 г.“, уточни висшият чиновник.     Борисов допълни, че научно-изследователските работи по разработването на модернизиран Ан-124 вече са заложени в плана на Държавната програма за въоръжение до 2027 г. “Руслан“ е тежък военно-транспортен самолет с товароподемност до 120 тона. Първият лайнер от този модел е вдигнат във въздуха през 1982 г., като серийно се произвежда в Уляновск от 1984 до 2004 г. За този период са построени общо 55 машини, 26 от които са на разположение на Военно-космическите сили на Русия, а останалите са собственост на частни авиокомпании.   Освен с модернизиран свръхтежък самолет, в близките години руската армия ще се сдобие и с ново стратегическо въоръжение, оръжия с висока точност и със съвременни информационни технологии.   Вицепремиерът анонсира и строителството на кораби върху въздушна възглавница, като се планира тяхното производство да бъде възложено но Хабаровския корабостроителен завод, предаде РИА Новости. „В държавното програма за въоръжение е заложено конструирането на плавателните съдове върху въздушна възглавница „Зубър“ и „Мурена“, които ще бъдат с различни размери“, уточни Борисов.", "date": "2018.07.30", "title": "Русия спира производството на гигантите Ан-124 „Руслан“"}
{"url": "http://epicenter.bg/article/Vulkan-izhvarli-pepel-na-5-kilometra-visochina/160292/7/97", "text": "Вулканът Каримски на полуостров Камчатка в североизточната част на Русия изхвърли стълб пепел на височина пет километра над морското равнище, предава РИА „Новости“.   Инцидентът се е случил в първите часове на понеделник. Ветровете са разнесли пепелта в посока изток и югоизток на разстояние 33 километра.   От Министерството на извънредните ситуации на Руската федерация твърдят, че изригването не представлява опасност, тъй като в близост няма населени места. Обявен е „оранжев“ код за авиационна опасност, но през района не преминава нито едно международно въздушно трасе.   Вулканът Каримски, чиято височина е 1486 метра, се намира в източната част на Камчатка, на 150 километра от град Петропавловск Камчатски. Вулканът е изключително активен като от 1852 година досега са регистрирани повече от 20 изригвания, последното, от които беше през 2010 година. Освен Каримски, в руския Далечен север има повече от десет активни вулкана.", "date": "2018.07.30", "title": "Вулкан изхвърли пепел на 5 километра височина"}
{"url": "http://epicenter.bg/article/Makkeyn-predlozhi-nachin-za--zashtita--na-NATO-ot-Donald-Tramp/160295/7/96", "text": "Американският сенатор Джон Маккейн реши да попречи законодателно на президента на САЩ Доналд Тръмп да изтегли страната от НАТО, предава РИА Новости. Отбелязва се, че Маккейн, заедно с няколко други депутати, са представили за разглеждане законопроект, който би направил невъзможно излизането на САЩ от НАТО без одобрение на Сената. Според него, Тръмп не се е отнесъл добре със съюзниците на САЩ в НАТО, заради което в американското правителство „възникна съмнение за привързаността на САЩ към Северноатлантическия алианс. Маккейн смята, че съюзниците в НАТО в продължение на 70 години са направили жертви в името на „демократичния мир, основан на безопасност, права на човека и върховенство на закона.“ Той дори добави, че именно НАТО е направило САЩ толкова успешна и безопасна страна.   Още след встъпването си в длъжност Доналд Тръмп заплаши натовските си съюзници, че трябва сами да се погрижат за националната си сигурност, вдигайки драстично разходите за отбрана. По думите на Тръмп САЩ носят на гърба си Алианса и това трябва да се промени.", "date": "2018.07.30", "title": "Маккейн предложи начин за „защита“ на НАТО от Доналд Тръмп"}
{"url": "http://epicenter.bg/article/Prokuraturata-v-Ankara-izdade-zapovedi-za-aresta-na-19-dushi-v-universiteta--quot-Gazi-quot-/160304/7/0", "text": "Прокуратурата в Анкара издаде заповеди за арест на 19 души, които по-рано са били отстранени с укази от позиции в университета \"Гази\" в турската столица. Обвиненията срещу тях са за връзки с организацията на Фетуллах Гюлен, съобщи БНР.   Междувременно прокуратурата в Бурса издаде заповеди за арест на 25 бивши полицейски служители. При едновременна операция сутринта са били задържани 21 от тях, другите 4 се издирват.  ", "date": "2018.07.30", "title": "Прокуратурата в Анкара издаде заповеди за ареста на 19 души в университета \"Гази\""}
{"url": "http://epicenter.bg/article/Indiya-mozhe-da-lishi-ot-grazhdanstvo-4-mln--dushi/160321/7/0", "text": "Индия публикува списък, който ефективно заличава около 4 млн. души в североизточния щат Асам от гражданство, предаде БГНЕС.   Националният регистър на гражданите (НРГ) е списък на хората, които могат да докажат, че са дошли в щата преди 24 март 1971 г., когато бе създадена Бангладеш.   Властите в Индия посочват, че целят изкореняване на ордите от нелегални имигранти от Бангладеш. Действията на Ню Делхи предизвикаха страхове от лов на вещици срещу етническите малцинства в Асам. Тъй като се страхуват от насилие, властите заявиха, че никой няма да се изправи пред незабавна депортация.   Около 4 млн. бенгалци - езиково малцинство в Асам - сега се намират пред дълъг бюрократичен процес. Съгласно споразумението за Асам, подписано от тогавашния премиер Раджив Ганди през 1985 г., всички, които не могат да докажат, че са дошли в североизточната държава преди 24 март 1971 г., ще бъдат заличени от избирателните списъци и изгонени.   Но активистите казват, че НРГ се използва като претекст за двустранна атака - от хиндуистки националисти и асамски хардлайнери - върху легитимната бенгалска общност на щата, голяма част от която е съставена от мюсюлмани.", "date": "2018.07.30", "title": "Индия може да лиши от гражданство 4 млн. души"}
{"url": "http://epicenter.bg/article/Petar-Volgin--Zashto-ne-iskam-da-sam-liberal-/160301/11/0", "text": "Някога, преди много години, либерализмът наистина е бил нещо прекрасно. В центъра на тази философия е стояла именно свободата. Свободата на мисленето, свободата на действието. Свободата да бъдеш себе си. Да не се съобразяваш с каноните, били те религиозни, политически, поведенчески.   Либералите са били тези, които са движели света напред. Защото са разсъждавали със собствениците си мозъци, а не със зададени клишета. Всичко това отдавна е минало. Днешният либерализъм е тотално отрицание на свободата.   Днешният либерализъм олицетворява статуквото, политкоректното мислене, отказът да разсъждаваш самостоятелно. Либерализмът е мейнстрийм. Той дори си има полиция на мисълта, която следи с гестаповска страст всеки, отклонил се от либералния коловоз. И докладва. Иска изключвания и наказания.   Една от най-големите жертви на либерализма през последните години е левицата. Колкото повече левицата се либерализира, толкова повече губи значението си. Левица, която се е отдала на мултикултурализъм, джендърство и политкорекност, е обречена.   Да, няколко десетки университетски служители и още толкова НПО-активисти сигурно харесват такава левица. Само че стотиците хиляди хора, които наистина се трудят, със сигурност отдавна са я зарязали. Ако левицата отново иска да има значение, трябва да скъса с либерализма на статуквото. Изобщо всеки нормален човек трябва да изхвърли от съзнанието си либералните догми. И да започне да мисли самостоятелно.    ", "date": "2018.07.30", "title": "Петър Волгин: Защо не искам да съм либерал?"}
{"url": "http://epicenter.bg/article/Nora-Stoichkova--Pari-v-darzhavata-ima--Vazhnoto-e-pravilno-da-se-razpredelyat/160309/11/0", "text": "    “ Визията на БСП е чиста глупост“. Така младежи от ГЕРБ се пробваха да тролят визията за България, която беше представена преди седмица на широк партиен форум от Корнелия Нинова и водещи експерти от партията. Борисов пък заяви, че няма алтернатива на управлението на ГЕРБ.  Абсолютно нормално! Никой не е очаквал „червената“ „Визия за България“ да се харесва на ГЕРБ, Борисов или някой десен анализатор. Нормално обаче би било критиката да е по същество.   „ Реално разделение на властите – парламентарна вместо премиерска република. Възстановяването на парламентарната република и преустановяването на доминацията на изпълнителната власт и на фигурата на министър-председателя в държавното управление ще се налага императивно чрез законови инструменти и правила.“ Всъщност БСП предлага да се въведе реален контрол върху работата на Министерския съвет. Как ще стане това и каква законодателна база е необходима, е въпрос на бъдещи дискусии, но реалността доказа необходимост от контрол върху министър-председателя. Оказа се, че тази „трета“ по Конституцията власт, фактически върти държавата на пръста си. Разпределя и преразпределя бюджета както му отърва. Впрочем – така беше и по времето на Виденов, и в годините на Костов, и в мандата на Сакскобургготски дори.   Наред с обективния анализ на ситуацията и конструктивните предложения, \"Визия за България\" има доста трески за дялане. Затова нейните автори я наричат дискусионна платформа – база за надграждане. Идея за общото ни бъдеще. А не както е сега - една шепа чиновници да хранят международни корпорации и две шепи български бизнес, преразпределяйки националния бюджет и еврофондовете. Тази система продължи прекалено дълго, а резултатите от нея са плачевни за държавата и обикновените българи.   „ Днес българското население е най-застрашено от бедност и социално изключване в Европа (средният дял на населението в риск от бедност за ЕС е 23%, в България – 40 %), 3/4 от хората разполагат с доход под средния стандарт за водене на нормален живот. Доходите на 20-те процента най-богати са близо 8 пъти по-големи от 20-те процента най-бедни. Огромният дял на българите, живеещи в бедност и в социално изключване, съчетани със задълбочаващите се неравенства, поставят под риск самите основи на обществото и държавността.“   Нямало било пари в бюджета. Нима! Няма достатъчно, защото потъват в безкрайни и безсмислени дейности. Службите ги изчисляват на 10 милиарда грешна народна пара – чисти грабежи. Бюджетните кърлежи се множат, а ръстът на икономиката едвам го стъкмиха на 2,5% прогнозно за настоящата година. По данни на Министерството на финансите годишните доходи на 33 339-те най-богати българи за 2017 г., които възлизат на 5,376 млрд. лв. годишно, в пъти надминават доходите от труд на всички работещи в цели области. Визията на БСП предлага тъкмо това – край на неолибералния модел на икономическо развитие. Социална държава, вместо краен либерализъм и самоуправство. Участие на държавата в основни сектори на икономиката, които са част и от националната сигурност на страната ни като енергетика, инфраструктура, здравеопазване, образование, вътрешен ред и сигурност.   Да се ограничат излишните харчове за безконечните пътни ремонти и строителства, за да остават повече пари за образование, здравеопазване, сигурност.   Предложението на БСП е през държавата да преминават пряко 40% от БВП. Чрез различни инструменти. На практика БСП предлага засилване на държавата, която неоконите и либерални икономисти давиха във ваната в продължение на цели 29 години пред очите на всички ни. И накрая удавиха нас, а те си оправиха живота, докато ни пропагандираха пазарните си идеи, напълно неприложими на тесен и крайно изкривен поради дребно-буржоазния си мащаб, наш вътрешен пазар.  Тук за средна фирма се има предприятие от 10 души, а по европейските мащаби среден бизнес е с поне 150 души персонал. Как въобще се стигат тези критерии, когато реален бизнес в България извън хранително-вкусовия сектор, няма.  И ще обясня защо. Бизнес или предприемачество по дефиниция имаме, когато е налице частна инициатива на гражданите. Никаква частна инициатива не е да се наредиш на опашка за обществени поръчки. Това е директно подаване на едри залци от нашите пари на определен кръг приближени на властта люде, правещи се на бизнесмени.   Не е никакво предприемачество това, да се наредиш на опашка за еврофондове, които да ти финансират „бизнеса“, само ако отговаря на техните критерии. Т.е. – да не пречи на едрите европейски акули.   Не е бизнес да се откажеш от бизнес, за да не правиш конкуренция на разглезените европейски фермери. Както се случи с мръсното предложение на Европа към нашите кравеферми преди 2 години, да им платят, за да НЕ произвеждат мляко.     Не е бизнес да наредиш на софрата на АЕЦ „Козлодуй“ една шепа политически брокерчета срещу политическа подкрепа, които да ѝ доставят резервни части, ядрено гориво или други консумативи, да и препродава тока на борсата – нещо, което допреди десетина – петнайсет години АЕЦ-а и сам си договаряше. Без посредници. Без излишно произвеждане на милионери.   В икономическата си част Визията на БСП е интересна и с това, че предлага най-вече държавен контрол върху икономиката, там където е необходим, за да се увеличи ръста и доходите на хората. Как ще се постигне тази висока и човеколюбива цел е много голям въпрос, който тепърва ще е обект на яростни дискусии, дори вътре в самата партия.  Икономическите партийни експерти съвсем не са на едно мнение по всички повдигнати въпроси и проблеми в българската икономика. И пак – Слава Богу! Защото вътрешно-партийният консенсус ражда не едно политическо или икономическо безобразие.    Последното, за което се сещаме веднага, е отдаването на концесия за 49 години на летище „София“. Което днес носи по 150 милиона лева печалба годишно. За начините по които се източва най-богатия бюджет на НЗОК – да не отваряме дума, че с часове не може да се изброят далаверите с лекарства и здравни услуги.   България се нуждае от по-динамично развитие на заплатите, пише още във „Визия за България“. Затова БСП предлага минималните възнаграждения да са не по-малки от 60% от средната работна заплата за страната за предходната година. БСП иска и по-справедливи ставки за заплащане на нощния труд и труда в извънработно време. В момента добавката за нощен труд е 25 ст. на час.   Това е изключително важно предложение, което цели да ограничи произвола и експлоатацията на труда. Днешните наши „капиталисти“ са не по-малко човекоядци, от онези, описани в поезията на Христо Смирненски. Алчността вилнее в нашето общество и няма власт която да тури край на този апетит, затова хората днес в голямата си част са работещи бедни, ограбвани експлоатирани, обезверени. Буквално – роби на труда. Как се прави стабилна държава от хора, с разбит живот и бъдеще?! Които са принуждавани първо да си плащат сметките, вместо да нахранят, облекат и образоват децата си.   Разбира се, Визията на БСП е много подробен документ, за да бъде обхваната в един анализ, но основното, което предлага е промяна на системата. Удря точно в болните места на нашето общество и сочи виновниците. Затова ѝ се нахвърлиха всички – дори приятелски огън по Корнелия Нинова и екипът, изработил Визията на БСП, не липсва. „ Знаеш ли, липсва ми анализа…“ Някакъв мастит партиец се опитва да разсъждава критично по Визията, но вместо това се получава едно доста перфидно маниерничене.   И човек спира да се вслушва. Защото днес дълбокомислени анализи вече не са необходими.  Има нужда от човешко действие.  Има нужда от бърза реакция, защото статуквото продължава да възпроизвежда един и същ икономически модел, който превърна райската ни земя в пустиня и дотам отслаби България, че оголи до кокал вълчите апетити на външни и вътрешни врагове.   ", "date": "2018.07.30", "title": "Нора Стоичкова: Пари в държавата има. Важното е правилно да се разпределят"}
{"url": "http://epicenter.bg/article/Agentsiya--Blumbarg--Rusiya-krie-neudobni-istini/160323/11/33", "text": "На срещата на върха на 16 юли в Хелзинки напрежението между президентите на САЩ и Русия трябваше да спадне. Но много американци все още не разбират какво се случи там. Тръмп и подчинените му настояват: никакви договорки не е имало. Само че руските официални лица твърдят, че това съвсем не е така.   На пресконференция след срещата на върха не бяха направени изявления за никакви споразумения, дори и предварителни, както и не беше подписано никакво съвместно изявление. Но Тръмп и Путин разговаряха два часа очи в очи в присъствието на преводачи. Детайли не се съобщават , затова някои от демократите дори се готвеха да призоват в съда преводача на Тръмп, за да разкаже какво е чул.   Но републиканците блокираха тази инициатива като неуместна. Причина за това станаха многобройните дразнещи намеци от страна на руски чиновници за това, че на срещата на върха са били постигнати някакви „договорки“ (слаба форма на споразумение, разбиране или план). Константин Косачов шеф на комисията по външни работи в горната камара на руския парламент, освен „договорки“ дори използва по-силния термин - „споразумения“.   Той предположи, че тяхното осъществяване ще предизвика съмнения. „Ако в това, че Руската федерация е готова и може да приложи резултатите от тази среща на върха, няма съмнение“, каза той,“то по отношение на САЩ съмнения има: те се отнасят не само до това иска или не Тръмп , но и за това ще успее ли той д0а изпълни тези споразумения. Според мен него силно го ограничават Конгреса и други институции на САЩ, да не говорим пък за специалните служби.“   Всички недомлъвки предизвикаха нервна реакция в американците. Но официалните представители на Кремъл не престанаха: още повече намеци дойдоха от министерство на отбраната и, поне два пъти, от посланика на Русия във Вашингтон Анатолий Антонов. На 19 юли Путин лично каза пред руски дипломати, че срещата на върха „беше като цяло успешна и доведе до полезни взаимоотношения“. Министерството на отбраната и Антонов (които говориха за „важно устно споразумение“ между Путин и Тръмп) изразиха намерение да действат, както е било договорено. Посланикът, с когото чиновници от САЩ с неохота се готвеха да се срещнат, обеща „да чука по всички врати“ във Вашингтон, „за да получи окончателна представа за това, както конкретно трябва да правим заедно, за да се реализират договореностите и идеите, които подкрепиха двамата президенти“.   Разбира се, че всички недомлъвки предизвикаха нервна реакция в САЩ: още повече, че медиите в Америка оцениха „договорките“ като „споразумения“. Стивън Пайфър, ветеран в задграничните институции на САЩ, написа за Института Брукингс:“Проблемът се корени в това, че американците не знаят какви споразумения са постигнати в Хелзинки. Те могат да бъдат добри или лоши.   Администрацията на Тръмп трябва да изясни това възможно най-бързо и да му придаде гласност на това, на което президентът се е съгласил по време на срещата. До момента, докато това не се случи, отчитайки, че Тръмп има работа с Путин, Белият дом не трябва да се учудва, че мнозина очакват най-лошото.“   Доколкото Русия не е предоставила информация, даваща разбиране за това, което е било обсъждано, това свидетелства, че едва ли става дума за нещо, което Русия и САЩ могат да осъществят на практика. Путин предложи провеждането на референдум за определяне статута на територията на източна Украйна. Но Тръмп не може да бъде купен с това, доколкото знае, или поне съветниците му знаят, че Украйна няма да приеме такова решение: до тогава, докато Русия не прекрати помощта си за сепаратистите, и те не сложат оръжие. Що се отнася до Сирия както Путин, така и Тръмп поотделно вече постигнаха разбиране с премиера на Израел Бенямин Нетаняху, че иранските войски трябва да се отдалечат от израелските граници.   Страните нямаше за какво повече да се договарят. Също така се споменаваше въпросът за контрол над въоръженията/ видно е, че Тръмп и Путин са се съгласили, че нямат сериозни възражения против разширяване на сътрудничеството по съществуващите споразумения, включително Договора за съкращаване и ограничаване на нападателните стратегически оръжия-3. Но каквито и да било решения по този въпрос трябва да се вземат по време на добре подготвени преговори.   Отчитайки, че Тръмп едва ли е направил нещо за постигането на някакъв сериозен напредък с Путин – дори след Хелзинки има тласък за засилване на санкциите срещу Русия – президентът на САЩ няма никакви възможности да действа в съответствие с каквито и да било неопределени устни договорки. Тръмп няма право да подписва каквато и да било съвременна версия на пакта Молотов-Рибентроп, предаваща част от Украйна на Путин или да сключва секретни сделки, в рамките на които длъжностни лица от САЩ могат да бъдат пратени в Русия, за да бъдат заставени там да признаят за изфабрикуването на обвинения. Дори и ако той действително е подписал нещо, би последвал отговор, а след това – отстъпление.   В тази отровна атмосфера Тръмп може единствено да признае, че на срещата не се е случило нищо. И едновременно с това да настоява, че тя е била успешна. Именно така и направи той в своето съобщение в Туитър на 23 юли:“Когато чуете, как въ фалшивите новини се отразява моята среща с президента Путин и за всичко, което съм предал, помнете – аз не съм давал НИЩО, ние просто си говорихме за бъдещите привилегии за двете страни. Освен това се разбрахме, което вече е добре. Но само не и за корумпираните медии“.   В същия ден неговият говорител Сара Сандърс каза, че „единственото конкретно разбирателство, което е било постигнато, е в това, че двата екипа по национална сигурност – от Съединените щати и Русия – ще продължат тези обсъждания в работен режим“. Всичко това се вписваше в мъглявите заявления на руснаците – тези изявления, за разлика от руските, са по-конкретни и показващи, че Тръмп не се интересува от играта на инсинуации.   Причината, поради която нито Русия, нито САЩ не дават гласност на детайли от преговорите е в това, че няма какво да се огласява. Видно е, че руснаците по указания от Путин просто издевателстват над американците: дразнят ги и ги правят параноични. Както каза Косачов, те разбират, че дори ако Тръмп и да е искал пробив, той всъщност е обграден. При тези условия всичко, което те биха могли да направят, е да действат с тролове срещу американците, в това число и Тръмп, подчертавайки борбата вътре във Вашингтон и заставяйки президента да изглежда безсилен.   Руско-американските отношения не се намират на най-ниското ниво, както каза Тръмп преди срещата на върха; те са били по-лоши и ще вървят към влошаване, независимо от личните симпатии и цели на Тръмп и Путин. Путин няма никакви основания за оптимизъм. Но изглежда, че той е решил да се наслаждава на резултатите от пътуването: правейки ги колкото е възможно по-неудобни за американците./  ", "date": "2018.07.30", "title": "Агенция „Блумбърг“: Русия крие неудобни истини"}
{"url": "http://epicenter.bg/article/Evropeyskata-komisiya-odobri-sdelkata-na-Kelner-za--Telenor-/160317/4/0", "text": "Европейската комисия даде зелена светлина пред оценената на 2,8 млрд. евро за придобиването на бизнеса на скандинавската телекомуникационна компания Telenor в България, Унгария, Черна гора и Сърбия от страна на холандската компания PPF Group N.V., която е контролирана от чешкия милиардер Петр Келнер, съобщи Investor.bg.   Сделките са били предадени за проверка за съответствие с правилата за защита на конкуренцията на 22 юни 2018 г. Решението е взето малко преди да изтече крайният срок за отговор - 27 юли. Става дума по-конкретно за придобиване на пълен контрол над \"Теленор България\" ЕАД, трите унгарски - Telenor Magyarország Zrt., Telenor Real Estate Hungary Zrt. и Telenor Common Operation Zrt., базираната в Черна гора Telenor d.o.o. Podgorica и сръбската Telenor d.o.o. Beograd.   Посочва се че изброените компании на Telenor действат като мобилни оператори във въпросните държави. „Комисията установи, че предложената транзакция няма да предизвика проблеми с конкуренцията. Първо, няма да се увеличи хоризонталното припокриване, тъй като дейността на компаниите се извършва на различни територии, за което имат съответните телекомуникационни лицензи\", се казва в съобщението.   Освен това Европейската комисия заключава, че няма да има проблеми и с вертикалните връзки между пазарите на едро за международен роуминг на мобилни и фиксирани услуги, както и с продажбата на дребно за крайни потребители на мобилни и фиксирани телеком услуги в отделните държави.   Сделката бе оповествена в края на март. Договорената цена отговаря на съотношение между стойността на предприятията и EBITDA от 6,4 пъти, на базата на резултатите за 2017 г. Двете страни са се споразумели за разсрочено плащане на част от договорната цена, като 400 млн. евро от сумата ще бъдат изплатени на четири вноски за период от четири години.", "date": "2018.07.30", "title": "Европейската комисия одобри сделката на Келнер за „Теленор“"}
{"url": "http://epicenter.bg/article/Spirame-s-valcha-urina-rumanskite-divi-praseta-na-granitsata/160325/4/0", "text": "Вълча урина ще спира набезите на дивите прасета от Румъния, които са преносители на заразата от африканска чума по свинете. Северната ни граница ще бъде третирана с ампули с животинската течност, за да не се допусне проникване у нас на епидемията, върлуваща на около 60 км отвъд Дунава, съобщи за   експерт от аграрното министерство.   Вълчата урина е естествен репелент без химически примеси, който прогонва животните, тъй като те получават сигнал за заплаха от гладни хищници. На българските власти ще са необходими над 2660 ампули, които да се активират против африканската чума. Ефектът на всяка ампула продължава три месеца.   Все още не е публично оповестена цената, която държавата ще плати за капсулите с вълча урина. Не е ясно и коя фирма ще получи поръчката за доставка. В интернет този естествен репелент се търгува на дребно по около 35 лева за 100 милилитра.   До момента имаме изградени 11 км телена ограда по сухоземната граница с Румъния, съобщи междувременно земеделският министър Румен Порожанов в събота. „Забити са коловете и на още 8 км“, увери той. След оперативно заседание в Шабла за преглед на мерките срещу африканската чума по свинете министърът каза още, че оградата вече се подсилва и със спираловидна режеща тел тип „Бруно“. Препоръката за монтиране и на този вид тел била направена от експерти и от министрите на последното заседание на правителството.   На най-рисковите места и по протежение на пътеките на движение на дивите животни ще бъде поставен и втори ред „Бруно“. Изграждането на оградата към момента става едновременно от 3 места – Кайнарджа, Дуранкулак и Кардам. 480 души от шестте държавни горски предприятия, от регионалните управления по горите във Варна, Русе и Шумен и Изпълнителна агенция по горите са ангажирани на място с изграждането на телената преграда срещу дивите прасета от Румъния.", "date": "2018.07.30", "title": "Спираме с вълча урина румънските диви прасета на границата"}
{"url": "http://epicenter.bg/article/Ministar-Petkova-shte-otkrie-moderniziraniya-tranziten-gazoprovod-za-Turtsiya/160326/4/0", "text": "\"Булгартрансгаз\" ЕАД ще въведе в експлоатация разширението на транзитния газопровод за Турция (лупинг). Изграждането на двадесеткилометровата газопроводна отсечка от компресорна станция Лозенец до Недялско се реализира с цел повишаване на сигурността и капацитетните възможности на съществуващата транзитна газопреносна мрежа на \"Булгартрансгаз\". Това съобщиха от пресцентъра на Министерство на енергетиката.   Дейностите са част от проекта за рехабилитация, модернизация и разширение на съществуващата газопреносна система, определен за проект от общ интерес от Европейската комисия.   Обектът ще бъде открит на 3-ти август 2018 г., петък, 12:00 часа.  На събитието ще присъстват министърът на енергетиката Теменужка Петкова, изпълнителният директор на \"Булгартрансгаз\" ЕАД г-н Владимир Малинов, представители на изпълнителя \"Главболгарстрой\" ЕАД и други.   За участие в събитието са поканени и министър-председателят на Бойко Борисов, както и министърът на енергетиката и природните ресурси на Турция Фатих Дьонмез.   20- километровата тръба ще увеличи възможностите за транзит от 14 на 15,7 млрд. куб. м на година.", "date": "2018.07.30", "title": "Министър Петкова ще открие модернизирания транзитен газопровод за Турция"}
{"url": "http://epicenter.bg/article/Mashtabna-operatsiya-v-romskite-mahali-v-Starozagorsko/160283/3/0", "text": "Мащабна полицейска операция се извършва на територията на двете ромски махали на градовете Гурково и Николаево, област Стара Загора, съобщи БГНЕС.   Акцията е свързана с незаконен добив на дървесина. Извършва се претърсване на десетки адреси.   Жандармеристи са разположени на всички входове и изходи на двете общини. Кучета и много жива сила е включена в операцията.", "date": "2018.07.30", "title": "Мащабна операция в ромските махали в Старозагорско"}
{"url": "http://epicenter.bg/article/Tyalo-na-ribar-e-otkrito-v-selo-Cherniche/160291/3/0", "text": "Тяло на рибар е открито тази сутрин в симитлийското село Черниче. Това съобщи за Радио „Фокус“ – Пирин Йорданка Шаркова, говорител на Областна дирекция на МВР – Благоевград.   По думите ѝ сигналът за изчезналия мъж е подаден на телефон 112 около 04.37 часа. Близките на рибаря съобщили в полицията, че той е бил на риболов на река Струма в село Черниче. Мъжът е намерен удавен около 10.00 часа тази сутрин. Няма следи от насилие. Екипи на полицията работят по изясняването на инцидента.", "date": "2018.07.30", "title": "Труп на рибар е открит в р. Струма"}
{"url": "http://epicenter.bg/article/Nov-pozhar-v-stolitsata--plamna-kultovo-zavedenie-v-Lovniya-park/160302/3/0", "text": "Нов пожар в столицата. Ден, след като горяха \"Царските конюшни\", пламна и култово заведение в Ловния парк.   \"Пожар е горял в заведение за хранене в Ловния парк. Инцидентът е възникнал между 4:30 и 5.00 часа, когато заведението не е работило. Пожарът е загасен\", съобщиха от СДВР.   Става въпрос за ресторант \"Villa Victoria Ловен парк\" на бул. \"Симеоновско шосе\", съобщи „Блиц”. Вторият етаж на заведението е изгорял.   Все още не е ясно каква е причината за пожара. ", "date": "2018.07.30", "title": "Нов пожар в столицата, пламна култово заведение в Ловния парк"}
{"url": "http://epicenter.bg/article/Sadat-sprya-reshenieto-na-pravitelstvoto-za-vtori-lift-v-Bansko/160305/3/0", "text": "Върховният административен съд днес е бутнал решението на Министерски съвет за Пирин от декември и забранява всякакво ново строителство във всички български паркове. Това става ясно от вече публикуваното решение на съда.   Според него решението, взето от Министерски съвет е невалидно, а на всичкото отгоре държавата трябва да заплати на жалбоподателите \"ВВФ Световен фонд за дивата природа, Дунавско – Карпатска програма България”, представлявани от А. Карагьозов и Тома Белев сумата от 810 лева за разноски по делото.   \"По изложените съображения, настоящият тричленен състав намира, че предвиденото с обжалвания административен акт изграждане на водохващания, изграждане и разширение на ски писти и съпътстваща техническа инфраструктура противоречи на забраната за строителство в националния парк по чл. 21, т. 1 ЗЗТ\" пише в мотивите на съдиите от ВАС, с които се отменя решение 821/29.12.2017 г. на Министерски съвет.   Според върховните съдии решението на кабинета, което се обжалва, е взето в нарушение на два закона, като са нарушени разпоредби на Закона за опазване на околната среда (ЗООС) и на Закона за биологичното разнообразие (ЗБР). Не са извършени екологична оценка и оценка на въздействието върху околната среда, каквото е изискването за планове, програми и инвестиционни предложения за строителство, дейности и технологии или техни изменения или разширения, при чието осъществяване са възможни значителни въздействия върху околната среда.\" Това е другият ключов мотив на съда за отмяна на решението на кабинета за парк \"Пирин\".  С оспорваното решение на кабинета се променят норми, режими, условия и препоръки за осъществяване на дейностите, които налагат според закона процедура по преценка дали да се извърши екологична оценка на промяната на плана за Пирин, отбелязват висшите съдии в мотивите за решението си. Такава процедура за екооценка не беше направена, а министърът на екологията многократно твърдеше в публичното пространство, че тя не е задължителна по закон и няма нужда да се прави.  От ВАС обаче дават конкретни примери за промени в режимите, изискващи екооценка. За пример те посочват, че според поправките в плана за Пирин, одобрени от кабинета, в зоната за опазване на горските екосистеми и отдих се предвиждат нови дейности като водохващане, а в зона за туризъм – дейности по изграждане на писти, въжени линии, съпътстваща инфраструктура и изкуствено осветление; в зона на сгради и съоръжения: изграждане на писти, въжени линии и съпътстваща инфраструктура.  Тричленният състав смята също, че административният акт, приет от кабинета, не съответства на основната цел на Закона за защитените територии, а именно: опазването и съхраняването на защитените територии като национално и общочовешко богатство и достояние и като специална форма на опазване на родната природа, способстващи за развитието на културата и науката и за благополучието на обществото.  Точно преди месец комитетът по световното наследство на ЮНЕСКО гласува коригирано решение за Национален парк Пирин, в което отпаднаха важни препоръки и искания на комитета към правителството от първоначалния проект за решение, а именно кабинетът да не прилага спорните изменения в настоящия план за управление на Пирин от декември 2017 г., докато не бъде направена пълна екологична оценка на проекта за новия план.  България изпрати за тазгодишното заседание на комитета в Бахрейн делегация от шест представителя на кабинета, начело с вицепремиера Валери Симеонов, която лобира за преразглеждането и промените в проекторешението за Пирин, с което да отпадане най-важната констатация - че планът за управление на парка трябва да мине през пълна екологична оценка. Така финалният текст на ЮНЕСКО беше коригиран и смекчен на дипломатична препоръка правителството \"да се въздържа\" от прилагането на тези поправки преди да бъде направена екологична оценка на плана.   Все пак решението подлежи на обжалване пред петчленен състав на Върховния административен съд в 14-дневен срок от съобщаването му на страните.     Как се стига до спорното решение разкрива стенограмата от заседанието на Министерски съвет, публикувана от информационната служба на правителството.     Точка 13    Нено Димов!    Уважаеми господин министър-председател, уважаеми колеги, това е процедура, която е започнала през 2013 година и на практика е за изменение на Плана за управление на Национален парк „Пирин“, която цели отпушването на възможността за инвестиционни предложения, която до този момент, всъщност, не съществува.   Точката през 13-та година е приета на Висш експертен съвет и през февруари е утвърдена от министъра на околната среда и водите, но поради промяна на правителството тогава не стига до заседание на Министерския съвет, след което се взема решение да се изчака новият план за „Пирин“, който е изработен, но през месец март тази година влиза в съдебна фаза и е обжалван. Ноември 17-та година кметът на Банско с писмо иска от мен да завърша процедурата, която е започната през 13-та година, с което аз рестартирах тази процедура и до 22 декември беше срокът за съгласуване с министерствата и за обществено обсъждане. Бяха получени 4801 становища, от които 3304 подкрепят промяната, 1497 не подкрепят промяната.   На практика в момента предлагам за приемане изменението на плана в тази посока. Благодаря.    Валери Симеонов!    Уважаеми господин министър-председател, уважаеми колеги, апелирам към гласуването на тази точка, тъй като това е една изключително наболяла тема, свързана с обществените очаквания не само на Пиринския край, но и на цялата общественост.   До момента България изключително изостава с изграждането на съоръжения, свързани с планински туризъм. Виждате, че точката е от 13-та година. Искам да припомня, че 15-та година беше образувана Междуведомствена работна група с наше участие и под ръководството на министър Ивелина Василева, която също потвърди необходимостта и подкрепи така формулирания текст, свързан с евентуалната промяна, която ще гласуваме днес, на Плана за управление.   Известни са ми настроенията на част от екологичните организации против една такава промяна, но смятам, че ние сме достатъчно отговорни и съвестно подхождащи към темата хора и в качеството си на постовете, които заемаме мисля, че сме готови във всеки един момент, в случай, че има забележки от страна на Европейската комисия, да коригираме евентуално част от решението, ако това е необходимо, въпреки че аз съм убеден, че дотам няма да се стигне. Все пак искам да припомня, че в този момент, когато отвън на жълтите павета има около 50-60 човека, пътят за Гърция е блокиран от над 1500 човека. Всъщност тези митинги са само една малка част от тези три - четири хиляди човека – най-големият митинг, който е от чакащи да се качат и да се възползват от възможността да се спуснат по нашите чудесни писти в ски зона Банско.   Така че, ако протестите са епизодични и са свързани със заседание на Министерския съвет, чакащите, основно чужденци, които трупат негативи за нашата родина, са в пъти повече.   Ние сме длъжни в името на интересите, както казах, на хората и в името на интересите на българската икономика да приемем това решение. Благодаря ви предварително.   : Друг? Приемаме точка 13. Точка 15    Министерският съвет възлага на министъра на околната среда и водите, при наличие на инвестиционен интерес за изграждане на нова туристическа кабинкова линия в Ски зона Банско и съпътстващата я инфраструктура, да предприеме спешни действия за съгласуване по реда на екологичното законодателство на всички необходими планове и инвестиционни предложения. Каракачанов!    Уважаеми господин министър-председател, уважаеми колеги, всъщност това го има и в програмите и на ГЕРБ, и в програмите на „Обединени патриоти“, има го и в общата ни програма за управление. Аз се радвам, че с тази точка показваме на обществото, че коалицията не само е единна, изпълнява си програмата, защото това е един действително наболял проблем от години, обществото го очаква и по този начин, задължавайки екологичния министър, ние отговаряме и на обществените очаквания. Така че, мисля, че тази точка също трябва да бъде приета, за което благодаря на всички колеги.    Друг? Кралев?    Нашата позиция винаги е била в подкрепа на взимане на решение за разширението на съоръженията, които ще улеснят и зимния туризъм, и зимните ски спортове. На мнение сме, че и километрите писти, с които разполагаме, и съответните съоръжения и инфраструктура към тях като лифтове, влекове са крайно недостатъчни с оглед капацитета, който бихме могли да имаме като държава за развитие на зимните спортове, зимния туризъм. Така че, категорично подкрепяме и двете решения, които бяха предложени. Изключително належащо е да се отвори процедурата, спазвайки всички нормативни уредби, спазвайки европейското и българското законодателство, ние да можем да изградим този необходим брой и съоръжения и писти, който да удовлетворява потребностите и на българския туризъм.    И в този ред на мисли да ни запознаеш със състоянието на държавния лифт „Заека“ на Витоша.    Съоръжението ски влек „Заека“, който е на Витоша, е преустановил работата си преди около осем години, тъй като вследствие на буря са изтръгнати финалните четири стълба, като част от тях са изтръгнати заедно с бетона и с части от скалата, което не позволява възстановяването им на същото място. За да се възстанови влекът, трябва да се направят редица процедури. Освен това, ние не разполагаме със съоръжения като ратраци, които да поддържат пистите и за да се извърши реконструкция. Разбира се, такава би могла да бъде извършена, но, първо, трябва да направим цялостен технически анализ на състоянието на съоръжението, прединвестиционно проучване да бъде направено, на база на което да се актуализира Планът за управление на Природен парк „Витоша“, защото трябва тези стъпки да се изместят, примерно, с 20 метра встрани, което налага изменение на трасето.    Едва ли еколозите ще са против това.   : Аз смятам, че би трябвало да го подкрепят. И още повече, че когато се направи инвестиционният проект, на база на това решение може да дадем точната оценка колко ще струва и лифтът. Актуализацията на Плана за управление на Витоша може да мине, защото в момента е във фаза на разглеждане. Тоест, тази поправка, която на нас ни е необходима, би могла да бъде в това изменение включена.    Аз предлагам на колегите да ти възложим да го вкараш в плана за управление. Ако не можеш или няма държавно предприятие, което да го стопанисва, да го дадем на общината, да имат общински предприятия, да го вкараме при Красимир Вълчев децата да се обучават по програми, да ходят да карат ски и да ползват тази природа на Витоша. Така че, да ни дадете план, а не държавното съоръжение с паднали стълбове, със скъсани въжета да чакат кога ще се пребие някой там. Предложете ни вариант – държавно, общинско, на Министерството на образованието и науката, на спорта, съвместно…    Моето предложение е да започнем процедура и в момента, когато е ясна цялата стойност и на проекта, ще имаме решение, ще ви го предложим.    Ето, сега по празниците, в София децата вместо да отидат да карат ски – нямаме съоръжения. Горанов!    Понеже лифтовете са транспортни съоръжения, да включим и Московски в цялата работа.    Понеже се включваш в дискусията, Министерството на финансите да обезпечи изцяло финансово проекта.    За което сме много благодарни.    Мисля, че с тези приети две точки днес решаваме два проблема. Първият, за втори лифт на Банско, за който и зелените, и ние, и туристите, и браншът, и спортистите са убедени, че липсва и затова ние взимаме днес политическо решение, по което Министерството на екологията най-спешно да действа. Сиреч, спорът има ли нужда, няма ли или какво мисли правителството или членове на правителството по темата – с днешното решение категорично казваме, че това правителство е за спешно и бързо изграждане на втори лифт в Банско.   Планът за управление на Пирин, този план е започнат, трябва да се довърши, днес ние го довършваме. В този план няма нищо, което касае строителство, няма керемиди, няма тухли, няма хотели, няма сгради, няма каквото и да било. И специално тук се обръщам към екоорганизациите, че всяко инвестиционно намерение, което ще се прилага в Пирин, минава на екологична оценка, оценка на съвместимост и всички необходими и указани в закона действия. Сиреч, не може да се направи една колиба, не хотел – една колиба, без да мине съответната процедура по екологичното законодателство. Така че, лично аз истински се надявам и тези, които ще се радват, или тези, които мислят, че нещо нередно се прави, да се обединим върху две неща – природата, дърветата, парка Пирин – ще ги пазим така, както трябва. А в самия закон е казано, ако за лифта се отреже дърво, колко нови дървета трябва веднага да бъдат засадени. Така че, и това е отрегулирано в закона.   Не виждам никъде, където би могло да бъдем уязвими. А ако това, което Валери Симеонов каза – ако някаква препоръка има от Комисията, ние винаги сме се съобразявали с тях. Но от това, което предлагаме днес, няма нищо, което да застрашава околната среда, тъй като, ако има инвестиционно намерение, както включително е и за държавния лифт „Заека“, виждате също започва процедура да се направят всичките тези оценки. Това са двете неща, които всички трябва да отстояваме. Просто различен беше пътят, по който искахме да стигнем до това решение, което всички подкрепяме – за втория лифт в Банско\".    ", "date": "2018.07.30", "title": "Съдът спря решението на правителството за втори лифт в Банско"}
{"url": "http://epicenter.bg/article/-Inerkom--obzhalva-zabranata-na-KZK-da-kupi-ChEZ/160310/3/0", "text": "Фирмата „Инерком” обяви, че ще обжалва забраната, наложена от Комисията за защита на конкуренцията, за закупуване на ЧЕЗ, съобщи bTV.   Жалбата е депозирана днес в законоустановения срок.   „Запознахме се внимателно с документа и детайлно анализирахме мотивите за негативното решение на антимонополния орган”, посочват от компанията.   Те допълват, че се надяват на бързо и справедливо решение от страна на Върховния административен съд.   Преди почти две седмици от КЗК излязоха със становище, според което ако фирмата на Гинка Върбакова купи енергото, това ще създаде предпоставки за установяване или засилване на господстващо положение на пазара. ", "date": "2018.07.30", "title": "„Инерком” обжалва забраната на КЗК да купи ЧЕЗ"}
{"url": "http://epicenter.bg/article/Razsledva-se-umishlen-palezh-na--Tsarskite-konyushni-/160311/3/0", "text": "Властите разследват умишлен палеж на „Царските конюшни”, но въпреки това съществуват версии за техническа неизправност и небрежност, които може да са довели до огъня в центъра на София, предаде репортер на bTV.   Днес е образувано досъдебно производство за пожара в конюшните, каза Емилия Русинова, шеф на Софийска градска прокуратура, което е за палеж. До момента е направен един оглед на мястото, като в момента се извършва втори.   „Не изключваме нито една версия”, каза Ивайло Иванов от СДВР.   По думите му на мястото, откъдето е тръгнал пожарът, няма електрическа инсталация. „Там е имало влизане с взлом, но не е от бездомник”, каза Иванов.   Извършен е един оглед на местопроизшествието. В момента се извършва втори оглед на мястото. Не изключваме нито една причина за възникването на пожара. Не можем нито да потвърдим, нито да изключим, че става въпрос за умишлен палеж, тъй като доказателствата до моемнта не позволяват да се направи такъв извод, добави Русинова.  Надявам се, след като приключи огледът, да има някаква яснота, заяви директорът на СДВР Ивайло Иванов. Не изключваме нито една версия – нито умишлен палеж, нито техническа неизправност, нито небрежност. Изземват се камери, извършват се разпити. Единственото сигурно, което знаем е, че огънят е започнал отгоре надолу, от тавана към втория етаж. Сградата е необитаема, има много стари мебели, коридорът е пропаднал. Към момента не са забелязани електрически инсталации на тавана, но такива има на втория етаж. Изводите ще ги правим след като направиум и втория оглед и съберем доказатеклства, подчерта Иванов.  Засега няма установен пряк свидетел на възникване на пожара. Охранителят е разпитан, но към момента не мога да кажа обявя какво е заявил, посочи шефът на СДВР.  Все още не се знае и кой е подал първоначалния сигнал за пожара.   Сградата на „Царските конюшни” горя в събота срещу неделя през нощта. Унищожени са около 200 кв./м. покрив.", "date": "2018.07.30", "title": "Разследва се умишлен палеж на „Царските конюшни”"}
{"url": "http://epicenter.bg/article/Borisov--Vazmozhno-nay-skoro--Tsarskite-konyushni--da-poluchat-statut-na-kulturna-tsennost/160298/2/0", "text": "Да се направи необходимото, така че възможно най-скоро сградата на „Царските конюшни“ да получи статут на културна ценност, разпореди министър-председателят Бойко Борисов по време на съвещание в Министерския съвет. Това съобщиха от правителствена информационна служба.   Във връзка с пожара в имота, на премиера докладваха министърът на културата Боил Банов, министърът на вътрешните работи Валентин Радев и кметът на Столична община Йорданка Фандъкова. В съвещанието участваха също вицепремиерът Томислав Дончев и заместник-кметът на София Тодор Чобанов.   Министър-председателят Борисов подчерта, че е изключително важно да има пълна координация в действията на отговорните институции, така че да се съхрани културната ценност.   От своя страна МВР поема ангажимента за възстановяване на щетите от пожара.", "date": "2018.07.30", "title": "Борисов: Възможно най-скоро „Царските конюшни“ да получат статут на културна ценност"}
{"url": "http://epicenter.bg/article/Otmeneno-e-bedstvenoto-polozhenie-na-teritoriyata-na-obshtina-Teteven/160300/2/0", "text": "Отменено е бедственото положение на територията на община Тетевен. Това съобщиха от пресцентъра на Общината.  обявено на 24 юли 2018 г.   Д-р Мадлена Бояджиева благодари на всички, оказали съдействие. ,,Въпреки тежката обстановка, работихме в синхрон с всички институции“, добави още тя, като предупреди да останем с повишено внимание, предвид данните от метеорологичната прогноза.    Водоподаването е възстановено и са ремонтирани всички водопроводи. Към момента няма наводнени домове и дворове. Пожарната служба се е отзовала на 37 сигнала.   След обявеното бедствено положение кметът на Община Тетевен д-р Мадлена Бояджиева, назначи две комисии:   . - Комисия за оглед, установяване и оценяване на техническата инфраструктура на територията на община Тетевен, пострадала от наводненията.    - Комисия за огледи на засегнати от наводнението имоти на територията на община Тетевен относно предоставяне на възстановителна помощ на физически лица за подпомагане възстановяването на жилищата им, засегнати от бедствието, съгласно чл. 26 от Правилник за организацията и дейността на Междуведомствената комисия за възстановяване и подпомагане към Министерския съвет.   Комисията за оглед, установяване и оценяване на техническата инфраструктура на територията на община Тетевен направи  . На 27 юли 2018 г. е внесено искане към Междуведомствената комисия за възстановяване и подпомагане към Министерски съвет, което изисква финансови средства за:   ато част от работите за изграждане на защитни диги около речните корита, почистване на дерета в населени места продължават и в момента.     Комисията за огледи на засегнати от наводнението имоти на територията на община Тетевен извършва огледи по постъпили . За периода официално са постъпили 19 писмени и 47 устни сигнала – към тел. 112, дежурните телефони в Община Тетевен и кметствата за цялата територия на община Тетевен, като продължават да се приемат искания за оглед на щети, причинени от наводненията.    от Междуведомствената комисия за възстановяване и подпомагане към Министерския съвет имат собствениците на законно построени и единствени жилища или лицата, които имат учредено вещно право на ползване на тези жилища, като за едно и също жилище не може да бъде отпускана повече от една възстановителна помощ. При съсобственост възстановителната помощ се предоставя на лицата в размер, пропорционален на идеалните им части. Лицата следва да подадат декларация по образец, предоставена им при огледа на имотите за нанесените щети.", "date": "2018.07.30", "title": "Отменено е бедственото положение на територията на община Тетевен"}
{"url": "http://epicenter.bg/article/BSP-shte-plati-5-706-lv--za-pochistvaneto-na-Buzludzha--snimki-/160303/2/0", "text": "Въпреки дъждовното време и днес продължава почистването на местността \"Историческа поляна\", където на 28 юли 2018 г. се проведе традиционният събор на левицата \"Бузлуджа 2018\".   Това се казва в съобщение на пресцентъра на Националния съвет на БСП.   За дейността червената партия ангажира общинската фирма в Казанлък, за чиято услуга  е заплатено от централата на партията.   Днес в почистването се включиха и доброволци от партийната организация в общината.   От съобщението става ясно още, че БСП ще плати 5 706 лв. за почистването. Социалистите припомнят, че са сключили договор с общинската фирма.", "date": "2018.07.30", "title": "БСП ще плати 5 706 лв. за почистването на Бузлуджа (снимки)"}
{"url": "http://epicenter.bg/article/Borisov-prevrashta-salzite-na-Petar-v-usmivka/160308/2/0", "text": "Петър Мавродиев, който е с увреждания се срещна с премиера Бойко Борисов, за да му сподели проблемите на хората  в неговото състояние . След сълзите имаше усмивки. Сълзите не са признак на слабост, а на сила, сподели след срещата пред медиите той, предаде News.bg.   На разговора са присъствали и социалният министър Бисер Петков и вицепремиерът Томислав Дончев. Петър и баща му са доволни, че са получили разбирането на властта и уверение, че проблемите им ще бъдат решени. Стигнало се е до консенсус, че трябва да се работи.   Не сме излезли да търсим пари, е казал бащата на Петър на министър-председателя. Излезли сме да търсим един нормален живот за хората с увреждания, подчерта той.   Бойко Борисов дал обещание, че исканията им ще се случат. Обещал рехабилитационни центрове и социалните услуги да са насочени към нуждите на хората. Утре той има среща с майките. Бойко Борисов се поинтересувал от потребностите на Петър.   Той си говори с мен, както аз с вас, като с нормален човек, разказа той за разговора с премиера. Минали на Ти.   Проведохме нормален човешкият разговор, подчерта Петър Мавродиев. Искам да остана в България, разказа още той. Разговорите в МТСП продължават.   Въпреки положителната развръзка Петър и баща му ще се присъединят към протеста на майките на деца с увреждания довечера.  ", "date": "2018.07.30", "title": "Борисов превърна сълзите на Петър в усмивка"}
{"url": "http://epicenter.bg/article/Banov--Imame-osnovaniya-da-smyatame--che--Tsarskite-konyushni--sa-zapaleni-umishleno/160312/2/0", "text": "Ще активизираме максимално бързо процедурата по даване предварителен статут на културна ценност за „Царските конюшни“. Това каза министърът на културата Боил Банов по време на пресконференция по повод казуса с бившите Царски конюшни в столицата, предаде „Фокус“.   „Направили сме анализи с нашите експерти в Министерството. Имахме и оперативна среща при министър-председателя Бойко Борисов\", обясни  “.   „ , на това оперативно заседание стана ясно, че \"Царските конюшни\" и към момента се пазят по начин, по който се пази цялото културно наследство, през устройствения план от 2015 година с изисквания: никакво надстрояване, никакво разрушаване, никаква промяна на автентичния вид“, каза още той.    – с оглед на това, че по нашия закон дали някой ще запали къща умишлено, или не, ако тя е свързана с културното наследство се възстановява така, както е била. Ще активизираме максимално бързо процедурата по даване статут предварителен на културна ценност. Дали нещо е горяло напълно или частично, закона си е един и същ. Можем да му дадем статут и да го възстановим напълно – това и правим.  “, заяви още министър Банов.    по време на пресконференция по повод казуса с бившите \"Царски конюшни\" в столицата, предаде репортер на Агенция „Фокус“.   „Опитът показва, че такива обекти имат този вид проблеми. Въпрос на колегите от МВР е да проучат и докажат характера на събитието. Всички имаме тревогата, че тук става дума за умишлено действие. Тази тревога се засилва от факта, че това е второ подобно събитие на този знаков обект.  . Много по-силни щяха да бъдат институциите в общата им воля да съхранят старината, ако държавата си беше останала собственик на тези терени. Всички знаем, че прокуратурата вече повдигна обвинения на бившия областен управител за това, че е ощетил държавата с около 10 млн. лева и за безстопанственост. Надявам се прокуратурата да завърши с добър за обществото резултат, което ще позволи и разтрогване на тази сделка“, допълни той.   „    Общината не случайно през годините е работила системно за това да се защити този обект с активното участие на експерти на Министерство на културата с един устройствен план от 2015 година, който запазва старината без тя да е получила окончателно статут на културна ценност от национално значение. Политика на кмета и цялата администрация е старините да се пазят в оригиналния им вид. Това е ценност, която е важна за туризма, за идентичността на софиянци и паметта на българската държавност“, допълни той.   „  Тази зима предложихме с мотивирано предложение да бъде вписан със статут „Национална културна ценност“ този обект, защото това ще доведе обекта до най-висока степен на юридическа защита. Това е труден път. Първата стъпка е предварителното обявяване – то действа дисциплиниращо на потенциалните инвеститори.   Междувременно ще дадем нашите готови предложения за промени в Закона за културното наследство“, заяви още Чобанов.    каза още министърът на културата Боил Банов по време на пресконференцията. „Ще обединим сили да търсим нередности в процедурата за продажбата на имота. Комуникацията между Министерството на културата и Столична Община никога не е спирала. Ние сме готови с фиш 1 от април месец – това е стъпка от даване на предварителен статут и включва пълно заснемане отвън, анализ на сградата, структурата и историческото и състояние.   Тези имотни далавери там, които водят до поредица от съдебни дела, цялата тази хумористична история възпрепятства определени процедури“, допълни той.   „Знакът, който ще дадем е, че няма никакво значение кой ще влезе в сградата, ще запали и т.н. Тя се възстановява в границите, в които е. За това сега ще демонстрираме силата на закона. Това го говоря, за  . Въпреки това, продължават някакви такива опити.  . Наистина съм бесен. Наистина сега ще демонстрираме налагане на статут на нещо, което е изгоряло“, каза още министър Банов.   „Изгорял е само дървения покрив. Доброто в тази ситуация е, че покривът ще бъде подновен, а сградата ще бъде укрепена във вид, в който да носи удоволствие за софиянци и поколенията“, допълни Банов.   , поясни министърът на културата. „Те са давани и препродавани през годините. Всички проблемни паметници на културата са с размита собственост. По закон, за да спазиш процедурата трябва да откриеш всички собственици. Това създава много трудности. Някои го правят нарочно – това е част от бизнес стратегията. Много от тези неща са дадени и на наематели“, допълни той.   „  Това са казуси, в които, когато държавата е казала преди 2,3,5 години „това няма необходимата стойност“ и когато направи обратен акт, тя трябва сериозно да обоснове промяната на решението си\", коментира той.   \"Тези процеси и на мен ми се иска да са много бързи. Тази работа е сериозна и трябва да се свърши по начин, който е необратим за обществото и закона.     Липсва им конструктивен анализ.   Всеки месец работи на страшна пара института, за да изработваме статути на общо-устройствени планове на общини, на църкви, на манастири, за да дадем възможност през европейските пари и те да се реализират\", допълни министър Банов.   \"  Поставил съм задача по дни в най-кратки срокове какво е необходимо да стане, за да е работещ законът. Аз искам този закон да работи. Въвеждам мерки за подобряване на работата.   Това трябва да стане тази седмица“, каза още министър Банов.  ", "date": "2018.07.30", "title": "Чобанов: Пожарът в „Царските конюшни“ едва ли е случаен инцидент"}
{"url": "http://epicenter.bg/article/Ninova-kam-ministar-Radev--Koy-promeni-plana-za-patno-dvizhenie--chasove-predi-sabora-na-Buzludzha-/160314/2/48", "text": "Лидерът на БСП Корнелия Нинова изпрати писмо до министъра на вътрешните работи Валентин Радев, в което го пита - кой е променил план – разстановката за контрол на пътното движение по време на събора на Бузлуджа, часове преди неговото начало?   Заради тази промяна, десетки хиляди хора са били оставени в продължение на 5  часа да чакат автобусите под проливен дъжд без никаква организация на движението.   „Вие не изпълнихте сключения между нас договор и очакваме да ни посочите виновните за това лица и те да понесат отговорността си”, пише още Корнелия Нинова.           Уважаеми господин Радев,   На 27, 28 и 29 юли 2018 г. на връх \"Бузлуджа\", местността  \"Историческа поляна\", се проведе традиционният митинг-събор, посветен на 127-та годишнина от началото на социалистическото движение в България.   В тази връзка с писмо №0130-9 от 28.05.2018 г. се обърнахме към Вас да предприемете необходимите мерки за безопастността, охраната и нормалното протичане на мероприятието. Писма изпратихме и на Началника на Областна дирекция на полицията град Габрово, Началника на Областна дирекция на полицията Стара Загора, Началника на районно полицейско управление Казанлък, Началниците на сектор \"Пътна полиция\" в Стара Загора и Габрово.   В резултат на разменената кореспонденция, подписахме договори с ОД на МВР Стара Загора и ОД на МВР Габрово \"срещу заплащане да се осъществи охраната на обществения ред и контрол на пътното движение по време на събора по отделен план-разстановка\".   В тази връзка Ви питам, кой промени план-разстановката, часове преди събора?   С това решение десетки хиляди хора бяха оставени в продължение на 5  часа да чакат автобусите под проливен дъжд без никаква организация на движението. Вие не изпълнихте сключения между нас договор и очакваме да ни посочите виновните за това лица и те да понесат отговорността си.                                                                                                                                                                ", "date": "2018.07.30", "title": "Нинова към министър Радев: Кой промени плана за пътно движение, часове преди събора на Бузлуджа?"}
{"url": "http://epicenter.bg/article/Balgari-postradaha-pri-katastrofa-v-Germaniya/160315/2/0", "text": "Две коли се удариха челно в немския град Щаде, който се намира на 45 км от Хамбург, 7 души са пострадали при инцидента, пише германското издание \"Билд\".   В едната кола пътували петима българи, сред които и 11-месечно бебе. Всички пътници в автомобила са ранени. Колата с нашенците била с холандска регистрация, а сигнал за инцидента е получен около  17, 40  часа вчера. 20-годишният шофьор не могъл да удържи колата на мокрия път и се ударил челно в идващата срещу него кола.   6 линейки и 2 спасителни хеликоптера са пристигнали на мястото на инцидента. 4 от ранените са откарани с линейки в болници в Щаде, а трима от тях са транспортирани с хеликоптери до клиника в Хамбург.", "date": "2018.07.30", "title": "Българи пострадаха при катастрофа в Германия"}
{"url": "http://epicenter.bg/article/Izgorya-apartamentat-na-deputata-ot-BSP-Ivan-Ivanov/160319/2/0", "text": "Пожар е унищожил почти напълно жилището на народния представител от \"БСП Лява България\" Иван Иванов в Шумен., пише „Монитор“.   Произшествието е станало на 25-ти срещу 26 юли, когато в имота в нова кооперация в непосредствена близост до областната дирекция на МВР не е имало никой от собствениците.   Народният представител предположи пред Епицентър.бг, че първоначалната версия за възпламеняването е късо съединение в хладилник, който се е намирал в кухнята на апартамента. В сградата се разнесла миризма на изгоряла пластмаса, на място пристигнали и охранители от частна фирма, която се грижи за сигурността на имота. Пожарът се самозагасил без намесата на пожарникари поради липса на кислород в апартамента.   От ОДМВР потвърдиха, че е имало инцидент на ул. \"Бачо Киро\" но се въздържаха от повече информация за случая.", "date": "2018.07.30", "title": "Изгоря апартаментът на депутата от БСП Иван Иванов"}
{"url": "http://epicenter.bg/article/Roditeli-i-blizki-na-hora-s-uvrezhdaniya-izlyazoha-na-protest-v-Sofiya/160320/2/0", "text": "Започна протестът на родителите на лица с увреждания под надслов „Системата убива - всички“, предаде агенция \"Фокус\". Пред сградата на Народното събрание са се събрали около 100 души от цялата страна, облечени с черни тениски с надпис \"Системата ни убива\".   Очаква се участниците в протеста да разпънат 750 метрово българско знаме, което ще бъде в протежение от сградата на Народното събрание към сградата на Министерски съвет.   Протестът започна със скандирания \"Системата няма да ни убие\" и призиви за оставка.   Очаква се протестът да прерасне в шествие до Министерски съвет, предаде  bTV .   В социалното министерство се проведе и поредната среща по законодателните промени, които засягат хората с увреждания.   Основното им искане е финансовата помощ за човека с увреждания да се определя от потребностите на всеки отделен човек, а не от ТЕЛК решението, както беше досега.   Протестните акции започнаха още от сутринта, когато семейство Мавродиеви пристигна в София, за да остави пълнолетния си син Петър на грижите на премиера. Момчето е с детска церебрална парализа и влезе в приемната на министерския съвет с багаж и инструкции към Борисов как да се грижи за него.   Родителите на Петър казват, че финансовата подкрепа за хората с увреждания не е достатъчна, центровете за рехабилитация и специалистите – също. По думите им възможностите за работа са малко, а архитектурната среда – недостъпна.   След като остави сина си в приемната на министерския съвет, семейството излезе просълзено. Момчето е прието в университет, така че на есен му предстои ново предизвикателство.   След срещата стана ясно също, че Борисов утре ще се срещне с протестиращите майки на деца с увреждания.", "date": "2018.07.30", "title": "\"Системата няма да ни убие\" и „Оставка“ скандираха протестиращите близки на хора с увреждания"}
{"url": "http://epicenter.bg/article/Rumen-Petkov--AETs--Kozloduy--e-izpravena-pred-zaplaha-ot-yadrena-avariya-/160324/2/0", "text": "Румен Петков сигнализира за редица смущаващи процеси и процедури в българската енергетика. Един от тях според него е свързан с обществена поръчка и откриване на процедура с пряко възлагане за АЕЦ „Козлодуй”, с което се посяга грубо върху интереса на българската държава, сигурността на централата и се обслужват чужди интереси.   „Общо казано, ние ще дадем 3 млн. лв. на „Уестингхаус-Швеция“, за да ни напишат анализ колко е хубаво тяхното гориво. За това ние от АБВ се  обърнахме към редица анализатори и те считат, че това е един експеримент, който представлява посегателство върху сигурността на двата блока, допълни той, цитиран от пресцентъра на партията.   Писмо от страна на тогавашния шеф на ЕВРАТОМ - Агенция по доставките Стаматиос Цалас от 2016 г. е изключително цинично и е ярък пример на политически рекет и демонстрация на зависимост на висш държавен чиновник“, посочи Петков. „При положение, че всяка ядрена централа има възможност да избира между френско, канадско, руско, американско ядрено гориво, този висш държавен чиновник да пише писмо, в което императивно разпорежда да се вземе ядрено гориво от  „Уестингхаус-Швеция“, е цинизъм. Това е една от причините в Европа да се насажда евроскептицизъм, избиващ в евроомраза. Тук има или рушветчийство на много високо равнище, или форма на зависимост. За нас от АБВ е непонятно защо парламентарната комисия по енергетика не се противопоставя на това решение и то не е подложено на парламентарен контрол”, допълни той.  Според него всички централи в Европа, които са работели с това гориво, имат проблеми от инженерно-техническо естество, което означава, че буквално държавата ни се използва като опитно зайче за тестване на ядрено гориво, което се е провалило веднъж в Чехия и в Украйна. “Ако българската държава не каже: „Не!”, то българските институции ще станат съучастници в създаване на предпоставки за сериозен ядрен инцидент в Козлодуй“, заяви председателят на АБВ.   Той сигнализира и за нередности в обществени поръчки, свързани с газопреносната мрежа. „На 2 март 2016 г. е открита процедура по обществена поръчка за изграждането на транзитен газопровод за Турция в участъка КС „Лозенец” до ОС „Недялско”. Този участък е с дължина 20 км. и е остойностен на 47 128 000 лв. без ДДС - по 2,5 млн. лв. на километър. Когато се изгражда 180-километровия колектор България – Гърция, той е определен на 290 млн. лв., което е 1,6 млн. лв. на километър. Значи някой краде 1 милион на километър или „Булгартрансгаз“ не знаят какво поръчват. Този някой в случая е „Главболгарстрой”, поясни Румен Петков.   „Поръчката е от март месец 2016 г., когато е подписан договор, срокът на изпълнение е 18 месеца, а в публичното пространство се обяви, че отсечката ще бъде открита и въведена в експлоатация на 2 август от министър-председателя. Забавяне с 11 месеца на най-скъпото газопреносно съоръжение в страната. Министър-председателят трябва да знае, че отива да открива обект, който е оскъпен с 25 милиона лева и някой ще си бърше ръкавите с него. Ако отива, трябва да знае откъде започва разпределението на тия 25 милиона. И тук големият въпрос е – защо в НС това не направи впечатление на никого?”, коментира лидерът на АБВ. По думите му  обществената поръчка също се прави със специфични изисквания, на които да отговаря единствено „Главболгарстрой“, като същевременно има основание да счита, че са били предложени немски тръби и в последствие са били заменени с по-евтини. „Изключително смущаващо е предвидения ремонт и реконструкция на 4 газ станции, като три от тях вече са били модернизирани и открити през 2016 г.“, обяви още Петков.   „Това са компресорните станции в Странджа, Лозенец, Ихтиман и Петрич, които преди две години са били модернизирани на обща стойност над 200 млн. лв. Сега е обявена процедура за реконструкция на 3 от тях, на обща стойност 150 млн. лв. – Лозенец, Ихтиман и Петрич. Още повече, че две от тях вероятно ще бъдат изведени от газопреносния поток“, каза Петков. Не на последно място той коментира приемането на една тежка лобистка поправка в Закона за енергетиката, която засяга стратегически интереси на България за реализиране на газов хъб. Те са свързани с концесията, която е единствено и само за добив на природен газ от икономическата ни зона в Черно море. „Концесионерът ни към този момент е „Петрокелтик“ ООД -Люксембург. Концесионерът през последната година системно не изпълнява концесионния си договор. Ние от АБВ ще настояваме в МОСВ да бъде направен сериозен анализ на извършеното и неизвършеното от него. Самият той преди няколко месеца е поискал прекратяване на концесията с аргумент, че не може да я изпълнява. Имаме основание да считаме, че в резултат на неустойки дължи на държавата десетки милиони”, подчерта председателят на АБВ. „Вместо да се вземат мерки, се прави промяна в закона, в която изрично се разрешава такъв тип съоръжения да могат да действат в перспектива. С тази промяна се обслужва стриктно интереса на концесионера, който вече е внесъл молба в КЕВР с искане за издаване на такъв тип лиценз“.   Петков е категоричен, че ще сезира МОСВ за тези нарушения, както и че има основание да се счита, че концесионерът не изпълнява екологичните норми и изискванията за изхвърляне на отпадните води със съдържание на цианид, олово и арсен и те до момента са били изхвърляни в Черно море.   „Даваме тези примери с цялото смущение, че са източник на корупционни практики. Обезпокоени сме от факта, че това също не смущава никой в Народното събрание. Това са парите на България и някой ги краде. Една част от тях с участието на 240 народни представители. БСП на първо място, подкрепени от ГЕРБ. Това, което коментирам, не е обект на парламентарен контрол. Значи в парламента няма опозиция”, категоричен бе Румен Петков.", "date": "2018.07.30", "title": "Румен Петков: АЕЦ „Козлодуй“ е изправена пред заплаха от ядрена авария "}
