{"url": "http://epicenter.bg/article/Neno-Dimov--Bear-Grils-saznatelno-e-narushil-pravilata--VIDEO--/176388/2/0", "text": "Отговорност за нарушенията, направени от Беър Грилс по време на заснемането на филм в Национален парк „Рила”, носи българска фирма – организатор на продукцията. Това заяви в предаването „Лице в лице” по бТВ министърът на околната среда и водите Нено Димов. Той допълни, че тя е получила разрешение от парка и е била запозната със забранените действия на негова територия.  „Дори във филма г-н Грилс казва, че е забавен, защото нарушава всички правила, тоест, имаме съзнателно действие. През август миналата година едни деца танцуваха български народен танц в едно от езерата и тогава реакцията беше точно обратната. Паркът е постъпил правилно и тогава и сега, като е санкционирал. Оставам изненадан защо сме настроени толкова агресивно, когато това го правят български деца и сме готови да простим, когато го прави един чужденец”, коментира екоминистърът.  Министърът на екологията заяви, че на фирмата-организатор са връчени наказателни постановления заради три нарушения - паленето на огън, умъртвяването на животни и плуването в Каракашево езеро.  „Там ще бъде предвидена и санкцията – до 10 хил. лв., самият г-н Грилс, ако бъде открит на негов адрес, ще бъде поканен в качеството му на физическо лице, което е извършило нарушение. Предполагам, че това ще бъде доста сложна операция за парка”, допълни Димов.  Екоминистърът заяви, че няма нищо лошо в това, че за проблема е сигнализирано от гражданин. Той допълни, че през 2018 г. са извършени над 20 000 проверки, от тях над 7500 по сигнали на граждани, а около 2000 са завършили със санкции.  Министър Димов заяви, че е имало трима души от Национален парк „Рила”, които да следят по време на снимките, но е било невъзможно да бъдат там по 24 часа.  „В момента не искат да дадат изявления, защото съм разпоредил вътрешна проверка на независимия инспекторат и докато тя тече, е нормално да не бъдат давани изявления. Предполагам, че след това ще бъде коментирано и от тях”, каза още министърът.  През 2018 г. са направени две проверки от Регионалната екоинспекция и са дадени предписания за почистване на незаконното сметище край Самоков, заяви министър Димов. По думите му местната управа е поискала няколко пъти удължаване на срока заради организационни проблеми.  „Когато отиваме на 25 февруари по ваш сигнал се вижда, че е премахната бариерата, а обемът от отпадъци се е увеличил. Направено е ново предписание и до 29 март трябва да бъде почистено от кмета, ако не се направи в срок – ще има санкция”, допълни Димов.  Нено Димов заяви, че ако не бъдат наказани отговорните за замърсяването с токсични отпадъци край гара Яна, ведомството ще предприеме мерки. Той допълни, че еко министерството ще работи за затягане на мерките срещу складовете, които съхраняват опасни вещества.  ", "date": "2019.02.27", "title": "Нено Димов: Беър Грилс съзнателно е нарушил правилата (ВИДЕО) "}
{"url": "http://epicenter.bg/article/Pravitelstvoto-shte-obsadi-Natsionalna-programa-za-protivodeystvie-na-trafika-na-hora/176299/2/0", "text": "Като първа точка в програмата на кабинета за седмичното правителствено заседание е заложен Проект на решение за утвърждаване на Национална програма за предотвратяване и противодействие на трафика на хора и закрила на жертвите за 2019 г.   В дневния ред на министрите е включено и постановление за създаване на Национален комитет по международно хуманитарно право. Очаква се министрите да обсъдят и промени в правилника за прилагане на Закона за отбраната и въоръжените сили на Република България, приет с постановление №46 на Министерския съвет от 2010 г. Ще бъде разгледан и доклад за одобряване на резултатите от участието на България в заседанието на Съвета на Европейския съюз по икономически и финансови въпроси (ЕКОФИН), проведено на 12 февруари 2019 г. в Брюксел. В програмата е заложено и утвърждаването на Меморандума за разбирателство за сътрудничество в областта на образованието между Министерството на образованието и науката на Република България и Министерството на образованието на Република Азербайджан, подписан на 31 октомври 2018 г. в София.", "date": "2019.02.27", "title": "Правителството ще обсъди Национална програма за противодействие на трафика на хора"}
{"url": "http://epicenter.bg/article/Novi-8-sluchaya-na-morbili-v-Blagoevgradsko--Tri-dzhipita-s-aktove-za-propusnati-imunizatsii/176350/2/0", "text": "Общо 51 са случаите на морбили в страната към момента, съобщи главният държавен здравен инспектор д-р Ангел Кунчев във връзка с разпространението на инфекциозното заболяване.   Само трима са били с непълен имунизационен статус, а останалите изобщо не са били имунизирани, подчерта той.     Нови 8 случая на морбили са регистрирани в Благоевградско. Това съобщиха от местната здравна инспекция, предаде Нова телевизия. 5 от тях са от Разлог. Това са момчета възраст 10 месеца, 3, 5, 11 и 19 години. Заразени са и три момиченца – две от село Баня на 5 и 7 години, както и едно на 2,5 години от Белица.   Трима от пациентите са настанени за лечение в Инфекциозното отделение на МБАЛ „Иван Скендеров” в Гоце Делчев, четирима са в болницата в Благоевград, а 1 – в Инфекциозното отделение на УМБАЛ „Света Анна” в София. До този момент в областта са ваксинирани общо 204 контактни лица и такива с пропуски в имунизация срещу заболяването. На трима общопрактикуващи лекари са съставени актове за пропуски в имунизационния календар на техни пациенти – деца, заразени с морбили.   Същевременно продължават проверките в здравните кабинети на детските заведения и училищата относно имунизационния статус на децата.", "date": "2019.02.27", "title": "Общо 51 са случаите на морбили в страната! Три джипита с актове за пропуснати имунизации"}
{"url": "http://epicenter.bg/article/Kartitsata-na-metroto-izkopa-oshte-osem-kilometra/176351/2/0", "text": ". Участъкът на Третия лъч на метрото от булевард \"Янко Сакъзов\" до кв. \"Красно село\" е един от етапите, който трябва да бъде готов до края на годината. Крайният срок за пускане е октомври 2019 г.    Целият Трети лъч на метрото ще бъде готов през 2020 г. – това е срокът за трасето между кварталите \"Красно село\" и \"Овча купел\".  Към момента първият етап от строителството на Трети метродиаметър е изпълнен на 88%.   Кметът на София Йорданка Фандъкова и шефът на Метрополитена инж. Братоев инспектираха дейностите по изграждането на МС 6 „Театрална“.   Работи се по архитектурния облик на станцията.   Изключително ползотворни бяха срещите за мен и екипа ми с екипа на проф. Братоев,   и коментира, че се очаква до м. март Белградското метро да има своя генерален проект.   Ще бъдат изградени две метролинии, първата фаза включва строителството на 17 км , а втората 23 км.     Инж. Владислав Петров, ръководител на проекта от „Трейс Груп Холд“, коментира, че   Но тук, не можем да ползваме този метод, поради спецификата на обекта и дължината на тунела. Огромното му предимство е, че не засяга по никакъв начин прилежащата инфраструктура.    Предстои да бъде изградена покрита пешеходна връзка, преминаваща под жп линията (София-Перник-Радомир) и околовръстния път на София свързваща кв.„Овча купел“ с кв. „Горна Баня“, бъдещата жп спирка и метростанция. Това решение е с цел допълнително улеснение на гражданите. За изграждането на линията са необходими 4 години. Ще обслужва 50 000 души на ден. Що се отнася до линията от Бизнес парк София до Cимeoнoвcĸия лифт, тя е дълга 2 км и ще е с две спирки.  Едното разклонение е от Третия метролъч, който все още се строи и ще преминава през кварталите \"Гео Милев\" и \"Слатина\". Спирки по 6-километровото трасе ще има и на \"Арена Армеец\" до 'Цариградско шосе. Метростанциите по него са при: Военна академия “Г. С. Раковски” ; 31-о училище; 93-то СУ, кръстовището на “Гео Милев” и “Иван Димитров - Куклата”; кръстовището на бул. “Асен Йорданов” и “Шипченски проход”; зала “Арена Армеец”; кръстовището на бул. “Цариградско шосе” с ул. “Проф. Петър Мутафчиев”.  Другото разклонение ще бъде на Първия лъч. Трасето е 2 км от Бизнес парка до Симеоновския лифт, което ще осигури обслужването на “Младост 4” и връзка с Витоша.  Парите по първото трасе вече са осигурени пo ОП \"Tpaнcпopт”. Също така са налични и парите за продължението на метрото по бул. \"Bлaдимиp Baзoв” дo Лeвcĸи Г. Трасето, което е дълго 3 км, ще е с три метростанции. Строителството ще отнеме 3 години.   До края на 2019 г. ще бъде пуснато метрото от \"Красно село“ до бул \"Владимир Вазов“, заяви Фандъкова, цитирана от \"Канал 3\".  Утре Столичният общински съвет трябва да гласува промени в Общия устройствен план, с които да бъде разрешено строителство на две разклонения на метрото – при първия и при третия лъч. Изграждането трябва да започне през 2021 г. ", "date": "2019.02.27", "title": "\"Къртицата\" на метрото изкопа 8 км от Третия лъч и излезе на повърхността"}
{"url": "http://epicenter.bg/article/Krasimir-Yankov--Natsionalniyat-savet-na-BSP-da-prerazgleda-reshenieto-za-napuskane-na-parlamenta-/176356/2/0", "text": "Националният съвет на БСП да преразгледа решението за напускане на парламента, призова в интервю за БНР депутатът от \"БСП за България\" и член на Националния съвет Красимир Янков. Според него неучастието на левицата в обсъждането на мотивите, с които поправките в Изборния кодекс бяха върнати за ново разглеждане, е неуважение към държавния глава. Ако ние отсъстваме от залата дискусията ще бъде формална и обществото няма да чуе нашата гледна точка, подчерта Янков в ефира на националното радио.   Янков подчерта, че решението на левицата да напусне парламента е показало своята ефективност, защото още на другия ден след него от ГЕРБ са обявили готовност за ревизия на направените промени в Изборния кодекс.   Красимир Янков се обяви за спешно свикване на пленума, за да се преразгледа решението на ръководството за излизане на парламентарната група на левицата извън Народното събрание.   В интервюто за БНР Красимир Янков обясни, че мотивът за решението на социалистите да напуснат парламента е било търсене на „по-радикална форма на противодействие срещу взетото решение за промяна в Изборния кодекс от ГЕРБ“.   Красимир Янков заяви още: „Напускането на парламентарната група е с цел постигане на конкретни искания и при тяхното постигане отпада мандатът за напускане на парламента, но самата процедура има своите детайли. Не е обсъждана обаче реакцията на партията, след като президентът наложи вето на така направените промени в Кодекса и затова е необходимо ново политическо решение, обясни Янков в ефира на предаването \"12+3\" по \"Хоризонт\". \"В последните дни чувам свободни интерпретации по темата, но единственото правилно действие е незабавно свикване на Националния съвет на БСП и конкретно решение на този казус, политическо решение. Ние нямаме никакво основание в действията си да останем пасивни в единствено легитимната процедура – гласуване вето на президента и подкрепа за ветото. Това, по същество, е неуважение не само към процедурата, но и към институцията „президент“. Още повече при съвпадение на позициите, тъй като наложеното вето покрива нашето решение и позицията, която сме отстоявали при гласуване на промените. След ветото на президента, нашата реакция има различен прочит! Включително започва да се внушава, да се наслагва, че ние реагираме отрицателно на призива на държавния глава, защото президентът не ни е припознал като алтернатива или не е подкрепил нашите виждания за бъдещето на България, изложена във \"Визия за България\". Категорично такава манипулация трябва да бъде опровергана и то с политическо решение. Парламента група ще изпълни политическото решение на най-висшия ръководен орган на партията, какъвто е Националният съвет\".   Янков припомни, че решението депутатите от БСП да напуснат пленарната зала е политическо и е взето след многочасов дебат. Решението за напускане на парламента бе взето от Националният съвет на БСП на 17 февруари със 74 гласа \"за\", 33 - \"въздържали се\" и 3 \"против\".  ", "date": "2019.02.27", "title": "Красимир Янков: Националният съвет на БСП да преразгледа решението за напускане на парламента!"}
{"url": "http://epicenter.bg/article/Kabelni-mrezhi-vkaraha-kmeta-na-Botevgrad-v-konflikt-na-interesi-/176362/2/0", "text": "  Кметът на Ботевград Иван Гавалюгов е в конфликт на интереси, установила антикорупционната комисия КПКОНПИ. Причината е, че като кмет той е прекратил четири административни производства срещу собствената си фирма, която е управлявал, преди да влезе в общината. Решението не е окончателно и ще бъде обжалвано от Гавалюгов.    Става дума за производства, започнали след проверки от 2014 г. Тогава по разпореждане на бившия кмет Георги Георгиев общински служители правят проверка на кабелни мрежи, изградени от фирмата на Гавалюгов. Констатират, че са незаконни и трябва да се премахнат. Бъдещият кмет подава възражения срещу четирите констативни акта от проверката в края на 2014 г.  Година по-късно вече е кмет на града и е прехвърлил дяловете във фирмите си на жената, с която живее на семейни начала. Малко след като встъпва в длъжност, той издава четири заповеди, с които прекратява производствата по четирите констативни акта, съставени година по-рано.  КПКОНПИ заявява, че с това си действие Гавалюгов е набавил интерес за майката на децата си, на която е прехвърлил фирмените дялове. Двамата се явяват свързани лица по смисъла на закона, приема комисията.  \"Комисията приема, че при издаване на заповедите Гавалюгов е бил повлиян от частния интерес на свързаното с него лице. В конкретния случай частният интерес на свързаното лице се изразява в това образуваните срещу дружеството, в което тя е съдружник, административните производства да бъдат прекратени. Облагата се изразява в избягване на санкция – в случая – премахване на незаконни строежи. Налагането на санкция неминуемо ще се отрази на имуществото и дейността на дружеството, което от своя страна ще рефлектира в патримониума на свързаното лице\", пише в решението.    Кметът на Ботевград се е произнесъл сам по собствените си жалби, пише още комисията. Според КПКОНПИ това е опасно и укоримо. В решението се твърди, че кметът е трябвало да не издава заповедите за прекратяване, а вместо това да подаде декларация, че има частен интерес в конкретния случай.  \"При издаване на процесните заповеди Иван Гавалюгов, в качеството му на кмет, изцяло е възприел възраженията, направени от самия него, в качеството му на управител и представените от дружеството доказателства, които са едни и същи и по четирите производства, и на таза база прекратява образуваните административни производства. Т.е. същият издава индивидуални административни актове единствено и само на основание на собствените си възражения, направени в качеството му на управител на дружеството\", се посочва в решението.    Гавалюгов е бил изслушан от КПКОНПИ, става ясно от решението. Той е заявил, че заповедите за прекратяване на производствата са били изготвени от специалист от общината, на когото той не е оказвал влияние. Другият му аргумент е, че ако е имало нещо незаконно в кабелните мрежи, предишното ръководство на общината е имало достатъчно време да ги премахне. Това обаче не е направено повече от година, констатира и КПКОНПИ.   ", "date": "2019.02.27", "title": "Кабелни мрежи вкараха кмета на Ботевград в конфликт на интереси "}
{"url": "http://epicenter.bg/article/Dzhambazki--Evroizborite-sa-da-promenim-Evropa--a-ne-da-se-smeni-rakovodstvoto-na-PG-na-OP-/176364/2/0", "text": "Евроизборите са да променим Европа, а не да се смени ръководството на ПГ на Обединени патриоти, заяви в предаването \"Плюс - минус\" по Нова телевизия евродепутатът и зам.-председател на ВМРО Ангел Джамбазки. „Битката за Европейския парламент не е вътрешноведомствена”, подчерта той.   „Идеята на ВМРО е да събираме, да обединяваме. Най-лесно е да събориш нещо или да изгониш някого. Но не е редно да има личностни боричкания”, коментира Джамбазки. И допълни, че ВМРО през цялото време се опитва да „обере емоциите в отношенията между Волен Сидеров и Валери Симеонов”.  Джамбазки се обяви твърдо „за” запазване на досегашните правила за упражняване на преференциален вот. И коментира, че промяната в прага на преференциите е било „грешно решение” от страна на ГЕРБ. „Беше тактическо, за деня, но го взеха. И ще платят цената за това. Хората и без това смятат, че листите се редят на тъмно”, каза още Джамбазки. Според него именно преференцията е оценката, която политиците получават от избирателите.   Какво по-демократично от това да се явиш на вътрешни избори. Какво по-обединяващо. Идеята на ВМРО е да събираме - Кубратовия сноп, а не да разделяме, подчерта Джамбазки. Ние от ВМРО се държим приятелски, уважително, продължи той. Ние от ВМРО никога не сме искали да сме първи, но когато другите искат да са първи, ние казваме - какви са аргументите ви, каза още по темата за подреждането на евентуалната обща листа на патриотите Джамбазки.   Когато има преференция - няма никакъв проблем, с преференцията избирателят ни оценява, смята Ангел Джамбазки.   Има две гледни точки за Европа - от наша страна Европа на отечествата, а от другата - джендър Европа, смята той. Битката ще е трудна, но в политиката лесни битки няма, подчерта зам.-председателят на ВМРО.   Джамбазки отговори и на въпроси, свързани със скандалната гей-брошура. \"Джендър пропагандата навлиза на много нива в образованието. В Министерството на образованието тези ценности са навлезли много навътре. Нека да има информираност, но не може да има пропаганда на хомосексуалност. Не може да рекламираш еднополова любов. Това не е модерно. В нашата част на Европа това не е модерно. Тук е модерно семейството между мъж и жена\", завърши Ангел Джамбазки.        ", "date": "2019.02.27", "title": "Джамбазки: Евроизборите са да променим Европа, а не да се смени ръководството на ПГ на ОП!"}
{"url": "http://epicenter.bg/article/D-r-Angel-Kunchev--V-momenta-se-namirame-vav-voyna-s-antivaksarskite-dvizheniya-/176365/2/0", "text": "В момента ние се намираме във война с антиваксърските движения. Това каза главният държавен здравен инспектор д-р Ангел Кунчев по време на пресконференция за ваксинопредотвратимите заболявания, предаде Агенция „Фокус”.  „Трета година около нас ври и кипи с инфекция от морбили - над 50 000 случая има в Украйна, над 5000 през 2017 в Румъния, над 3000 в Сърбия, над 2500 в Гърция и вече над 200 в Македония“, заяви д-р Кунчев.  Той подчерта, че навсякъде има смъртни случаи, като най-много са в Украйна и Румъния.  „Морбили все повече се размножава. 2009-2010 година, когато е голямата епидемия в България от морбили, 92% от децата тогава не са имунизирани. Имаме данни за всичко това. За останалите до 100 или нямаме данни или са с непълна имунизация. Същата е ситуацията и в момента от тези 51 случая на заразени с морбили, само 3 са били с напълни имунизации, а всички останали са неимунизирани“, изтъкна главният държавен здравен инспектор.  По думите му вирусът на морбили циркулира в страната, като някъде е по-интензивно, като Благоевград, а другаде по-рядко.  „Възможност за навлизане на вируса от всички балкански страни има и той се осъществява. Единственият критерий какво ще се случи е това колко неимунизирани деца ще намери този вирус“, каза д-р Кунчев. Той подчерта, че тези, които записват децата си като имунизирани, а не са, извършват престъпление. „Важното е дали може да постигнем 95% незаболеваемост, за да сме далеч от епидемия“, посочи още той.  По думите му глобата за родители, които не имунизират децата си, е от 50 до 100 лв., като може да достигне 200 лв. за повторно неваксиниране.  Миналата година в страната районните здравни инфекции са направили 16 хил. проверки за изпълнението на имунизационния календар и са съставили 112 акта на родители, които не са ваксинирали децата си, уточни д-р Кунчев.  „Ескалацията на случаите на морбили в Европа през последните 3 години започна през 2016 година, с отделни взривове в Украйна, след това се пренесе и в други страни, като Румъния, Франция, Дания, Германия, а по късно и в Сърбия и Гърция“, заяви д-р Ангел Кунчев. Той посочи, че до настоящия момент има вече някакъв спад в изброените балкански страни, но започва развитието на морбили в Македония.  „За 2016 година случаите на заразени с морбили в Европа са 5273, а за 2017 година стават 25 863 и за 2018 година са 82 596. Това е един значителен ръст“, каза държавният здравен инспектор.  По думите му в България за 2014 и 2015 година има нулеви случаи за морбили, 2016 година у нас има само един случай, но за 2017 година са 165. Той обясни, че през 2017 година повечето случаи са били от кв. „Столипиново“ в Пловдив, в София, Пазарджик и Монтана.  „2018 година са 13 случаите на заразени с морбили, които са много добре и ясно проучени от къде идват и какво е станало. Към настоящия момент случаите на морбили в България са 51. Най-важното е, че имунизацията срещу морбили в България започва 1969 година, именно за това всички родени след тази дата са получили нормалната си ваксинационна доза, могат да се считат за защитени и за тях настоящата ситуация не представлява опасност“, изтъкна д-р Кунчев.  По думите му формално в страната ваксинациите са задължителни.  „Миналата година в страната районните здравни инфекции са направили 16 хил. проверки за изпълнението на имунизационния календар и са съставили 112 акта на родители, които не са ваксинирали децата си. Отделно има актове и на общопрактикуващи лекари и друг медицински персонал“, отбеляза той.  „Ако някой си мисли, че може да обърне нещата и да задължи всички, особено малцинствените групи, да ги ваксинира, то това е илюзия. Ако се направи акт на човек, който е трайно безработен, ефектът от това е никакъв“, каза още д-р Кунчев.  Той уточни, че към настоящия момент случаите на морбили в България са 51. „От тях 40 са в Благоевградска област, в град София са 7, в София област са 3 и във Варна - 1“, каза д-р Кунчев. По думите му случаят във Варна е \"издънка\" на Благоевград, защото жената е имала контакт с болен от морбили по време на ски почивка.  \"От всички 108 нежелани реакции за миналата година при ваксиниране само 15 са свързани с ваксини срещу морбили, като всички те са за преходни реакции, които по никакъв начин не са животозаплашващи. Най-често става въпрос за подуване и зачервяване\", съобщи д-р кунчев.  „На страницата на Изпълнителна агенция по лекарствата има съобщения за нежелана реакция, което може да се попълва от абсолютно всички“, заяви д-р Кунчев. Той посочи, че независимо колко са абсурдни случаите, здравните специалисти образуват проверка и дори насърчават съобщенията за нежелани реакции.  „Получени са 108 съобщения за нежелани реакции от имунизация през миналата година, като е имало над 2,2 млн. имунизации и реимунизации, изпълнявани в страната всяка година“, изтъкна главният държавен здравен инспектор. Той подчерта, че броят на нежеланите реакции е изключително нисък в сравнение с други лекарствени продукти.  „Ваксините са едни от най-технологично напредналите продукти и са максимално изчистени от всякакви допълнителни вещества, защото се правят на най-малките деца и на всички здрави хора“, каза д-р Кунчев. Според него вместо глоба от 100 лв. са необходими кампании, като тези, които се провеждат в момента, за да може родителите да бъдат информирани по всички въпроси, свързани със заразата.  „Има крайни ситуации, при които родителите активно негативно работят и рефлектират и върху други родители, тогава съответно може да се използва и този механизъм с глобите. Така или иначе той съществува и ние ще го ползваме“, заяви главният държавен здравен инспектор.  Д-р Кунчев поздрави и медиите, за това, че са активни по този въпрос, защото по думите му има страни, в които няма такава подкрепа и това се забелязва.  ", "date": "2019.02.27", "title": "Д-р Ангел Кунчев: В момента се намираме във война с антиваксърските движения "}
{"url": "http://epicenter.bg/article/Elena-Yoncheva-i-Boyko-Borisov-edin-sreshtu-drug-v-sada/176302/3/0", "text": "Елена Йончева и Бойко Борисов застават един срещу друг в съда, съобщи Нова телевизия. Червената депутатка съди премиера за обида като на първа инстанция съдът постанови 5000 лева глоба за Борисов и партия ГЕРБ.   Делото вече е на втора инстанция, а причината са  две изказвания на Борисов в предизборната кампания от 2016 г., в които той казва, че правителството на ГЕРБ е било принудено да плаща милиони за журналистическите интервю на Йончева.    ", "date": "2019.02.27", "title": "Елена Йончева и Бойко Борисов един срещу друг в съда"}
{"url": "http://epicenter.bg/article/ChEZ-Sofiya-zapochna-vseki-den-da-spira-toka-za-po-7-chasa-vav-vsichki-sofiyski-obshtini-/176314/4/0", "text": "  От \"ЧЕЗ Разпределение\" обясниха, че осъществяват амбициозна инвестиционна програма за подобряване на услугите за своите клиенти, която налагала \"кратковременни прекъсвания на електрозахранването\". Това ще трае до 1 март включително. Днес след 9 часа спират планирано електричеството в общини Младост, Надежда, Овча купел, Подуяне, Панчарево, Сердика, Студентски град, Витоша, Връбница, Възраждане, Искър, Изгрев, Красно село, Кремиковци, Лозенец,  Люлин и Нови Искър, като днес само в общини Оборище и Красно село няма да има квартали без електричество според плана за седмицата.   В повечето квартали  спирането ще е от 9 до 16:15 ч. или от 9:30 до 16:30 ч., но някъде ще е до 15:15 ч., в Лагера, пък, в бл. 43 и 42, ще е между 9:30 и 13 ч., а в община Витоша днес ще има места без ток само от 10 до 11 ч. За да проверите кога, къде и защо няма да има ток,   ", "date": "2019.02.27", "title": "ЧЕЗ София започна всеки ден да спира тока за по 7 часа във всички софийски общини "}
{"url": "http://epicenter.bg/article/Kiriakos-Mitsotakis-pred-TASS--Gartsiya-ima-seriozen-interes--Turski-potok--da-mine-prez-nasha-teritoriya/176392/11/34", "text": "Председателят на основната гръцка опозиционна партия „Нова Демокрация“ (НД) Кириакос Мицотакис има намерение в хода на започналата в сряда двудневна визита в Москва да се срещне с премиера на Русия Дмитрий Медведев, министъра на външните работи Сергей Лавров и председателя на Държавната дума Вячеслав Володин и да обсъди с тях двустранните отношения, ситуацията в Средиземноморието, Сирия и ядрената сделка с Иран, разказа гръцкият политик в ексклузивно интервю пред ТАСС, цитирано от Агенция \"Фокус\".  Мицотакис поясни, че Гърция е заинтересована да привлече руски инвестиции в туризма, търговията, енергетиката, транпорта и недвижимите имоти, а освен това с интерес изучава въпроса за възможно преминаване на „Турски поток“ през гръцка територия по посока Южна Европа.  Съдейки по различни проучвания на общественото мнение, в момента „Нова Демокрация“ е най-популярната партия в Гърция и има всички шансове да победи на предстоящите тази година парламентарни избори. В този случай Мицотакис ще стане следващият министър-председател на страната. Изборите трябва да се състоят през октомври, но политическите анализатори считат, че е много вероятно Ципрас да обяви предсрочни избори през май, практически едновременно с местните избори и тези за Европейския парламент.   Имам редица важни срещи – с премиера на Русия Дмитрий Медведев, с министъра на външните работи Сергей Лавров и с председателя на Държавната дума Вячеслав Володин. Очаквам с нетърпение предметните дискусии по всички въпроси на двустранните отношения – по регионални и международни теми, представляващи взаимен интерес, последните събития в Източното Средиземноморие и важни предизвикателства в сферата на международната сигурност, като например, тероризма, ситуацията в Сирия и иранската ядрена сделка. Всичко това ще бъде обсъдено в светлината на това, че Русия има специална роля и отговорност в създаването на безопасна обстановка и стабилност в Европа.    - Ако оглави правителство, НД ще изпълни своите програмни ангажименти са реализация на амбициозна и реалистична програма за реформи, които ще оживят гръцката икономика и, в по-широк смисъл, ще засилят геополитическата й тежест, престижът и регионалната й роля. Вярвам в многовекторната външна политика на откритите хоризонти. Гърция има устойчива прозападна ориентация в качеството си на член на НАТО и ЕС, но в същото време причини от исторически, религиозен и културен характер й позволяват да има функционални, продуктивни и взаимноизгодни отношения с Русия. Създател на тази концепция е основателят на НД Константинос Караманлис, който бе на историческа визита в Москва през 1979 година. За да се максимизира техният потенциал, гръцко-руските връзки трябва винаги да се основават на международното право, взаимно зачитане и разбиране на съответните основни приоритети, искрено сътрудничество и желание да се избегнат действия, които биха могли да навредят на всичко, което до голяма степен е създадено в отношенията между две държави. Въз основа на тези основни предпоставки твърдо вярвам, че постоянните контакти на Гърция и Русия на всички нива ще засилят динамиката на нашето сътрудничество във всички области. И в тази връзка бих искала да изразя дълбоката си благодарност към Русия за нейната твърда и последователна позиция по кипърския проблем.    - Гърция е важен полюс за привличане на руски инвестиции във всички сектори на икономиката. За нас е приоритет да се използват възможностите, които съществуват в области като туризма, търговията и енергетиката, транспорта и недвижимите имоти, както и участието на Русия в гръцката програма за приватизация. Базирайки се на солидната основа на нашите дългосрочни взаимоотношения, считам, че с помощта на целеви действия можем да постигнем много положителни резултати, които носят взаимна полза.    - Разбира се, има голям интерес както в селскостопанския сектор, така и в областта на здравеопазването и недвижимите имоти. Вече има няколко успешни потвърждения за това. Приватизацията на компанията за мляко и млечни продукти Dodoni в региона на Епир и закупуването му от руската компания доведоха до бързото развитие на бизнеса, увеличаване на броя на работните места и едновременно увеличаване на рентабилността. „Додони“ показва пътя за по-тясно икономическо сътрудничество, по който трябва да тръгнем.  Гърция разполага с ноу-хау, за да помогне на руските малки и средни производствени предприятия да имат достъп до западните пазари. Тя може да помогне да се направят руските продукти по-ориентирани към износ и по-ефективно да се предлагат на потребителите в Европейския съюз. В допълнение, гръцките високотехнологични предприятия имат значителен потенциал за използване на основните руски научни и технологични постижения в разработването на нови продукти и услуги с добавена търговска стойност. В същото време, в сектора на възобновяемата енергия, гръцките компании имат много възможности.  - Нова демокрация подкрепя стратегията за диверсификация на енергийните източници и маршрути като основен принцип за енергийната сигурност на Европа. Нещо повече, това е политика, чиито основи бяха поставени от нашата партия, за да превърнем страната ни в енергиен център в Югоизточна Европа. В тази рамка и с надлежно спазване на регулаторната рамка на ЕС, както и последното решение на ЕС относно правилата, свързани с тръбопроводите, проучваме възможността за преминаване на „Турски поток - 2“ през Гърция към други европейски страни. В същия дух обмисляме и въпроса за тръбопроводите „Турски поток” и „Северен поток 2” и вярваме, че трябва да се прилагат правовите норми на Европейския съюз.    - Отношенията между Европа и Русия преминават през трудности. Считам, че всяка възможност за диалог между ЕС и Русия трябва да се използва, така че стъпка по стъпка, без изкуствени бариери и отклонения, да изграждаме взаимно разбирателство и уважение към нещата, които са чувствителни за всяка от страните. Необходимо е да се намерят начини за намаляване на текущото напрежение. Европа сериозно ще оцени всяка стъпка на Москва в тази посока. Нашето желание е пълното възстановяване на отношенията, разбира се, при спазване на международното право и неговите основни принципи, като добросъседството. Считам, че задълбочаването на отношенията между Гърция и Русия може да допринесе за това.    - Културното сътрудничество е важен стълб за развитието на двустранните отношения. За гърците класическата руска литература, както и най-модерната, е била и остава ключът към разбирането на руската душа ... Очаквам голяма и значима програма от събития.    - Добре обоснованата позиция на НД се заключва в това, че съчетанието между името Северна Македония и „македонския“ език и етническа принадлежност е много проблематично. И това не се касае само за Гърция, но и за други страни от региона. В един особено чувствителен балкански регион проблемите на иредентизма трябва да бъдат напълно и безвъзвратно премахнати. Смятаме, че това няма да се случи в случая с Преспанския договор. НД ще направи всичко възможно, в създадените нови условия, да защити изцяло интересите на Гърция и да смекчи негативните последствия от това споразумение. И, разбира се, аз съвършено ясно дадох да се разбере, че нямам никакво намерение да предам правото на Гърция да изказва своите съществени възражения по време на преговорите за влизане на Скопие в Европейския съюз.    - Гърция е член на НАТО, ЕС и ООН и почти всички международни организации. НД също вярва във важността на укрепването на европейската външна политика, отбрана и сигурност. Това е предизвикателство за европейската интеграция, което е по-важно от всякога в настоящия геополитически контекст. Убеден съм, че искреният и изчерпателен диалог на всички тези многостранни форуми, както и на двустранна основа, в крайна сметка ще предотвратят възраждането в международния живот на остарялата логика на надпреварата във въоръжаването на Студената война. Гърция може със собствени усилия да насърчава разпространението на здравия разум и стремежите към сигурност, стабилност и мир.  ", "date": "2019.02.27", "title": "Кириакос Мицотакис пред ТАСС: Гърция има сериозен интерес „Турски поток“ да мине през наша територия"}
{"url": "http://epicenter.bg/article/Dimitar-Marinov-predstavya--Zelenata-kniga--na-Sofiya-Film-Fest/176318/6/0", "text": "Актьорът Димитър Маринов, който се качи на сцената на Оскарите с българското знаме в джоба на сакото си, пристига у нас. Той ще представи наградения с \"Оскар\" за най-добър филм \"Зелената книга\" пред българската публика. Това ще се случи  , който започва след броени дни. „Той е първият българин, който успя в едната си ръка да държи българското знаме, а в другата \"Оскар!\",   \"Снимка с Юки\", в която Маринов играе една от централните роли. На фестивала ще присъства и носителят на \"Оскар\" - Павел Павликовски, който ще представи филма - \" \", получил три номинации за престижната награда. На 11-ти март в кино \"Люмиер\" ще бъде премиерата на филма на журналистката Галя Щърбева \" а\". „  и разказва историята на един вдъхновяващ човек - Калин, който е психологът на затвора и който въвлича затворниците в различни ситуации, така че да ги социализира за живота извън решетките!\", споделя журналистката. През август \"Калин и отбора на затвора\" беше единственият български филм, селектиран в престижния \"Сараево филм фестивал\". На \"София филм фест\" за пръв път ще бъде показан  , съобщи още директорът на фестивала Стефан Китанов. \"Лошо момиче\" е част от програмата \"Ново българско кино\". Лентата разказва за талантлива гимнастичка, която след конфликт с родителите си се забърква в неприятности. По думите на Вълев филмът е сглобен от истински истории, на които режисьорът е бил свидетел през бурния си живот. \"Танго в тунела\" на режисьорите Стоян Анов и Ники Станчев е независима продукция. Определян от авторите си като   в главните роли, режисиран от Борислав Михайловски, също независима продукция. Историята проследява живота на мъж на средна възраст, който в своята най-дълбока криза успява да намери надежда за себе си, помагайки на умиращия си дядо, разказа режисьорът. , между които \"Живи комини\" на Радослав Спасов , \"Ирина\" на Надежда Косева и \"Мълчанието на сестра ми\" на Киран Коларов. Някои от акцентите на \"Ново българско документално кино\" са \"Какъв цвят има този свят\" на Ралица Димитрова, \"Калин и отбора на затвора\" на Петко Гюлчев и Галя Щърбева и \"Написаното с перо от ангел е завинаги\" на Христо Илиев. От 28 февруари започват прожекциите в Дома на киното, като ще има специална програма с ретроспективи и интересни събития. \"105 минути София\" на Камен Воденичаров ще бъде показан специално по повод 140-годишнината от избирането на София за столица на България. И тази година ще има   - \"СФФ на брега\" между 14 и 22 март в Общинското кино \"АБ\" . В програмата са 18 филма. За пръв път \"СФФ на брега\" организира кино клас, който ще води режисьорката Надежда Косева. Тази година откриването на фестивала  ще бъде на 13 март с филма на Биле Аугуст \"Щастливеца Пер\". Режисьорът ще бъде специален гост на града.  ", "date": "2019.02.27", "title": "Димитър Маринов представя „Зелената книга“ на София Филм Фест"}
{"url": "http://epicenter.bg/article/15-godishna-balgarka-e-na-parvo-myasto-po-shah-v-sveta/176326/8/0", "text": "Българско момиче - първа в света по шах. Това е 15-годишната Нургюл Салимова, от малкото търговищко село Крепча, която вече втори месец е на върха в световната ранглиста по шахмат до 16 години. Страстта й към черно-бялата дъска идва още в детската градина. „Аз бях на четири. Тогава баща ми ме научи, как се местят фигурите. Запозна ме с играта. След това, заедно с дядо ми, започнаха да ми показват, как се играе. Научих правилата”, сподели младата шахматистка. Година, след като бащата и дядото увличат Нургюл по шахмата, момичето се пробва и на първия си турнир в Силистра. Тя е най-малкият участник –  дори не е навършила 6 години. „Станах първа до 8 години, като не бях навършила 6. И ми стана още по-интересно и продължих да се занимавам. Имам десет държавни титли, мисля. Аз винаги съм искала да стана световна шампионка за жени. Да се приближа максимално до Антоанета Стефанова, защото тя ми е любимата шахматистка”, разказва Нургюл Салимова. „Веднага като стана републикански шампион, треньорите в националния отбор видяха потенциал в нея и я поканиха в националния отбор и й предложа дори треньор. Има и случаи, когато месец не се е връщала вкъщи. Трудно е, но се свиква. Всичко е за нейно добро. Девет и една републиканска за жени. Има една световна титла до 12 години за момичета. Една европейска за момичета до 8 години. Шампионска съм на Европейският съюз, сред момчетата и момичетата, до 12 години 2015г.. Тук, в България, не се провеждат турнири за покриване на норми, толкова често. И се налага да пътувам в чужбина и да участвам в турнири там”, допълва баща й Илхан Салимов. Десет години по-късно Нургюл вече има своя витрина на успехите в шахмата. Тя се подготвя дистанционно за състезанията, заедно с треньора си Живко Жеков от Бургас. Специалистът признава, че момичето от село Крепча е явление за този спорт. „Вече десет години сме заедно. През тези години и други хора са работили с нея. Това, което я отличава е, че тя наистина иска да стане шампион. За нея шахът не е временно занимание”, пък споделя треньорът на Нургюл Живко Жеков. А да се приближиш до постиженията на единствената българка, която е била световна шампионка по шахмат за жени, се оказва трудно, но не спортно-технически. „Тук, в България, не се провеждат турнири за покриване на норми, толкова често. И се налага да пътувам в чужбина и да участвам в турнири там\", заяви тя. А когато Нургюл си е вкъщи, в село Крепча, любимото и занимание е да играе блиц-шах с човека, който я е запалил по този спорт – нейния баща. От пет години, Илхан Салимов – няма победа над дъщеря си.  Челната позиция в световната ранглиста за жени на Нургюл ще трябва да бъде защитена още този  април. Тогава й предстои Европейско първенство за жени, а в края на годината ще мери сили в Индия с най-добрите в света. ", "date": "2019.02.27", "title": "15-годишна българка е на първо място по шах в света"}
{"url": "http://epicenter.bg/article/Shaban-Shaulich-e-predchuvstvuval-kraya-si/176334/10/100", "text": "Шабан Шаулич е предчувствувал смъртта си, написа сръбският в. Вечерне Новости.  Колега на покойния изпълнител разкри за последния си разговор с легендата. \"Срещнах се с Шабан месец преди фаталната катастрофа в Германия на 17 февруари\", каза диригентът на оркестъра за народна музика на сръбската държавна радиотелевизионна компания Миша Миятович. \"Той ми казваше: Хайде да запишем нещо ново. Остава ми малко време на този свят\", сподели диригентът.  Събеседникът на медията допълни, че не е повярвал на новината за смъртта на легендата. \"Когато видях заглавията, си помислих. \"Стига бе!\" Шабан го погребаха десетина път. По-късно обаче новината се оказа вярна, за съжаление\", разказа още Миятович.   Източник: Новини.бг", "date": "2019.02.27", "title": "Шабан Шаулич е предчувствувал края си"}
{"url": "http://epicenter.bg/article/Vnuchkata-na-Simeon-Sakskoburggotski-shte-pee-na-praznenstvata-okolo-8-mart-v-Madrid/176353/10/100", "text": "Внучката на Симеон Сакскобургготски и наследница на българската кралска фамилия Мафалда ще изнесе концерт в Мадрид. Това съобщи испанското издание Hola, което нарече певицата \"принцеса на феминизма\". \r\n \r\n По повод 8 март в Мадрид ще се проведе фестивала \"Ellas Crean\", посветен на равенството между половете. Музикалното събитие се провежда вече над 10 години и празнува ролята на испанските жени като творци. Концертът на Мафалда ще бъде на 6 март в легендарната \"Sala Siroco\" в Мадрид.   Фестивалът обединява различни професионалистки от всички сфери на изкуството: певици, актриси, танцьорки, писателки, режисьорки. , коментират от Hola.   Мафалда Сакскобургготска е дъщеря на княз Кирил и Росарио Надал. През ноември 24-годишната певица пусна ново видео. Клипът ѝ \"Hate me right\" събра над 100 000 гледания за три седмици, а Мафалда благодари на феновете си през профила си в Инстаграм.   Във видеото тя залага на изчистена визия. Гримирана е с блестящи сенки за очи, съвсем малко руж и нежнорозов гланц за устни. Сменя рокля в средновековен стил и класическа риза - и двете, решени в бяло. Режисьорки на клипа са младите таланти Симон Риджел и Маги Маклафлин. \r\n \r\n \r\n \r\n Мафалда е певица, пианист и композитор, а от няколко години има участия в заведения в Лондон и Ню Йорк. През октомври Сакскобургготска пя акапелно на партито-промоция на новата колекция на Майкъл Корс в лондонския хотел \"Clardige's\". Тя бе и сред най-търсените лица по време на отминалата Седмица на модата в Ню Йорк.   Източник: Дир.бг", "date": "2019.02.27", "title": "Внучката на Симеон Сакскобургготски ще пее на празненствата около 8 март в Мадрид"}
{"url": "http://epicenter.bg/article/Ukrayna-diskvalifitsira-favorita-si-za--quot-Evroviziya-quot--zaradi-skandal-s-Rusiya/176354/10/100", "text": "\r\n Украинската участничка в тазгодишното издание на \"Евровизия\" бе изхвърлена от съревнованието заради скандал, свързан с напрежението между Киев и Москва. \r\n   \r\n   \r\n Песента на Марув - артистичния псевдоним на певицата Анна Корсун (27), спечели национално гласуване в събота, но по-късно възникна конфликт с Националната обществена телевизионна компания на Украйна (НОТУ). \r\n   \r\n Марув получи 24 часа да подпише договор за участието си, който временно й забранява изпълнения в Русия, съобщават от БНР. Преговорите забуксуваха днес и НОТУ прекрати номинацията й. \r\n Корсун по-рано обяви, че е готова да се откаже от турне в Русия. Но според нея някои от положенията в договора за участие в \"Евровизия\" се равняват на \"цензура\". \r\n   \r\n  написа Марув във \"Фейсбук\" -  \r\n  оплака се певицата в социалната мрежа. \r\n   \r\n В НОТУ признаха, че изпълнението на Марув на финала на националния конкурс е било високо оценено от музикални експерти, представители на шоубизнеса и зрителите. Но подчертаха, че \r\n \r\n \r\n \r\n \"Евровизия 2019\" ще се състои в Израел през май. \r\n", "date": "2019.02.27", "title": "Украйна дисквалифицира фаворита си за \"Евровизия\" заради напрежението с Русия"}
{"url": "http://epicenter.bg/article/Zhivko-Todorov--S-53-mln--lv--po--Regioni-v-rastezh--promenihme-oblika-na-Stara-Zagora/176320/2/0", "text": "Бизнес и инвестиции без инфраструктура не се правят. Някои политици казват, че асфалт не се яде, а в същото време 90% от хората ни питат точно за това. Искат магистрали, добри пътища, нови ВиК мрежи, модерни училища и детски градини, паркове. Това каза Живко Тодоров, кмет на Стара Загора и член на Изпълнителната комисия на ГЕРБ, по време на проведения в Стара Загора граждански диалог „Европа в нашия дом” на тема регионално развитие и благоустройство.   В събитието участие взеха Петя Аврамова - министър на регионалното развитие и благоустройството, Андрей Новаков – евродепутат от ЕНП/ГЕРБ, Емил Христов общински ръководител на ГЕРБ и зам.-председател на Народното събрание, Пламен Йорданов - областен координатор на партията, народните представители Борис Кърчев и Радостин Танев, областният управител Гергана Микова, кметове и общински съветници от областта, представители на бизнеса, неправителственият сектор и граждани. Това съобщиха от пресцентъра на ПП ГЕРБ.   „Благодарение на европейската солидарност преодоляхме важни проблеми и очакваме през тази година да бъде подписан проект за отвеждащ водопровод, който е много важен за Стара Загора, посочи Живко Тодоров. Той подчерта, че в общината са реализирани всички намерения по „Региони в растеж“ на стойност 53 млн. лв. , които са променили облика на града. Сред тях са разширението на моста над жп линиите, образователната инфраструктура, парк „Митрополит Методий Кусев“ - Аязмото, пешеходната зона, транспортният проект, който включва автобуси, спирки, автоматична система за таксуване, видеонаблюдение и „умни“ светофари. „Ако трябва да се правят всички тези подобрения с общински пари ще чакаме десетилетия, затова благодаря на екипа на МРРБ за добрата работа“, категоричен бе кметът на Стара Загора.   Министър Петя Аврамова представи най-важните проекти, по които работи МРРБ през настоящата година, сред които изграждането на магистрали, важни първокласни пътища, ВиК проекти и др. На територията на област Стара Загора за подобряване на пътната инфраструктура са инвестирани 11 млн. лв. от бюджета и още 41,7 млн. лв. от Оперативна програма „Региони в растеж“ 2014-2020. За региона тя обобщи, че е завършен 30-километровият път от Раднево до Стара Загора, който е изключително важен за енергийния комплекс „Марица - изток“. Рехабилитира се и отсечката Чирпан – Симеоновград, която не е ремонтирана от 40 години. В Стара Загора, Казанлък, Чирпан и Раднево ще бъдат вложени 99 млн. лв. за модернизация на ВиК мрежата. Средствата са по Оперативна програма „Околна среда 2014-2020 г.“.   „След Стара Загора нови автобуси ще има и в Казанлък, МРРБ ще отпусне средства за финансиране на проекта за водоснабдяване на гр. Гурково“, съобщи Петя Аврамова. Тя посочи, че е изготвен технически проект за разширението на отсечката между АМ „Тракия“ и Стара Загора, но той е от преди 12 години и трябва да бъде актуализиран. „Факт е, че много пъти е обещавано двулентовият път да бъде реновиран в четирилентов, извършени са всички отчуждителни процедури, ще търсим вариант за изпълнението на проекта“, пое ангажимент министърът на регионалното развитие. Тя коментира още тунелът под Шипка, както и програмата за енергийно обновяване на българските домове. „75 са завършените сгради в Стара Загора, 19 са в Казанлък, по 7 са в Раднево и Гълъбово, по 1 са в Павел баня и Николаево. Обмислят се различни варианти за продължаване на програмата“, обясни министър Аврамова след множеството зададени въпроси по темата.   Според евродепутатa от ЕНП/ГЕРБ Андрей Новаков фалшива новина е, че парите от Европа спират след 2020 г. „През следващия програмен период средствата за България не само, че не спират, а дори точно обратното - увеличават се, особено за регионалния, кохезионния и социалния фонд, категоричен бе Новаков. Той коментира и един от най-важните въпроси за старозагорски регион – бъдещето на енергийния комплекс „Марица - изток“. „През изминалия мандат в Европейския парламент, заедно с Владимир Уручев, подкрепяхме безрезервно работата на мините. Личното ми мнение е, че те трябва да работят докато има въглища“, категоричен бе евродепутатът.   „Регионът ни е с много различен профил за всяка една община. Енергетика, селско стопанство, IT сектор, машиностроене, промишленост“, посочи Пламен Йорданов, областен координатор на ГЕРБ. Той припомни, че общо девет общини от областта са получили през изминалите години помощ от националния бюджет, за решаване на инфраструктурни проекти.", "date": "2019.02.27", "title": "Живко Тодоров: С 53 млн. лв. по „Региони в растеж“ променихме облика на Стара Загора"}
{"url": "http://epicenter.bg/article/Prof--Ivo-Hristov--Ako-Evropa-ostane-v-sashtiya-model--za-Balgariya-nyama-nikakav-shans-/176321/2/0", "text": "„Днешният вътрешен български хал в крайна сметка е резултат отт.нар. „международно“ разделение на труда и мястото на България в него“, това каза проф. Иво Христов на традиционната си среща с пловдивчани по темата за актуалната геополитика и българския политически дискурс.   Той поясни, че за съжаление генералният курс на България никога не се е решавал от българите: „Винаги външното положение ще предопределя съдбата ни в близкия исторически хоризонт и то само до няколко години“, заяви анализаторът и очерта геополитическите сюжетни линии за България, Балканите и Европа.   „Пристигането на руския премиер-министър Медведев е чиста геополитика, която рязко рефлектира върху вътрешната политика“, посочи проф. Христов. По думите му след есенната летаргия, която ни беше обхванала, изведнъж започнаха обвинения за опит за убийство, за финансови преводи отнякъде за някъде, после „претопляне“ на случки с други елементи.   Според него целта е много ясна – никакви големи руски енергийни проекти. „Тя беше заявена от държавния секретар на САЩ Майк Помпео при посещението му в Полша: ако могат да спрат „Северен поток - 2“, но засега не могат, и блокиране на “Турски поток” през българска територия“, обясни проф. Христов.   Той изтъкна, че на Балканите си дават сблъсък три мощни геополитически сили, поради което наблюдаваме и пренареждане на геостратегическата карта.   САЩ заложи на двустранни договорености, рязко сменяйки външния си курс с избирането на президента Тръмп. „Турция е вече самостоятелен  геополитически играч и това се видя в Сирия, Кавказ и на Балканите. Поради което, за добро или за лошо, рязко се вдигна геополитическата „цена“ на територията България“, посочи анализаторът и обясни защо: „България разполага с най-дълбокия западен черноморски залив – Бургаския. Намира се на относително близко летателно време до основните руски ракетни бази в региона. Територията ни е много важна като логистика“.   Последното е причината за строителството с бързи темпове на магистралните коридори в две посоки: от Албания до Черно море и от Бяло море до Черно море.   „Това означава бързо прехвърляне на сили и средства в черноморския военен театър. България е транзитна територия и тази територия трябва да е под контрол“, смята проф. Христов.   Според него в тази ситуация има два варианта за малка страна като нашата. Единият е да лавира и балансира между великите сили, а другият – да стане мост, по който да минава всеки, който не го мързи.   „Ние сме във втората ситуация“, каза народният представител. Той се спря и на резултатите от 30-годишния български преход – наполовина намаляло население, деиндустриализирана икономика, липса на високотехнологични производства, крайно неефективно разпределение на „подаянията“ от ЕС, което става сред управленската каста, като по този начин я възпроизвежда.   Проф. Христов е убеден, че, ако Европа остане в същия модел, за България няма никакъв шанс.   Според него двете геополитически сили – САЩ и Русия, също нямат интерес от Евросъюза в настоящия му вид. Всяка по различни причини. „Капитализмът по определение е антинационален, глобален и експанзионистичен. Той няма нужда от идентичности – национални, политически, религиозни. Следователно те трябва да бъдат ерозирани и ликвидирани. Капиталът е глобален, но властта е контитуирана локално.   Затова имаме инсталирани местни режими, свързани с глобалните центрове за вземане на решения. Такава е ситуацията и у нас“, посочи професорът.   Целта на САЩ е да държи Евросъюза в неконкурентно състояние, но пък в такава кондиция, че да възпрепятства Москва, стана ясно от думите му. Руската федерация също няма интерес от силен, консолидиран Евросъюз, защото винаги си е патила от обединението на Европа   „Има един такъв „странен спорт” - на всеки 100 години европейските държави се обединяват, за да нападнат Русия, и след това руснаците финишират в Париж или в Берлин“, каза проф. Иво Христов и подчерта, че предупрежденията на Путин не са случайни   „България в момента е част от икономически и политически съюз, в който не е равноправен член“, заяви проф. Христов. Според него шансът за страната ни е в опцията ЕС да стане обединение, което зачита националните интереси. Собствената си номинация за евродепутат коментира така: „Както историята е показала, основните български проблеми са продукт на външни сили. Следователно, за решаването на проблема, трябва да отидеш при източника му“.", "date": "2019.02.27", "title": "Проф. Иво Христов: Ако Европа остане в същия модел, за България няма никакъв шанс! (ВИДЕО)"}
{"url": "http://epicenter.bg/article/VMRO-reshi--Tragva-samostoyatelno-na-evrovota-s-Angel-Dzhambazki-nachelo-na-evrolistata/176322/2/0", "text": "Националното ръководство на ВМРО реши: Държи на единството на Патриотите, но започва подготовка за самостоятелно участие на евроизборите, съобщиха от пресцентъ ра на партията. За председател на предизборния щаб е избран Юлиан Ангелов.  Ние държим на обединението на формациите, които милеят за патриотичната идея, но сме категорични, че личните битки и боричкания лишават държавата от реалната възможност да имаме адекватни и работещи представители в следващия Европейски парламент. Ето защо оставаме в страни от тях и продължаваме дългогодишната си битка за отстояване на реалните ценности на Европа. Българските граждани вече направиха своя избор в лицето на Ангел Джамбазки, който е най – разпознаваем, най-успешен и работещ, според проучванията и класациите на ЕП. КП „Обединени патриоти“ заедно постигнахме нещо много добро за държавата – консолидирахме се в името на Родината и показахме сила. Нейната еманация бяха изборите за президент преди 3 години.   Тогава получихме подкрепата на над 500 хил. българи и доказахме едно – един лозунг, който стои на фасадата на парламента – „Единството прави силата“! Днес, все по–често даваме разнопосочни сигнали на сънародниците си – тъжно и жалко, но е факт. Не веднъж, ние Патриотите от ВМРО, подавахме ръка на нашите партньори и го правим и до днес, в желанието си да сме единни, да се борим за България. Водени сме от неизменния дълг към хората, които гласуваха за нас, на които обещахме, че ще изпълним предизборната програма, че ще изпълним програмата за управление. Ние сме във властта за това. Заради хората и заради това, което поехме като ангажименти сме категорични, че въпреки всичко няма да отстъпим от тях. Водени от желанието си да запазим устоите на традициите, да отстояваме националните интереси и да продължим да се борим за една по–справедлива и равна за всички нова Европа, Националното ръководство на ВМРО – БНД на заседанието си вчера взе следните решения: Приема Харта на патриотичните ценности „Друга Европа е възможна“, като основополагащ документ за явяване на изборите за Европейски парламент. ВМРО направи много опити за запазване единството на КП „Обединени патриоти“ като цяло и за явяване с обща листа на изборите за Европейски парламент. Включително и днес, (бел.ред – 26.02.19г.) Патриотите от ВМРО, направихме опит за разговори в Съвета на коалицията. За съжаление, обаче, отново опитът за диалог беше неуспешен. В този контекст искаме да подчертаем, че именно, ние Патриотите от ВМРО, многократно инициирахме разговори с нашите коалиционни партньори, без нито едно предварително условие, предложихме прозрачни процедури за избор на водач на листата, така че това да бъде човек максимално полезен за коалицията.   Ние продължаваме да бъдем сигурни и няма да се откажем от нашето предложение това да е човек, избран с вътрешни избори в коалицията. Предлагаме това да са избори, които да се проведат на 07.04.2019г., навсякъде, където има клубове и организации на поне една от трите формации, като членове на изборните комисии да бъдат по двама представители от всяка партия. Ние Патриотите от ВМРО предлагаме в тези избори право на участие да имат не само членовете на партиите от ОП, а и всички симпатизанти на патриотичната идея. Ние от ВМРО считаме, че единството на Патриотите е основна ценност и то не може да бъде заложник на личностни или партийни антагонизми. В избори, които ще решат курса на ЕС и са шанс за скъсване с идеологията на либерално–розовия фашизъм, ние призоваваме за максимално единение на всички партии, НПО, граждански структури, личности, които изповядват патриотично-консервативни ценности и идеали. Готови сме във всеки момент да възобновим разговорите, както в КП „Обединени патриоти“, така и във всеки по-широк формат. ВМРО започва самостоятелна подготовка за участие в изборите за Европейски парламент и създава Централен предизборен щаб с председател Юлиан Ангелов. Структурите на ВМРО, а и широката общественост, вече номинираха за водач на листата си най–активния и одобряван от българите евродепутат, Ангел Джамбазки, който е и най-автентичният говорител на ценностите, които изповядваме. Приемаме и приканваме всеки, приемащ себе си като радетел за българщината и за запазване на ценностите, върху които се гради Европа, да ни подкрепи. Единни само можем да отстоим на пълзящия розов фашизъм и на фалша, които предлагат, не само в говоренето си, но и в политиките си, левите и десните евро лицемери, в лицето на ПЕС и ЕНП.  В националната идея, в патриотизма е бъдещето на България и на Европейския съюз!", "date": "2019.02.27", "title": "ВМРО реши: Тръгва самостоятелно за евровота с Ангел Джамбазки начело на евролистата"}
{"url": "http://epicenter.bg/article/Stolichna-obshtina-testva-pilotno-razdelno-sabirane-na-hranitelni-otpadatsi-/176323/2/98", "text": "Столична община стартира пилотна инициатива за насърчаване на разделното събиране на отпадъци от домакинствата, в която са включени 300 домакинства от район „Надежда“. Това съобщиха от пресцентъра на общината.  В рамките на инициативата, Столична община ще тества система за разделно събиране и извозване на хранителни отпадъци от домакинствата до Инсталацията за био отпадъци на София, където от хранителните отпадъци ще бъдат произведени електричество и компост.  В рамките на проекта, участниците ще получат безплатен комплект домашни контейнери за разделно събиране на отпадъците.  Всички домакинства, заявили желанието си за участие, ще получат своите контейнери на 27.02, 28.02, 6.03 и 07.03 между 17:30 и 19:30 часа пред блок 152 в кв. „Надежда“.  Столична община реализира пилотната инициатива в рамките на проект за „Стимулиране на гражданското участие в процеса на рециклиране – Benefit-As-You-Save“, който ще подпомогне Столична община в усилието й да стимулира гражданското участие в процеса по разделно събиране на отпадъците. Той се фокусира върху разработването на пилотна система за събиране на хранителни отпадъци и отпадъци от опаковки.  В инициативата са заявили желание да се включат 300 домакинства, на които ще бъдат предоставени условия за стимулиране на разделното събиране. Всяко домакинство получава комплект домашни контейнери за разделно събиране на отпадъци и чували за събиране на био отпадъци. В близост до домовете, са изградени споделени ограждения с ограничен достъп до контейнерите за опаковки и био отпадъци, които да бъдат използвани от домакинствата. Пилотният проект с участието на граждани ще продължи 12 месеца.  Целта е информацията, придобита в хода на проекта, да бъде използвана при формирането на бъдещи политики на Столична община, свързани с управлението на отпадъците.  Проектът се реализира по Програма за транснационално сътрудничество „Балкани – Средиземно море“ (2014 – 2020).  Подробна информация за проекта можете да намерите на   ", "date": "2019.02.27", "title": "Столична община тества пилотно разделно събиране на хранителни отпадъци "}
{"url": "http://epicenter.bg/article/D-r-Kaloyan-Metodiev--Tova-Narodno-sabranie-e-izcherpano---kato-obshtestveno-doverie--produkt-i-moral/176324/2/48", "text": "Това Народно събрание е изчерпано - като обществено доверие, като продукт и като морал. Това каза за сутрешния блок „Добро утро, България“ на Радио „Фокус“ политологът д-р Калоян Методиев. Той добави, че опитът за присвояване на изборите е станал достояние на цяла България.  По думите му това, което се случва, е една агония и няма смисъл Народното събрание да продължава своето съществуване. Политологът определи пасивността, която се наблюдава в България, за притеснителна. Той добави още, че е по-добре опозицията да не се връща в парламента.  „Опозицията няма място в този парламент, който е изчерпан от обществено доверие, като продукт и като морал. Поне някой да измие позора на народното примиренчество. В момента, казано в контекста на това, което се случва в региона и сравнението вече с европейски страни, да не се сравняваме западно- и източноевропейски, а да се сравняваме с регионалните, но не може да продължава така. Агония - не виждам смисъл от нея\", коментира Методиев.  \"Старото СДС би постъпило по същия начин, ако някой се опитва да открадне изборите, ако не може да се генерира достатъчно обществено доверие, само заради това, че го прави БСП. Въпросът тук е принципен, не може по този начин да се опитват да се отнемат права, да се присвояват избори, да не кажа - откраднат, но това, което се случва, е регрес на демокрацията и това примиренчество в обществото, това мълчание ме притеснява\", каза политологът.  Той добави, че хората нищо не печелят при това Народно събрание. Според него опасното е, че със законови средства може да се отнеме най-важното – свободния избор, честните избори и това да стане по законен ред. Политологът каза още, че ГЕРБ водят целенасовена негативна кампания срещу президента Радев, която е минала всякакви граници, а в същото време държавният глава се опитва да е коректив на случващото се.  \"При този агресивен тон, който върви в политиката, няма чуваемост, замърсена е средата. Има проблем с демократичния характер на институциите, с медиите и други показатели, добави още той. Заиграването с Изборния кодекс или ще отврати окончателно публиката и ще намали избирателната активност до критични нива, или ще доведе до недоволство\", коментира още Калоян Методиев.   \"Балканският регион се сблъсква с проблеми, които бяха актуални в началото на 90-те години\", коментира още д-р Методиев. Според него проблемите, които засягат политическия живот у нас – свободата на медии и изразяване и най-вече честни избори – връщат обществото ни в изходна точка. Това е ясен знак, че демократичните достижения след промените от 1989 година днес са загубени, обобщи той.  „Вижте в Албания какво стана – опозицията напусна парламента и се отказа от мандата си. В Сърбия – цялата опозиция: леви, десни и националисти – заедно напуснаха Народното събрание – навън са. Общинските съветници напуснаха съветите поради същите причини, които и у нас водят до политическо напрежение“, коментира политологът.  Калоян Методиев обърна внимание, че тези процеси се случват и в страни в рамките на ЕС. Освен проблемите на политическата сцена у нас, той даде за пример и съседна Румъния, където подобни проблеми също стоят на дневен ред. Това е регионален процес, общ за страните от Балканите, в който пасивността на страната ни е притеснителна, уточни политологът.  ", "date": "2019.02.27", "title": "Д-р Калоян Методиев: Това Народно събрание е изчерпано - като обществено доверие, продукт и морал"}
{"url": "http://epicenter.bg/article/Premierat-Borisov-se-sreshtna-s-balgarskiya-sastezatel-po-ski-alpiyski-distsiplini-Albert-Popov/176328/2/0", "text": "Премиерът Бойко Борисов се срещна с българския състезател по ски алпийски дисциплини Алберт Попов преди началото на днешното правителствено заседание в Министерски съвет, предаде агенция „Фокус“. Попов подари на министър-председателя две картини и спортен екип с автограф. От своя страна, Борисов пожела успех на българския скиор при следващите състезания.   Алберт Попов участва на две световни първенства и на зимни олимпийски игри – Пьонгянг 2018. На 29 януари 2019 стана едва вторият български скиор-алпиец с класиране в първите 10 от стартове за световната купа 33 години след последното място в десетката на Петър Попангелов от 21 януари 1988.", "date": "2019.02.27", "title": "Премиерът Борисов се срещна с българския състезател по ски алпийски дисциплини Алберт Попов (Видео)"}
{"url": "http://epicenter.bg/article/Dragomir-Stoynev--Zasega-parlamentarizma-tryabva-da-go-zashtitavame-izvan-parlamenta/176330/2/0", "text": "\"Два законопроекта - ето какво ще работи Народното събрание тази седмица по програма\". Това написа във Фейсбук зам.-председателят на ПГ на \"БСП за България\" Драгомир Стойнев.   По думите му първият е Законопроект за ратифициране на Споразумение за преглед на многостепенното управление между МРРБ и ОИСР, с вносител Министерски съвет, а вторият – Законопроект за преброяване на земеделските стопанства.   \"Не подценявам двата документа, проблемът е, че те са единствените в дневния ред на законодателя. Другото е изслушване на министри и регулярни отчети на няколко институции. Исканията за изслушване са от страна на депутатите от мнозинството\", пише още той. Според него - ще чуем чудесни неща за магистралите, за инвестициите, икономическия растеж и за лекарствената политика. \"Казвам това със съжаление. Като общество и като управленски потенциал загубихме Парламента - най-важния център за правене на политика и реформи, основния инструмент за промяна и напредък, гарант на това, че хората участват и контролират чрез избора си\", казва Стойнев.  Според него огромната празнота в дневния ред не е случайна – това е дневният ред на управлението, което иска да се задържи на власт, а не дневният ред на бизнеса, на иновациите, на образованието, на младите и амбициозни българи или на възрастните, болните и бедните. Той коментира, че този дневен ред не е от вчера – той отдавна се е изключен от реалността, а новото сега е, че се опитва да предреши и изборите чрез нови правила, които да гарантират възпроизвеждане на статуквото. \"Има обаче и още нещо ново - опозицията отказа да легитимира машинациите на ГЕРБ, като участва в дебати, които само симулират демократичен законодателен процес и напусна парламента.  Към нас се отправят призиви- БСП да се върне обратно в Народното събрание. Да, но това може да стане, само ако мнозинството „освободи“ това Народното събрание от партийно-груповата хватка и се откаже от злоупотребите чрез законодателство. Засега парламентаризма трябва да го защитаваме извън парламента\", заключва Драгомир Стойнев.  ", "date": "2019.02.27", "title": "Драгомир Стойнев: Отказваме да летигимираме машинациите на ГЕРБ в парламента"}
{"url": "http://epicenter.bg/article/Nikolay-Tsonkov--Preferentsiyata-e-vazhna--zashtoto-tya-dava-izbor-na-horata/176331/2/0", "text": "\"Преференцията е изключително важна, защото тя дава избор на хората. Тя е израз на най-висша форма на демократичност в изборния процес\", това заяви народният представител от ПГ на \"БСП за България\" Николай Цонков в сутрешния блок на БСТВ. \"За съжаление, през последните 2 години виждаме систематично грубо погазване на парламентаризма и на законите в България. Промените в Изборния кодекс се правят целенасочено в последния момент, като имат за цел чрез тях да се осъществят изборни манипулации\", категоричен бе социалистът. По думите му ГЕРБ знаят, че хората не искат управлението им, все още изпитват страх, заради рекетите, които се случват в страната.  \"На всички е ясно, че с машинното гласуване няма как да манипулират вота на българския избирател. Нужно е също да изчистим \"мъртвите души\" от избирателните списъци\", коментира още Цонков. По думите му списъкът, който наброява милион и половин избиратели, обслужва интересите на управляващите. \"За да бъде изчистен от \"мъртвите души\", е нужно да се създаде публичен електронен регистър, с който да се знае къде живее всеки български избирател и къде ще гласува - дали е в България, или не\", изрази мнение Цонков. По думите му двете картини - тази на ГРАО и тази, която НСИ прави всяка година на демографската ситуация в България, не съвпадат.   \"Машинното гласуване трябва да обхване всички избирателни секции. Важно е също как се вземат решенията в комисиите, а към момента - вместо с квалифицирано, те се решават с обикновено мнозинство\", констатира народният представител. По повод ситуацията в София, Цонков коментира, че евросредствата се концентрират в централната част на града, а в периферията, където живеят повече хора, остават проблемите с благоустройството, комуникациите, транспортът и екологията. \"Виждаме, че макар да се увеличава бюджетът на София, той не се използва по предназначение\", заключи народният представител.", "date": "2019.02.27", "title": "Николай Цонков:В страната има страх от ГЕРБ заради рекетите, които се случват "}
{"url": "http://epicenter.bg/article/Tsvetanov--Shte-prodalzhim-razgovorite-za-vetoto-v-predstoyashtite-dni/176332/2/0", "text": "Ще продължим разговорите за ветото в предстоящите дни. Това каза председателят на ПГ на ГЕРБ Цветан Цветанов пред журналисти след срещата между ГЕРБ и „Обединени патриоти“ в Народното събрание във връзка с промените в Изборния кодекс и ветото на президента, предаде агенция „Фокус“. В срещата участваха - председателят на ПГ на ГЕРБ Цветан Цветанов, лидерът на „Атака“ Волен Сидеров, лидерът на НФСБ Валери Симеонов и заместник-председателят на ВМРО Искрен Веселинов.   По всяка вероятност лидерът на парламентарната група на ГЕРБ Цветан Цветанов ще успее да уговори патриотите да подкрепят ГЕРБ срещу  президентското вето върху Изборния кодекс. На крачка от решението да се присъединят към мнозинството са и от ВМРО, които все още не са решили окончателно. В понеделник и от \"Атака\" и ВМРО заявиха, че ще подкрепят президента Румен Радев, който върна закона за ново обсъждане в парламента. От НФСБ поначало пък бяха против ветото и гласуваха за вдигането на прага на преференциите заедно с ГЕРБ и ДПС.  От ВМРО все още умуват дали и те да направят завой в позицията си като \"Атака\". Аргументът им е, че държавният глава не връща само текстовете за преференциите, а и други положения в Изборния кодекс, с което те не са съгласни, като например реда за съдебното обжалване на решенията на избирателните комисии. Поискали гаранция, че ако подкрепят ГЕРБ срещу президента, ще бъдат върнати старите текстове за 5 и 7% праг при европейски и национални избори. Цветанов обещал, че проектът на ГЕРБ за старото положение на преференциите ще бъде гласуван успоредно с ветото в един и същи ден, вероятно следващата седмица.   Председателят на ПГ на ГЕРБ обясни, че на срещата с патриотите е обсъдено всичко, свързано със законодателната дейност на Народното събрание.   Попитан дали ще подкрепи идеята депутатите, които не идват на работа, да не получават пари, Цветанов отговори: „Вие, ако не отидете на работа, ще получите ли заплати от вашите работодатели? Смятате ли, че тези, които не идват на работа, трябва да получават заплати? Смятаме, че трябва да бъдем солидарни с всички тези български граждани, които когато не отидат и не упражнят правото си на работа, нямат право да получават и съответното възнаграждение. Няма престация, която да е осъществена, няма да получаваш и заплата. Това е, което ще предприемем като действия. Смятаме, че това е искрено и истинско пред българските избиратели“.   Във връзка с отношенията в малката коалиция, Цветанов добави, че мнозинството е стабилно и това се доказва с регистрацията във всеки пленарен ден.  ", "date": "2019.02.27", "title": "Цветанов: Вие, ако не отидете на работа, ще получите ли заплати от вашите работодатели?"}
{"url": "http://epicenter.bg/article/Vasil-Vasilev--Zashto-tryabva-edno-dete-da-otgovarya-na-dzhendarski-anketi--vmesto-da-prochete-Yavorov-/176335/2/0", "text": "Ние сме били много по-напредничави, демократични, свободомислящи и човечни от тези, които днес претендират да ни учат на демокрация, заяви в предаването \"Не се страхувай\" по ТВ Евроком журналистът Васил Василев. И даде конкретни примери.   \"Французойката получава избирателни права през 1946 г. Българката – през 1937 г.  До 1964 г. французойката е трябвало да има писмено разрешение от мъжа си, за да започне работа и да има банкова сметка.  Според Търновската конституция от 1879 г. всеки роб, стъпил на българска земя, “свободен става“. По това време белгийският крал Леополд II обявява Конго за своя лична собственост и населението придобива робски статут. Започва безпощадна експлоатация. Загиват 10 милиона конгоанци.  До 1950 г. в зоологическите градини в Белгия, редом с камилите и маймуните, са показвали и чернокожи хора.  В австралийската конституция, приета миналия век, коренните жители-аборигените са били третирани не като хора, а като елемент от природата.  До 1949 г. чернокожите американски войници не са могли да ползват писоарите на белите. Расовата сегрегация в САЩ е премахната през 1964 г.  Докато България спасява своите евреи, Франция, Полша, Румъния, балтийските държави и други покорени или съюзени с Германия страни ги предават на нацистите за унищожение. Днес хора от всички тези страни казват какво се прави и какво не се прави, приемат ни или не ни приемат, карат ни да стоим по чакални и преддверия, налагат ни правила, норми, директиви и ни наказват, ако не се съобразим\", каза Васил Василев снощи в предаването си “Не се страхувай“. \"А ние сме били много по-напредничави, демократични, свободомислящи и човечни от тези, които днес претендират да ни учат на демокрация\", подчерта той.  \"От Европа искали да се изследва дигиталната среда в училище, продължи Василев и затова пуснали в нашите училища анкета – какво се чувства детето – момче, момиче или друго. Сигурно 90 % от децата са питали учителката : “Госпожо, какво е това друго“ ? И ако учителката е минала през семинар, финансиран от някоя фондация, може да каже, че другото е като Елтън Джон. Някое от децата ще иска да стане като Елтън Джон и зарибяването почва. По-податливите и неукрепнали деца могат да тръгнат към педофилските дружинки, хомосексуалните сборища, наркоманията и ранните самоубийства и вместо граждани и отговорни хора да станат търтеи и паразити. Не е ли по-хубаво вместо да отговарят на джендърски анкети, децата да прочетат Яворов, Лилиев, Дебелянов, да научат “Две хубави очи“ или “До моето първо либе“, добави той.  Предаването засегна и многобройните напоследък разкрития за педофилия в католическата църква. За разлика от православните, католическите свещеници не могат да се женят. Следователно не могат да имат законни деца. И практическата, не каноничната причина за безбрачието е, че когато един ден умрат, цялото им богатство - пари, имоти, злато, дарения да бъде наследено не от семейство и деца, а да остане на църквата. И щом не могат да се женят и ги е страх да общуват с пълнолетни жени, защото могат да се разприказват, те посягат на деца. Знаят, че последните, онемели от страх и притеснение, ще пазят срама и тайната в себе си.  Василев се спря и на нарастващото напрежение след излизането на САЩ и Русия от Договора за ракетите с малък и среден обсег. Сега американски ракети Томахоук, изстреляни от базите за ПРО в Полша и Румъния, могат да достигнат Москва за 10-12 мин. Путин обяви, че руският отговор ще е огледален, но ще засегне и центровете, взели решение за нападението. Той не назова поименно Съединените щати, но наблюдателите изчислиха, че ако руски подводници, действащи край американското крайбрежие, изстрелят ракети \"Циркон\", жизнени центрове на САЩ ще бъдат поразени след 4-5 мин. Според него САЩ и Русия ще тръгнат да търсят изход от напрежението до края на годината. Тогава Тръмп ще е влязъл в кампания и ще иска преди изборите да покаже на американския народ, че е отстранил опасността от унищожаването на американския народ и на света.  Гост на предаването бе Цвета Кирилова, председател на сдружение “Азбукари“. ", "date": "2019.02.27", "title": "Васил Василев: Защо трябва едно дете да отговаря на джендърски анкети, вместо да прочете Яворов?!"}
{"url": "http://epicenter.bg/article/Yordan-Tsonev--Promenite--tselyashti-da-ostavyat-deputatite-ot-BSP-bez-zaplati--za-sreshtu-parlamentarizma/176336/2/0", "text": "ДПС няма да подкрепи промените в правилника, целящи депутатите от БСП, които са извън пленарната зала, да останат без заплати. Това става ясно от изявление на зам.-председателя на ПГ на ДПС Йордан Цонев пред медиите. \"Парламентаризмът не е това, което си мислят някои - натискане на копчета и обслужващ персонал\", изтъква в кулоарите на парламента Цонев.   \"Предложенията за промени в правилника на Народното събрание, в които става въпрос за спиране на заплатите на народните представители, са посегателство върху парламентаризма\", бе категоричен той.   Йордан Цонев коментира предложениято за промени в правилника на Народното събрание, с които да бъдат удържани средства или да не бъдат изплащани заплати на народните представители, които отсъстват от парламента без основателна причина.   \"Аз видях няколко проекта, за кой говорите, не знам. Нашата оценка е, че повечето от тях са посегателството върху парламентаризма. Буквално посегателство върху парламентаризма. В Конституцията има текст за свободната воля на депутатите - малко да се замислят“, обърна се към журналистите той.  \"Нито едно от предложенията няма да бъде подкрепено от ДПС. Нашата теза се казва пред вас, ще се каже и в комисия, и в зала. Зачестиха посегателствата върху парламентаризма, включително и по битови-организационни финансови въпроси. Време е да се замислим и аз ви призовавам да излезем от това дребнотемие и да помислим какъв тип държава искаме да имаме\", каза още Цонев.  \"ДПС няма да последва примера на БСП и няма да напусне парламента. Всеки опит парламентът да бъде превърнат в услуга или слуга на някого, е вреда за гражданите и държавата. Никой не говори за работата, която трябва да върши парламентът, нито за качеството на законите. Никой не говори, че се занимаваме с дневен ред, чиято задача е само да запълни времето. И това го прави управляващото мнозинство. Да не би да вкарат някой законопроект, който да развали и без това скапания им брак с националистите“, допълни Йордан Цонев.  ", "date": "2019.02.27", "title": "Йордан Цонев: ДПС няма да подкрепи промени, целящи да оставят депутатите от БСП без заплати"}
{"url": "http://epicenter.bg/article/Erdogan-napada-ES-zaradi-sreshtata-na-varha-s-arabskite-darzhavi-v-Egipet/176301/7/0", "text": "Турският президент Реджеп Тайип Ердоган критикува ЕС заради това, че е участвал в среща на върха с лидери на арабски държави в Египет няколко дни след екзекуцията на деветима осъдени на смърт в тази страна, предаде АФП.   Можете ли още да говорите за демокрация в страните от ЕС, които участваха в /среща на върха/ с /египетския президент Абдел Фатах/ ас Сиси, който нареди екзекуцията на деветима младежи миналата седмица, попита Ердоган. ЕС не е искрен, каза Ердоган в реч в Гиресун /Северна Турция/. Историята ще помни това, добави той. По-рано турският външен министър Мевлют Чавушоглу също критикува \"лицемерието\" на ЕС заради това, че е участвал в срещата на върха, състояла се в неделя и понеделник в източната част на Египет. Фактът, че лидерите на ЕС застават до Сиси и го подкрепят точно след екзекуцията на деветима младежи /.../  това са двойни стандарти, лицемерие, заяви Чавушоглу пред журналисти в Анкара. От друга страна те казват, че ако Турция върне смъртното наказание, те ще направят това или онова, добави турският външен министър. Днес, когато гледаме европейските лидери, вече няма ценности, а само интереси, добави Чавушоглу. На 20 февруари египетските власти екзекутираха девет души, осъдени за участие в убийството на главния прокурор Хишам Баракат през 2015 г. Отношенията между Турция и Египет почти не съществуват след отстраняването от власт през 2013 г. на президента Мохамед Морси, представител на организацията \"Мюсюлмански братя\", извършено от египетската армия, ръководена тогава от генерал Сиси, отбелязва АФП. Ердоган, който определя сегашния египетски президент като \"превратаджия\", заяви в събота, че \"не може да приеме\" екзекуциите от миналата седмица и определи режима в Египет като \"авторитарен, дори тоталитарен\".  ", "date": "2019.02.27", "title": "Ердоган напада ЕС заради срещата на върха с арабските държави в Египет"}
{"url": "http://epicenter.bg/article/Merkel-i-Tramp---vodeshti-karikaturi-na-karnavala-v-Germaniya/176305/7/0", "text": "Клубове и групи в Германия приключват подготовката за тазгодишните карнавални шествия и на платформите най-ярко се открояват карикатурите на известни политици, като Тръмп и Меркел, предаде Асошиейтед прес.   Майстор в работилница за подготовка на карнавални фигури в Майнц довършва платформа с бик с надпис \"САЩ\" отстрани, а главата с рога е на американския президент Доналд Тръмп. На врата на бика е окачен звънец с логото на Туитър, а задната част изпуска газове върху земното кълбо. Всяка година популярните в Западна Германия карнавални шествия по улиците на Кьолн, Дюселдорф и Майнц привличат милиони маскирани. Платформите обикновено усмиват политиците. Друга фигура, изготвена за карнавалния парад в Майнц следващия понеделник, пародира германския канцлер Ангела Меркел, възседнала уморен кон, на който пише \"коалиция\" - с препратка към нейното дълго управление.   Британската кралица Елизабет II е изобразена заедно с вярното си корги как прескача бариера на граница с молба за убежище в Германия, в желанието си да избегне създалото се от Брекзит напрежение. Предизборен плакат на крайнодясната партия \"Алтернатива за Германия\" се пародира с карнавална фигура на неонацист с военни ботуши, който с едната си ръка държи факел, а с другата отдава хитлеристки салют.   Карнавалните пратформи, подготвени за карнавала в Кьолн, пък бяха вдъхновени от френското движение на \"жълтите жилетки\", от лидерските проблеми на Ангела Меркел, както и от страстта на Тръмп към голфа и склонността му да се оттегля от международни споразумения и да критикува международни организации, допълва Франс прес. На една от платформите за карнавала, който ще започне след два дни, има статуя на президента на Франция Макрон, висока няколко метра, която се килва назад под действието на фигури, носещи жълти жилетки. На фреска пък се вижда протестно множество на \"жълтите жилетки\" и гилотина. Меркел пък е окарикатурена върху платформа, вдъхновена от саморазрушаващата се картина на Банкси. Канцлерката на Германия се отказа да ръководи партията си Християндемократически съюз и да се кандидатира за нов канцлерски мандат на вота през 2021 г. На карнавала ще има и платформа с фигура на Тръмп, играещ на голф с топки, върху които пише \"НАТО\", \"Иран\" и \"Споразумение за климата\".    ", "date": "2019.02.27", "title": "Меркел и Тръмп - водещи карикатури на карнавала в Германия"}
{"url": "http://epicenter.bg/article/Protestirashti-opitaha-da-nahluyat-v-albanskiya-parlament/176306/7/0", "text": "Протестиращи опитаха да нахлуят в албанския парламент, съобщи БНТ. Албанската полиция използва сълзотворен газ, за да разпръсне протестиращи, които се опитали да нахлуят в парламента.   Опозицията, водена от дясноцентристката Демократическа партия, твърди, че лявото правителство на премиера Еди Рама е корумпирано и свързано с организираната престъпност. Опозиционните депутати настояват правителството да подаде оставка и да направи път на служебен кабинет, който да проведе предсрочни избори. Депутатите от опозицията вече напуснаха парламента, за да окажат натиск за насрочване на нов вот.      ", "date": "2019.02.27", "title": "Протестиращи опитаха да нахлуят в албанския парламент"}
{"url": "http://epicenter.bg/article/Pastor-ot-Yuzhna-Afrika-pokaza-kak-sazhivyava-martvets--Video-/176319/7/0", "text": "Куриозен случай от Република Южна Африка се превърна в истинска сензация в интернет. Самообявил се пророк публикува видео, на което, по думите му, се вижда как съживява мъртвец, съобщава Би Би Си.  Пастор Алф Лукау е популярна фигура в Южноафриканската република.  Религиозният водач има хиляди последователи, които вярват, че той извършва чудеса. По време на последния си спектакъл, Лукау изуми присъстващите, уж съживявайки мъртвец.  Случаят предизвика вълна от коментари в интернет. Освен подигравките към наивността на събралите се хора, в много от тях се съдържат и призиви за подобряване на образователната система в африканската държава.  Група погребални агенти пък обявиха, че ще съдят Лукау за измама.  Източник: Новини.бг", "date": "2019.02.27", "title": "Пастор от Южна Африка показа как съживява мъртвец, куриозният случай стана сензация в мрежата(Видео)"}
{"url": "http://epicenter.bg/article/Lavrov--Sledim-bezpardonnite-opiti-na-SASht-da-sazdadat-predlog-za-voenna-namesa-vav-Venetsuela/176325/7/97", "text": "Русия следи внимателно за безпардонните опити на САЩ да създадат изкуствен предлог за военна намеса във Венецуела. Това заяви в сряда руският министър на външните работи Сергей Лавров след края на преговорите с външните министри на Индия и Китай Сушма Сварадж и Ван И, предават ТАСС и Агенция \"Фокус\".  „Следим внимателно за съобщенията, какво всъщност се случва там. Виждаме как се предприемат абсолютно безпардонни опити да се създаде изкуствен предлог за военна намеса“, заяви Лавров. „Чуваме директни заплахи от Вашингтон, че всички варианти остават на масата. Материалното въплъщение на тези заплахи е концентрирането на военна техника и подготовката на (американски) спецназ“.  „Ние, също така, отбелязваме непрекъснати провокации с опити границата да се пробие със сила под предлога за доставка на хуманитарна помощ, като се разчита на жертви“, обърна внимание той. „Тогава, при един добре използван сценарий, ще има истерични писъци и вече ще има опит за военна намеса“.  Москва, продължи министърът, активно работи с всички страни, които са не по-малко загрижени от перспективата за военно решение.  „Не е случайно, че ръководството на Бразилия вече заяви, че няма да участва и ще предостави своята територия на САЩ за агресия срещу Венецуела“, каза той. „Не съм чувал същите изявления от ръководството на Колумбия, но изхождам от факта, че страните, включително членовете на така наречената Група от Лима, които активно подкрепят предсрочните президентски избори и подкрепят Хуан Гуайдо, не са изказвали подкрепа за военната намеса“.  Лавров призова САЩ да се вслушат в мнението на страните от региона.  „На първо място, препоръчваме да се съсредоточим върху идеите на „Механизма Монтевидео“, който предполага национален диалог с участието на всички политически сили“, обясни министърът.  „Президентът на Венецуела Николас Мадуро многократно е изразявал готовността си за такъв диалог. За съжаление, господин Гуайдо и неговото обкръжение отхвърлят такива предложения и изискват само удовлетворяване на техния ултиматум за предсрочни президентски избори“.  Външният министър обърна внимание на още едно тревожно изявление: „Вашингтон, заявявайки публично, че дните на президента Мадуро са преброени, казва директно, че Куба и Никарагуа ще бъдат следващите по ред. „Доктрината Монро“, че американците не трябва да допускат никого в Южна Америка, бледнее пред доктрината, която сега се оформя пред очите ни“, отбеляза той. „Тя [доктрината] означава, че САЩ узурпират правото да използват сила, където пожелаят и да свалят режимите, които не ги устройват“.  По неговите думи, по този начин ще бъде подкопано международното право, което САЩ се опитват да заменят с „ред, основан на правила“. „Правете си изводите какви правила са приготвили САЩ за латиноамериканския регион“, резюмира той.  ", "date": "2019.02.27", "title": "Лавров: Следим безпардонните опити на САЩ да създадат предлог за военна намеса във Венецуела"}
{"url": "http://epicenter.bg/article/Shofyorite-ot-gradskiya-transport-v-Sofiya-na-simvolichen-protest/176300/2/0", "text": "Шофьорите в градския транспорт в София - на символичен протест.  Причината - недоволство от условията им на труд. Те ще се съберат пред Столичната община по обяд, за внесат подписката с исканията си в Общинския съвет.   Сред тях са ограничаване на извънредния труд, освобождаване на бус лентите от нарушители и увеличение на заплатите. Обсъжда се и искане за спиране на нощния транспорт, отбелязва Нова телевизия. Кметът Йорданка Фандъкова вече заяви, че е отворена за среща с всеки от тях и напомни, че само преди месец заплатите в бранша са увеличени с 10 процента.", "date": "2019.02.27", "title": "Шофьорите от градския транспорт в София на символичен протест"}
{"url": "http://epicenter.bg/article/Zakonat-sreshtu-svrahpravomoshtiyata-na-bankite-shte-bade-predstaven-na-deputatite/176303/2/0", "text": "Законът срещу свръхправомощията на банките, монополните дружества, колекторите и  бързите кредити ще бъде представен на депутатите от правната комисия.   Инициативата на омбудсмана Мая Манолова. Става дума за така наречените \"неравноправни клаузи\", които ощетяват потребителите при теглене на заеми. Например кредиторите начисляват големи лихви при просрочие. Целта на промените е съдът да може да следи за неравноправи клаузи и да ги отменя. Сега такива задължения магистратите нямат.    ", "date": "2019.02.27", "title": "Законът срещу свръхправомощията на банките ще бъде представен на депутатите"}
{"url": "http://epicenter.bg/article/Zhivko-Martinov-ot--quot-Sudzhukgeyt-quot--otnovo-se-izpravya-pred-sada/176304/2/0", "text": "Аферата \"Суджукгейт\" влиза в спесцъда. Пред Темида се изправя бившият депутат от ГЕРБ Живко Мартинов, обвинен за изнудване.   Той напусна парламента, след като главният прокурор Сотир Цацаров поиска имунитетът му да бъде свален. Народният представител беше обвинен в самото начало, че е упражнявал натиск с цел определени облаги, сред които и получаване на 4 тона суджуци, ползвайки името на премиера Бойко Борисов.     ", "date": "2019.02.27", "title": "Живко Мартинов от \"Суджукгейт\" отново се изправя пред съда"}
{"url": "http://epicenter.bg/article/Mareshki-se-hvali--Nie-sme-edinstvenata-alternativa--a-az-sam-varshil-chudesa-ot-hrabrost/176308/2/0", "text": "Ние от партия \"Воля\" зачитаме волята на българския народ и поради това смятаме, че трябва да се върни към мажоритарни парламентарни избори. Това е и нашата цел – пълна мажоритарност на вота и премахване на всякакви прагове, тъй като този праг убива мажоритарността. Но тъй като в момента не разполагаме с техническото време за подобни промени, засега ще настояваме единствено да се запазят старите прагове. Това заяви лидерът на \"Воля\" и зам.-председател на Народното събрание Веселин Марешки в сутрешния блок на БНТ.   ,,Отсъствието на БСП от пленарната зала е цинично и безотговорно, тъй като това вреди на целия парламент. В крайна сметка ние сме избрани от народа, за да ходим и да си вършим работата. В тази връзка те не би трябвало да получават заплати. Който не работи, не трябва да яде'', коментира Марешки темата с неявяването на опозицията в парламента. ,,Единствената важна точка от ветото на президента е по отношение на преференцията, която води до някаква мажоритарност, докато другите неща са по-скоро процедурни. За мен по-важно беше електронното гласуване, защото дава право на българите да гласуват от всяка точка на света, докато машинното гласуване почти нищо не променя, тъй като пак трябва да се отиде до секцията'', каза още той.   ,,Знаете ли, аз съм направил чудеса от храброст в лекарствоснабдяването, заради което получих 4 процента и влязох в парламента'', хвали се Марешки. ,,Сигурен съм, че ЦИК ще бъде с нов състав, но не беше нормално 2-3 месеца преди изборите да се отваря този закон (за промените в Изборния кодекс – б. р.), понеже така отвращаваме хората. По този начин нищо добро не ни очаква'', поясни лидерът на \"Воля\" и заяви, че към този момент именно ръководената от него партия е единствената реална алтернатива на сегашното управление. За предстоящите избори за Европейски парламент Веселин Марешки сподели, че ще бъде в коалиция с българските земеделци и българските социалдемократи. ,,СДС към днешна дата е една от малкото формации, която носи някакви положителни спомени от историята си. Така че водим разговори и с тях. За нас е важно да имаме представител в Европарламента. Мисля, че двама души е най-реалистичният вариант'', заключи Марешки.      ", "date": "2019.02.27", "title": "Марешки се хвали: Ние сме единствената алтернатива, а аз съм вършил чудеса от храброст"}
{"url": "http://epicenter.bg/article/Krasimir-Valchev--Izpitat-sled-10-ti-klas-ne-e-matura/176309/2/0", "text": "Искаме да ориентираме децата и към уменията, заяви в сутрешния блок на БНТ1 министърът на образованието Красимир Вълчев. Това, според него, предполага да бъде пренастроена цялата система към по-креативните учители, които насърчават децата да мислят.   Компетентностният подход е приет и със закон от 2016 г., промяната обаче предстои да се случи, тъй като това е постоянен процес, каза Вълчев.   \"Тази промяна предполага по-малко да се следва учебника, повече да се насочи образованието към уменията, всички инструменти - квалификацията и оценяването трябва да бъдат променени, контролът\", казва Красимир Вълчев.   Изпитът след 10-ти клас не е елиминаторен, подчерта Вълчев. От него не зависи продължаването в 11-ти клас, той не е матура. Изпитът ще даде свидетелство след 10 клас, което ще е необходимо, ако децата искат да кандидатстват в друго училище, тъй като ще има допълнителен план прием. Вълчев каза още, че продължава работата по това учителските заплати да нарастват, като целта е да достигне средно ниво от около 1500 лв. през 2021 г.    ", "date": "2019.02.27", "title": "Красимир Вълчев: Изпитът след 10-ти клас не е матура"}
{"url": "http://epicenter.bg/article/Deputati-na-lovno-izlozhenie-dokato-boykotirat-parlamenta/176310/2/0", "text": "Докато бойкотират работата в Народното събрание, депутати от „БСП за България” са били в 5-дневна командировка на ловно-рибарско изложение в австрийския град Залцбург. Информацията е от официална справка, която администрацията на Парламента предостави на bTV.     Иван Иванов и Йордан Младенов са били на изложението от 20 до 24 февруари, командировани като народни представители, за което българските данъкоплатци ще платят 13 473 лв. Служебното им пътуване съвпада със заявката на социалистическата партия депутатите ѝ да не участват в пленарни заседания и да не взимат командировъчни. Оказва се, че двамата народни представители не само са взели командировъчни, а дори са положили извънреден труд, защото са били там и през уикенда.   Червените депутати са похарчили общо около 2800 лева за двупосочни самолетни билети и 2700 лв. за хотел. Имали са и джобни по 342 лв., които са им отпуснати от парламента.   Йордан Младенов дори е ползвал е харчил 60 лв. държавни пари за транспорт в България. Не става ясно дали е ползвал таксита или междуградски автобуси. От БСП заявили, че двамата избраници ще върнат парите на парламента, допълни Мария Цънцарова.   Скандално е и присъствието на изложението на Александър Сабанов от ВМРО, чийто полет струва 2133 лв. За хотел са му били платени 1635 лв. Бюрхан Абазов е пътувал срещу 1485 лв., преспал е за 1308 лв. И двамата народни представители също са получили 342 лв. джобни.   Освен тях на пътешествието до Австрия са били и колегите им Александър Сабанов от ВМРО, както и Бюрхан Абазов от ДПС, показа справка на БТВ.     В програмата на изложението са включени лекции, свързани с риболов на сьомга в Централна Швеция, как успешно да се лови костур, как се ловят диви свине, миещи мечки и лисици. Също и как се разфасова дивеч. Йордан Младенов е член на Комисията по земеделие и храните и Комисията по транспорт, информационни технологии и съобщенията. Иван Иванов пък е член на комисиите по Вътрешна сигурност и обществен ред, както и Комисията по европейските въпроси и контрол на европейските фондове.    ", "date": "2019.02.27", "title": "Депутати на ловно изложение докато бойкотират парламента"}
{"url": "http://epicenter.bg/article/Fandakova--Problemat-s-remontite-se-dalzhi-na-loshi-proektantski-resheniya-i-nepodgotveni-stroiteli/176311/2/0", "text": "Проблемът с ремонтите се дължи на лоши проектантски решения и неподготвени строителни кадри. Моята задача е да не допусна да платим нито един лев от общинските средства за некачествено свършена работа. Ние ще продължим да връщаме фирмите, докато не се свърши работата. Това каза столичният кмет Йорданка Фандъкова в ефира на БТВ.   „Контролните органи минават и отбелязват нередностите по обектите, след това изпълнителят е длъжен да ги отстрани преди да мине приемателната комисия. 240 000 лева на ден е санкцията за забавяне на даден проект, а 1,2 млн. лева е глобата за неизпълнение на проекта на ул. „Граф Игнатиев“. Няма да приемем обект, докато не стане така, както е бил одобрен. Няма да допусна да се плати за нещо, което не е свършено или нещо, което не е добре свършено“, категоричен бе кметът на София. 60 000 лева санкции за наранени дървета са наложени на изпълнителя на проекта за Графа, стана ясно от думите ѝ. „Надзора е санкциониран със 100 000 лева. Проверките текат и в момента. Обектът на „Графа“ се наблюдава под лупа“, увери Фандъкова.   Кметът на София коментира и как върви строителството на третия лъч на метрото. „Днес метропробиващата машина излиза от метростанцията при Малък градски театър „Зад канала“. Очакваме 8 км. метростанции да са готови до края на годината. Това е огромен проект, огромна инвестиция. Трасето беше много трудно. България влиза в първата десетка за град, инвестиращ в зелена енергия. Няма как метрото да се построи за три месеца. Въпреки това строим много бързо“, каза тя. „Тази година сме планирали 16 по-големи проекта. В \"Овча купел\" завършваме строителството на ул. „Народно хоро“.   Фандъкова коментира и протеста на шофьорите в Столичния градски транспорт. „От 10 години водим много трудни диалози със синдикатите. Преди месец постигнахме съгласие с тях и отделихме 1 млн. лева за увеличение на заплатите на шофьорите. Първият проблем е недостигът на шофьори, затова сме набелязали няколко мерки за подобряване на условията на труд. Една от тях е, че дружествата провеждат безплатно обучение на шофьори. Ще се ремонтира едно от общежитията на Столичния градски транспорт, за да могат хора, които не са от София да започнат работа като шофьори и да се настанят там“, каза кметицата на София.   „За ремонта на бул. Фритьоф Нансен, Фандъкова заяви: \"Организирах среща на зам.-кмета със живеещите. Обсъдихме внимателно възможностите. Решението е да запазим еднопосочното движение. Тролеят ще минава по трасето около кино Одеон, след което ще се отклонява към Сточна гара. Този проект е свързан с решаването на транспортния достъп на няколко квартала. Този маршрут бе предложен от живущи в кв. \"Манастирски ливади\". Разбирам хората, затова се намесих и с експертите решихме да запазим еднопосочното движение“, каза още Фандъкова.  ", "date": "2019.02.27", "title": "Фандъкова: Проблемът с ремонтите се дължи на лоши проектантски решения и неподготвени строители"}
{"url": "http://epicenter.bg/article/Razvodat-v-malkata-koalitsiya-veche-e-fakt--VMRO-otivat-samostoyatelno-na-evroizborite/176313/2/0", "text": "  Представителите на НФСБ и \"Атака\" се изпокарали вчера още за дневния ред и така разговорът въобще не тръгнал по същество - нито за вътрешни избори за водач на листата, както предлагат войводите, нито въобще за това ще има ли обща листа на ОП. От ВМРО поканили партньорите по една-единствена точка - обсъждане на общо явяване на коалицията на евровота.     Припомняме, че начело на ПГ на ОП все още е Волен Сидеров, а от НФСБ държат и техният лидер Валери Симеонов да оглави групата като съпредседател.   Коалиционният съвет  отново бе иницииран от ВМРО, но от тримата лидери на партиите се яви само Красимир Каракачанов. Валери Симеонов и Волен Сидеров изпратиха по трима свои представители, но не пожелаха да участват.    ", "date": "2019.02.27", "title": "Най-после! Разводът в малката коалиция вече е факт. ВМРО отиват самостоятелно на евроизборите"}
{"url": "http://epicenter.bg/article/Zdravnoto-ministerstvo-razprati-po-uchilishtata-obrazovatelna-broshura-s-pregarnati-mazhe/176315/2/0", "text": "  Проблемът е, че на снимка, която е приложена към информация за болестите, предавани по полов път, са двама млади мъже.   Брошурите са издадени от здравното министерство и са разпространени от РЗИ-Ямбол. Образователното министерство обаче забранява да стигат до учениците.   Въпреки забраната на просветното ведомство, брошурата е раздадена на ученици на 14- и 15-годишна възраст.   Брошурата се нарича \"Любов без последствия\" и е издание на Министерството на здравеопазването. Тя е богато илюстрирана и е предназначена за сексуално възпитание на учениците. Едно от училищата, в които са раздадени брошури, е Езиковата гимназия в Ямбол.   Директорът на гимназията обяснява, че осмокласниците са се запознали с рисковете от заболявания, предавани по полов път, на лекция.   Брошурите са получени някъде в началото на декември, може би между 5-10 декември, защото по план на класните ръководители трябваше да има една беседа, в която поканихме представител на РЗИ, мисля, че доктор Русева беше, изнесе една беседа за болестите, предавани по полов път.....Има девет бройки,които не с раздавани и не са били при учениците\", обясни Йордан Милков, директор на Езиковата гимназия в Ямбол. Листовките са прибрани след спешно писмо от Регионалния инспекторат, че заради скандалното им съдържание не трябва да стигат до учениците.   \"Като в началото бе едно обаждане дали в училище има такива брошури и каква е съдбата им и да не ги разпространяваме, после дойде официално и писмото. В него пише, да не се разпространяват брошурите”, посочи още директорът на гимназията. Реакцията на институциите се оказва закъсняла. Децата твърдят, че нагледните материали стояли на масата в коридора и самите осмокласници ги раздавали на по-големите.   \"Как може да забраняваме нещо, което предварително са го одобрили! Отзад на самата брошура стои министерството на здравеопазването, подписано. Те са минали през утвърждаване, минали са през съответния контрол на министерствата, пристигнали са по официален ред чрез институции, и когато картинката се оказва неадекватна или провокативна, започваме с писма...”, казва директорът Йордан Милков.", "date": "2019.02.27", "title": "Здравното министерство разпрати по училищата брошура за полово ограмотяване с прегърнати мъже"}
{"url": "http://epicenter.bg/article/D-r-Ademov--Vazmozhna-e-korektsiya-v-novata-formula-za-izchislyavane-na-pensiite/176316/2/0", "text": "Възможно е след анализ в края на годината да се стигне до коригиране на новата формула за изчисляване на размера на пенсиите, ако има драстични отклонения. Това каза пред БНР Хасан Адемов от ДПС, председател на социалната комисия в НС. Според експерти промените ще ощетят 37% от населението. Адемов от своя страна посочи, че такова нещо не може да се твърди.   Според новата формула пенсиите ще се изчисляват само от доходите, върху които са внасяни осигуровки след 1 януари 2000 година. Заложен е и таван на индивидуалния коефициент при изчисляване на размера на пенсията.   В предаването \"Преди всички\" Адемов каза:   \"Да внесем повече яснота за тези 37 процента. Информацията е базирана на представителна извадка на пенсионираните през 2017-а година. Стигнало се е до извода, че 80 хиляди души могат да получат по-малък индивидуален коефициент, ако изчислението е по новите правила. Формулата, която действаше до края на 2018-а година, предвиждаше решаващи да бъдат трите последни години с най-висок доход. После се стигна до извода, че преди 1997-а година не е имало регистър и максимален осигурителен доход\", обясни д-р Адемов.   Според него не трябва да позволяваме единични нарушения, ако ги има, да служат за повод да накажем онези, които са били коректни към осигурителната система.   \"Онези, които са били с висок осигурителен доход преди 2000 година, а после е спаднал, действително ще имат намаляване на индивидуалния коефициент. Над 3000 души у нас са с пенсия с размер над 2000 лева. Ако са спазвали закона към онази дата, не могат да бъдат ощетявани. Факт е, че в България трудно могат да се приемат подобни пенсии, но това не може да бъде аргумент срещу тях. Този разговор минава през доверието в осигурителната система. Трябва да накараме младите хора да се осигуряват върху реални доходи. Без доверие няма осигурителна система, която да функционира нормално\", допълни д-р Адемов.   Той каза още, че \"нов подход може да има само на базата на сериозен анализ\".   \"В момента става дума за притеснения и страхове, не толкова за реално ощетяване. Отклоненията могат да дойдат от броя на хората, които преди 2000 година са имали висок доход, а после рязко е спаднал. Не бива този математически модел да създава притеснения, нека да изчакаме до края на годината\", добави Адемов.", "date": "2019.02.27", "title": "Д-р Адемов: Възможна е корекция в новата формула за изчисляване на пенсиите"}
{"url": "http://epicenter.bg/article/Simeonov--Nito-na-GERB--nito-na-BSP-im-stiska-da-vnesat-promeni-v-pravilnika-za-deynostta-na-NS/176317/2/0", "text": "Нито на ГЕРБ, нито на БСП им стиска да внесат промени в правилника, които биха ударили и по техните депутати. Това каза лидерът на НФСБ Валери Симеонов пред журналисти в парламента във връзка с промените в Правилника за организацията и дейността на Народното събрание, предложени от НФСБ, предаде агенция „Фокус“.   Той обърна внимание, че битката между ГЕРБ и БСП продължава повече от седмица. „Нито на едните, нито на другите им стиска да внесат едни промени, които биха ударили по техни депутати. Ние го правим, защото всички тези хора са избрани, за да работят съгласно Правилника на Народното събрание. Те не работят по този правилник. Има масови случаи на отсъствие, има случаи на сутрешно регистрирани и неоставане на заседание, което също е форма на неспазване на работното време и изборните ангажименти“, заяви Симеонов.   Той представи предложенията на НФСБ, а именно тези, които не присъстват на пет заседания за един месец не получават никакво заплащане. „Нито трудово възнаграждение, нито допълнителни възнаграждения, които са така наречените представителни. Считаме, че по този начин ще се постигне дисциплиниращият ефект“, обясни Симеонов.   По думите му малко от депутатите спазват работното време, както е нормативно определено от правилника. „Заложили сме преодоляването на една друга хитрост, при която сутринта се прави регистриране. На депутата му се води работен ден, но той не участва в гласуването просто защото след регистрирането изчезва. Или идва някъде по средата на работния ден, гласува по някоя точка. По този начин той се регистрира за деня, че е присъствал и получава пълно възнаграждение за деня. Това също е несправедливо. Нека да бъде така добър да присъства на повечето от половината гласувания“, допълни още Симеонов.   Народното събрание може да работи и без БСП, негативите от тази глупотевина ще се понесат от тях, каза още той .   „Много зле говори за тях. Тези хора са избрани от техните избиратели да работят в Народното събрание. Такава форма на неприсъствие в Народното събрание не е предвидена, няма и не бива да се счита като някакъв гениален политически ход. Същото се отнася и за невлизането в зала на ГЕРБ в по-предното Народно събрание. Аз не одобрявам този начин на изразяване на политичeско отношение към опозиция или към управляващи. Всички са избрани за да работят в Народното събрание“, заяви Симеонов.   По думите му в самото Народно събрание има начини да изразиш своята позиция. „Какво означава няма да се явяват в Народното събрание. Това означава отказ от изпълнение на служебни задължения. Тъй като аз идвам от бизнеса, не мога да си представя, че някой мой работник или някой мой служител ще каже, че ще протестира срещу методите на работа във фирмата, като не присъства на работа. Като не присъстваш на работата, ти трябва да бъдеш уволнен“, заяви още Симеонов. По думите му трудовите взаимоотношения са по-различни, но те трябва да носят отговорността на своето присъствие.   Попитан за отношенията в „Обединени патриоти“, Симеонов заяви, че има други негови колеги, които са по коментирането.      ", "date": "2019.02.27", "title": "Симеонов: Нито на ГЕРБ, нито на БСП им стиска да внесат промени в правилника за дейността на НС"}
{"url": "http://epicenter.bg/article/Korneliya-Ninova-/176340/2/0", "text": "\" Това заяви на пресконферениция на \"Позитано\" 20 лидерът на БСП Корнелия Нинова.  обърна внимание Нинова.   Тя коментира и последните промени в правилника за работа на Народното събрание, инициирани от ГЕРБ, които предвиждат заплатите на депутатите, които не ходят на работа, да се спират.  каза тя.   \"В ръцете на мнозинството е да променят правилника, ние сме дали своето становище,  каза Нинова.   Не може при тази бедност, заплатите на народните представители всеки месец да растат заедно със средната заплата, бе категорична Нинова.   Депутатите, които са били на ловно изложение да върнат парите, призова Нинова. Командировъчната заповед е подписана от председателя на Народното събрание Цвета Караянчева.   \"  Ако зависише от мен, аз нямаше да подпиша разрешение за такава командировка. Учудва ме решението на Цвета Караянчева. Двамата ни депутати ще върнат парите. Разговаряла съм с тях и те са наясно, че това е недопустимо поведение\", бяха точните думи на Корнелия Нинова.   Лидерът на БСП Корнелия Нинова застана пред медиите след срещата с партията на Зелените по измененията в Изборня кодекс. До Нинова бяха председателят на политическа партия Партия на Зелените Владимир Николов и членът на политическия й съвет Христо Дунчев.   Още когато се обявиха против промените в Изборния кодекс, червените обявиха, че искат да създадат общ фронт за честни избори. Тогава от БСП обявиха и, че ще направят срещи с извънпарламентарни партии и граждански организации по измененията в кодекса.    каза в началото на изложението си Нинова. И припомни, че целта на срещите на червените с извънпарламентарни партии и граждански сдружения по Изборния кодекс е да се опитат да прекъснат всякакви възможности за подмяна на вота.   Нинова подчерта, че с Партията на зелените имат еднаква позиция по отношение на приетите от управляващите промени и настояват за отмяната им. \"По тези теми имаме разбиране и ще работим съвместно заедно с тях и с други организации, за да гарантираме този свободен и честен избор. Това са въпроси над нашите тяснопартийни интереси\", добави тя.   Според представителите на Зелената партия последните промени в Изборния кодекс са насочени само към едно - даване на възможност за предимство и машинации. Според тях трябва да се оттеглят направените промени и да остане да действа старият Изборен кодекс.  ", "date": "2019.02.27", "title": "Корнелия Нинова: Депутатите, ходили на ловно изложение, да върнат парите! (ВИДЕО)"}
{"url": "http://epicenter.bg/article/Ananiev-za-skandalnata-broshura--Tya-ne-e-za-uchilishtata--vsichki-vinovni-shte-badat-nakazani--/176341/2/0", "text": "Брошурата „Любов без последствия“ не трябва да се разпространява в училищата, всички виновни за това ще бъдат наказани. Това каза след правителственото заседание министърът на здравеопазването Кирил Ананиев, предаде Агенция „Фокус“.  „Искам да взема отношение по репортажа, който се излъчи тази сутрин, свързан с брошурата „Любов без последствия“. Това е част от здравната образователна програма, която се финансира от ООН“, заяви Ананиев и посочи, че първото ѝ издаване е било през 2006 г., като е преиздавана през 2009 г. и в началото на 2017 г.  „Брошурата е свързана с целевата група МСМ – мъже правят секс с мъже. Това е важна тема и ние не я подценяваме, но има определен регламент, според който тази брошура трябва да отиде само и единствено в кабинетите за анонимно и безплатно консултиране и изследване на хората от тази група за СПИН. Тази брошура не е била предназначена за училищата, поради което веднага щом получихме информация, че тя се разпространява в училищата, с МОН започнахме да правим всичко възможно да я вземем оттам и да не достига до невинните деца. Това е една провокация, която в момента разследваме, и всички виновни лица ще бъдат наказани по съответния начин“, заяви здравният министър.  Той обясни, че брошурата се съхранява в РЗИ.  „До момента имам информация, че пет РЗИ-та сами са взели решение да я разпространят – това са тези в Монтана, Видин, Ямбол, Кърджали и Хасково. Не съм убеден, че директорите на училищата са допуснали това да се случи, може би представителите на РЗИ са ги занесли и са ги оставили там“, заяви Ананиев.  Брошурата „Любов без последствия“ е разпространявана в училищата от медицинските специалисти, работещи в здравните кабинети. Това каза от своя страна след правителственото заседание министърът на образованието и науката Красимир Вълчев.  „Все още нямаме пълна информация по случая. Но това, което разбрахме, е, че чрез медицинските специалисти, които са в здравните кабинети в училище и които не са на подчинение на директорите, е разпространявана брошурата в повечето случаи“, обясни Вълчев.  ", "date": "2019.02.27", "title": "Министър Ананиев за скандалната гей брошура: Тя не е за училищата, виновните ще бъдат наказани! "}
{"url": "http://epicenter.bg/article/Izlozhbata-za-140-godini-ot-priemaneto-na-Tarnovskata-konstitutsiya-gostuva-v-Smolyan/176344/2/0", "text": "Заседанието на Учредителното събрание във Велико Търново преди 140 години и приемането на Конституцията на 16 април 1879 г. дава ясната заявка, че България ще пребъде, заяви заместник-областният управител Андриян Петров на откриването на изложбата в Смолян. Той подчерта, че принципите на Търновската конституция носят духа на времето си и са голям успех в борбата за демократично устройство и осигуряване на национална независимост.   Още преди Освобождението титаните на родната политическа и революционна мисъл основават програмите си на подобни хуманни и прогресивни принципи, припомни Андриян Петров. Раковски, Каравелов, Левски, Ботев поставят толерантността, религиозната и етническа търпимост, личната свобода, социалното равенство като условие за просперитета на бъдещата самостоятелна държава, добави той.  Инициативата за представителната експозиция, която ще обиколи всички областни центрове на страната, е на Народното събрание на Република България и на Държавна агенция „Архиви“.  На официалното откриване в Смолян присъстваха също народният представител Дора Янкова, секретарят на община Смолян Момчил Николов, общинският съветник Димитър Кръстанов, ръководителят на Държавен архив – Смолян Милка Матушева, представители на държавни институции, директори и преподаватели от образователни институции, ученици, общественици, граждани.  Изложбата ще може да бъде разгледана до 7 март 2019 г. в Изложбената зала на Държавен архив – Смолян.  ", "date": "2019.02.27", "title": "Изложбата за 140 години от приемането на Търновската конституция гостува в Смолян"}
{"url": "http://epicenter.bg/article/Karayancheva--Ninova-da-ne-tarsi-mediyni-izyavi-na-moy-grab-ili-na-institutsiyata--koyato-predstavlyavam/176346/2/0", "text": "Корнелия Нинова да не търси медийни изяви на мой гръб или на институцията, която представлявам. Това каза председателят на НС Цвета Караянчева пред журналисти във връзка с казаното от Корнелия Нинова, че ако е зависило от нея, е нямало да подпише командировъчни на депутати за ловното изложение Залцбург, предаде агенция „Фокус“.   „Искам да призова г-жа Нинова да не търси медийна изява на мой гръб или на гърба на институцията, която аз представлявам\", заяви Караянчева.   Караянчева обясни пред медиите в Народното събрание с документи в ръка, че командировките на социалистите са одобрени, но с подпис на някой от ръководството, а не от лидера на групата. Не се знае кой от заместниците на Нинова се е разписал с разрешение за командировките.    \"Без да мине през ръководството на парламентарните групи няма как да подпиша документ за пътуване на депутати\",  каза председателят на парламента във връзка с пътуването на депутати в командировка в Залцбург.   Караянчева уточни, че най-вероятно някой от заместник-председателите или секретаря на групата от БСП се е разписал. Тя отказа да назове кой точно се е подписал и призова този въпрос да бъде зададен на Корнелия Нинова.   „Когато получим покана от някое министерство или държава за пътуване в чужбина, аз резюлирам това до протокола. Протоколът изпраща писмото до съответната ресорна комисия или до съответната парламентарна група. Когато имаме подписите на председателите на парламентарните групи, едва тогава аз подписвам заповедта за командироване. Няма как това да стане без аз да имам санкцията на председателите на парламентарните групи“, заяви Караянчева.   Тя уточни, че някой от ръководството на ПГ на „БСП за България“ се е разписал. „Нека тя да каже кой се е подписал\", добави Караянчева. Тя обърна внимание, че Нинова не може да си контролира народните представители.  ", "date": "2019.02.27", "title": "Караянчева: Заместник на Нинова или секретар е разписал ловните командировки на БСП-депутатите"}
{"url": "http://epicenter.bg/article/Pravitelstvoto-odobri-programa-za-predotvratyavane-i-protivodeystvie-na-trafika-na-hora/176347/2/0", "text": "Правителството прие Национална програма за предотвратяване и противодействие на трафика на хора и закрила на жертвите за 2019 г., съобщиха от правителствената информационна служба.   Документът се изготвя ежегодно, в изпълнение на Закона за борба с трафика на хора и Националната стратегия за борба с трафика на хора 2017- 2021 г.  През настоящата година превенцията отново ще е приоритет в Националната програма. Ще бъдат проведени трите ежегодни национални кампании за превенция на трафика на хора с цел трудова експлоатация, сексуална експлоатация, кампания с акцент върху новите заплахи и реалности при трафика на хора, по повод 18 октомври - Европейския ден за борба с трафика на хора. На национално, регионално и местно ниво ще бъдат реализирани и множество обучения за повишаване на капацитета на специалистите за разпознаване и ранна идентификация на потенциален риск от трафик и взаимодействие по насочването на жертви на трафик, включително и специализирани обучения за прокурори и служители на МВР, в сътрудничество с държавни институции и неправителствени организации. Част от предвидените обучения ще бъдат реализирани съвместно с десетте Местни комисии за борба с трафика на хора.  Друг акцент ще бъде затвърждаването на ролята на работещите механизми за институционална подкрепа и развиване на структурите на национално и местно ниво и осигуряване на ефективното им функциониране. Защитата, възстановяването и реинтеграцията на жертвите на трафик на хора остават също основни приоритети, заложени в Програмата. През 2019 г. Националната комисия ще продължи да осигурява специализирана подкрепа за жертви на престъплението в разкритите услуги към нея. През изминалата година в услугите са обгрижени 29 лица, сред които и 7 деца. Понастоящем 13 лица получават медицинска, психологическа, правна и социална подкрепа в приютите на НКБТХ. Освен психологическа подкрепа за справяне и възстановяване от кризата, жертвите получават и психо-социална подкрепа за реинтеграция в обществото. Около 70 % от жертвите, получили помощ в приютите към НКБТХ, съдействат на органите на реда за разкриване на престъплението, което означава че ефективната защита и подкрепа на жертвите има ефект и върху преследването и наказанието на извършителите на престъплението. Предвижда се също разработване на целенасочени дейности за противодействие на трафика на хора, базирани на актуални тенденции и статистически данни, наръчник за разследване, анализи и проучвания във връзка с рискови икономически сектори и практическото идентифициране на случаи в отделните сектори. Ще бъде подобрено националното законодателство в областта на противодействието на трафика на хора и закрила на жертвите, чрез приемане на промени и допълнения в Закона за борба с трафика на хора и Правилника за прилагането му, синхронизирани с европейското законодателство.    България създава Национален комитет по международно хуманитарно право (МХП), реши правителството.  Комитетът е междуведомствен орган с консултативен характер, който ще подпомага правителството в прилагането на международното хуманитарно право и популяризирането на неговите принципи, функции и роля. В него ще участват представители на всички институции, които имат отношение към прилагането на МХП.  Национални комитети съществуват в 112 страни по света и в 20 от 28-те държави членки на ЕС. Международният комитет на Червения кръст в Женева като основна организация на глобално ниво, ангажирана в разпространението и развитието на международното хуманитарно право, препоръчва и насърчава създаването на национални комитети в областта на МХП.  Председател на Националния комитет ще бъде министърът на външните работи, а заместник-председател - ресорен заместник-министър на отбраната.  Комитетът има за цел да обсъжда и анализира въпроси, свързани със спазването на международното хуманитарно право при въоръжен конфликт - във връзка с опазването на културните ценности, на околната среда, закрила на хуманитарния и здравен персонал, оказване на медицински грижи при извънредни ситуации, включително и природни бедствия.  Правителството предлага на Президента на Република България да издаде указ за награждаване на Владимир Зарев с орден „Стара Планина“ - първа степен за изключително големите му заслуги в областта на културата и изкуството.  Владимир Зарев е автор на осемнадесет книги, дванадесет от които романи, между които националният епос - трилогията „Битието“, „Изходът“ и „Законът“, „Разруха“, „Светове“, „Лето 1850“, „Поп Богомил и съвършенството на страха“, „Хрътката“, „Хрътката срещу Хрътката“, „Орлов мост“. Негови творби са превеждани в Германия, Русия, САЩ, Чехия, Турция, Полша, Унгария, Румъния, Украйна, Сърбия, Хърватия, Албания и др.  По трилогията на Владимир Зарев „Битието“, „Изходът“ и „Законът“ е заснет сериалът „Дървото на живота“.  Владимир Зарев е лауреат на множество международни и български награди. На 7 ноември 2017 г. е удостоен с ежегодната държавна награда „Св. Паисий Хилендарски“ за изключителния си принос за развитието на националната културна, идентичност и духовни ценности.    Правителството определи представителите на държавата в състава на Националния съвет за хората с увреждания. Председател на консултативния орган ще е вицепремиерът Томислав Дончев, а заместник-председатели - министърът на труда и социалната политика Бисер Петков и министърът на здравеопазването Кирил Ананиев. В състава на съвета ще влязат и по един заместник-министър от всички министерства.  Националният съвет за хората с увреждания е консултативен орган, който участва в разработването и провеждането на държавната политика за правата на хората с увреждания. Той дава становища по проектите на нормативни актове, стратегии, програми, планове и други актове, които засягат правата на хората с увреждания, сътрудничи с органите по координация и наблюдение съгласно Закона за хората с увреждания.  В Съвета участват представители на държавата, национално представителните организации на и за хората с увреждания, национално представителните организации на работниците и служителите и на работодателите и Националното сдружение на общините в Република България.    Правителството определи министъра на икономиката за председател на Смесената мждуправителствена комисия за икономическо сътрудничество със Сърбия. От сръбска страна за председател е определен министърът без портфейл, отговарящ за иновациите и технологичното развитие.  Република Сърбия, както и страните от Западните Балкани са важни партньори в областта на търговията и инвестициите за нашата страна. България подкрепя напълно интегрирането им към ЕС и активно участва във всички форми на регионално сътрудничество.  Важен аспект от двустранните икономически отношения между България и Сърбия е установяването и поддържането на контакти между представителите на официалните институции и деловите среди. Министерството на икономиката и другите български институции имат готовност да продължат да помагат икономическото развитие на Сърбия и да съдействат за разширяването на двустранните търговско-икономически контакти.    Правителството измени свое Решение № 410/2009 г. за разрешаване участието на военнослужещи от Въоръжените сили на Република България във военноморската операция на Европейския съюз за възпрепятстване, предотвратяване и възпиране на пиратски действия и въоръжени грабежи край бреговете на Сомалия (операцията на Европейския съюз (EC) ATALANTA).  Във връзка с предстоящото напускане на ЕС от Великобритания, на срещата на Европейския съвет в Брюксел на 30 юли 2018 г. беше взето решение да се предислоцира Оперативният щаб на операцията ATALANTA от Нортууд, Великобритания в Рота, Испания и Брест, Франция.  Продължаване на участието на България в операцията ATALANTA на ЕС е практически израз на приноса ни към усилията на ЕС в борбата с пиратството и е съобразено с нуждите на операцията и ресурсните възможности на Министерството на отбраната.  Правителството издаде държавна гаранция до 50 млн. лв. по Закона за кредитиране на студентите и докторантите (ЗКСД) за 2019 г. за новоотпуснатите кредити през съответната бюджетна година.  Договорените кредити по реда на ЗКСД през предходните години са гарантирани от държавата до тяхното пълно погасяване. Финансовата подкрепа се изразява в гарантиране на главницата и лихвите по кредитните задължения на студентите и докторантите.  Министърът на образованието и науката подписва от името на правителството споразуменията за издаване на държавна гаранция въз основа на решението на Министерския съвет за отпускане на кредити по ЗКСД през 2019 г. с шестте банки, подписали типовия договор - „Банка ДСК“ ЕАД, „Райфайзенбанк (България)“ ЕАД, „Алианц Банк България“ АД, „Юробанк България“ АД, „Първа инвестиционна банка“ АД и „Българо-американска кредитна банка“ АД.    Министерският съвет прие Решение за увеличаване на средствата за финансовото участие на българската страна в Споразумението между правителството на Република България и правителството на Съединените американски щати (САЩ) относно Българо-американската комисия за образователен обмен „Фулбрайт“.  Образователният обмен между САЩ и България под егидата на програма „Фулбрайт“ започва още през 1967 г. През 1993 г. Българо-американската комисия за образователен обмен се учредява официално с двустранно правителствено споразумение. Посланикът на САЩ в Република България и министърът на образованието и науката на Република България са почетни председатели на Комисията, а бордът на Комисия „Фулбрайт“ се състои от 10 членове: петима американски и петима български граждани.  И двете правителства отделят средства за финансирането на Българо-американската „Фулбрайт“ програма. Ежегодно отпусканите средства от американския Конгрес са в размер на около 600 000 долара. От българска страна първоначално отпусканите от българското правителство 40 000 долара годишно от 2009 г. са увеличени на 140 000 долара.  Между 1967 и 2018 г. общият брой стипендианти възлиза на 1316 души. 594 българи и 722 американци са получили Фулбрайтови стипендии в различни категории - учени и преподаватели, магистри и докторанти, помощник-учители по английски език, млади изследователи, професионалисти и специалисти в държавния и неправителствения сектор.  В последните 3 години Комисията се съсредоточи върху набиране за участие в програмата на водещи български учени в областта на точните науки, тъй като нарастващ интерес към тях се наблюдава както от българското Министерство на образованието и науката, така и от Държавния департамент на САЩ.  Проведени са официални разговори между министъра на образованието и науката на България и посланика на САЩ в България за увеличаване на вноската на МОН в бюджета на Българо-американската комисия за образователен обмен „Фулбрайт“. Нарастването на тази вноска е с цел увеличаване на въздействието и резултатите от програмата, а именно - увеличаване броя стипендианти или стартиране на нова програма за обмен на специалисти с определен специализиран профил.  Предвид факта, че през последните 10 години няма нарастване на българската вноска е възможно да се увеличи и финансовият принос на страната в Българо-американската програма за образователен обмен с цел доближаване до финансовия дял на Държавния департамент. Българското Министерство на образованието и науката може да започне поетапно увеличение с 30% за следващите 2 до 3 години, след което ще се проведат отново преговори и ще се подготви финансов план от 2021 г. или 2022 г. нататък.    Правителството одобри доклад на министъра на отбраната относно плащане в размер до 82 510 хил. лв. за изпълнение на Проект за инвестиционен разход „Възстановяване на летателната годност на самолети Су-25“, приет с РМС № 863/2018 г. Плащането следва да се извърши за сметка на възстановените през 2019 г. средства по сметка на Министерството на отбраната за изпълнение на проекта.  Изпълнението на проекта ще позволи възстановяване на летателната годност на самолетите Су-25 и запазване на придобити отбранителни способности в периода до придобиване на новия тип боен самолет и достигането до оперативна готовност за използване на същия за действия по земни/надводни цели.    Правителството даде съгласие седем имота - частна държавна собственост, намиращи се в гр. Бургас, Южна промишлена зона, да бъдат внесени като непарична вноска в капитала на „НАЦИОНАЛНА КОМПАНИЯ ИНДУСТРИАЛНИ ЗОНИ“ ЕАД (НКИЗ). От своя страна НКИЗ ще апортира тези имоти в капитала на „ИНДУСТРИАЛЕН И ЛОГИСТИЧЕН ПАРК – БУРГАС“ АД. Дружеството е създадено в партньорство с Община Бургас. Изчерпването на капацитета на зоната налага да се търсят нови терени за производствени цели. Община Бургас разполага с подходящ терен в Южна промишлена зона, а с обединяването на общинските и държавните имоти, чрез апортирането им в капитала на дружеството, би се обособила нова територия с обща площ от 600 дка. По този начин ще се обособи подходяща за производствена дейност зона, в непосредствена близост до пристанище и с добре развита нова пътна инфраструктура.  Чрез Областния управител на Стара Загора държавата ще придобие безвъзмездно чрез дарение от община Мъглиж правото на собственост върху имоти - частна общинска собственост, с обща площ 400 кв. м. Имотите представляват най-вътрешният пояс I на санитарно-охранителната зона около водовземни съоръжения: сондажи и минерален извор. Имотите стават публична държавна собственост в съответствие с изискванията на чл. 15 от Закона за водите. Така ще се гарантира опазването на съоръженията и минералната вода от находище „Ягода“ в с. Ягода, община Мъглиж.  „Български пощи“ ЕАД ще продадат своя дял от сграда в село Варвара, община Септември, област Пазарджик. Имотът не се използва от дружеството и не е необходим за основната му дейност. Продажбата на 70 кв. м застроена площ ще се извърши чрез пряко договаряне с дружество, което притежава останалата част от сградата. Общата застроена площ на имота е 180 кв. м.  Отчуждават се имоти и части от имоти - частна собственост, за изграждане на пътните надлези за жп участък Пловдив - Бургас, в землищата на с. Тополица и с. Черноград, община Айтос, област Бургас. Средствата за обезщетяване на собствениците, респективно правоимащите лица на засегнатите имоти - частна собственост, са за сметка на Национална компания „Железопътна инфраструктура“. Решението може да се обжалва пред административния съд по местонахождение на имотите в 14-дневен срок от съобщаването му на заинтересуваните лица по реда на Административнопроцесуалния кодекс, което ще се извърши от Национална компания „Железопътна инфраструктура“.   „Холдинг БДЖ“ ЕАД ще продаде неоперативни активи, собственост на дружеството, на Национална Компания „Железопътна инфраструктура“. Решението предвижда, чрез пряко договаряне да бъдат продадени два имота във Варна и Сливен. С продажбата им, холдингът ще може частично да погаси натрупаните финансови задължения към НКЖИ по схемата „дълг срещу собственост“. Решението е част от мерките за финансово стабилизиране на националния железопътен превозвач, като се цели ускорена продажба на всички неоперативни активи на дружеството.  Правото на собственост върху имот - частна държавна собственост, се прехвърля безвъзмездно на община Генерал Тошево, област Добрич. Имотът се намира в гр. Генерал Тошево, ул. „Добри Орли“ и е с площ от 598 кв. м, ведно с построената в него сграда на два етажа, със застроена площ от 319 кв. м. В момента той е под управление на областния управител на област Добрич. Община Генерал Тошево ще използва имота за осигуряването на работни помещения за нуждите на общинската администрация и обособяването на ж.п. спирка „Генерал Тошево“.  Променя се статутът на имот от публична в частна държавна собственост и се прехвърля на община Ловеч за предоставяне на образователни услуги чрез Центъра за подкрепа за личностно развитие - Общински детски комплекс, град Ловеч. Имотът в общинския център е терен с площ 8 591 кв. м и построени в него 8 сгради. Досега е бил в управление на Професионалната гимназия по икономика, търговия и услуги - град Ловеч, към Министерството на образованието и науката, но е освободен. Той не се ползва за провеждане на учебни занятия и по тази причина е с отпаднала необходимост за системата на предучилищното и училищното образование.  За срок от 10 години имот - публична държавна собственост се предоставя безвъзмездно за управление на община Враца. Имотът се намира в местността „Долна лъка“ и представлява част от териториалния обхват на археологическа единична недвижима културна ценност „Селище от ранния неолит“, с категория „национално значение“. С предоставянето на имота на община Враца ще е възможно опазването и развитието на културното наследство и превръщането му в съществен фактор за социално-икономическото развитие на общината, както и съхранението и популяризирането на недвижимата културна ценност. Дейностите, свързани с опазване на културната ценност и осъществяването на други научни, културни, образователни и туристически дейности ще се извършват в съответствие с изискванията на Закона за културното наследство от Регионалния исторически музей – Враца.  Статутът на имот, управляван от Министерството на здравеопазването за нуждите на Регионалната здрава инспекция (РЗИ) - Габрово, се променя от публична в частна държавна собственост. Имотът се намира в град Севлиево и представлява терен с площ 650 кв. м, заедно с построените в него три сгради. Теренът и сградите не изпълняват първоначалните си функции и са изгубили качеството си на имоти - публична държавна собственост. За сметка на РЗИ - Габрово ще бъде премахната една от тях поради лошото й състояние при спазване на разпоредбите на Закона за устройство на територията.  Също така правителството предлага на Народното събрание да вземе решение за продажба на три обособени части от „ВМЗ“ ЕАД, гр. Сопот. Те са неоперативни активи, нямат пряко отношение и не са необходими за реализиране на производствената и търговска дейност на дружеството, не се използват, рушат се и изискват допълнителни разходи за поддръжка. След решението на Народното събрание процедурата за продажба на имотите ще бъде реализирана от Агенцията за приватизация и следприватизационен контрол по реда на Закона за приватизация и следприватизационен контрол.    Министерският съвет одобри проект на Споразумение между българското правителство и правителството на Алжирската демократична и народна република за защита на класифицираната информация, обменяна в рамките на двустранното сътрудничество, като основа за водене на преговори, и упълномощи председателя на Държавната комисия по сигурността на информацията да го подпише.  Проектът е резултат от консултации с представители на Алжирската демократична и народна република, състояли се в периода 8-10 октомври 2018 г. в София. В хода на консултациите са отчетени предложенията на страните за промяна на някои от разпоредбите с оглед особеностите на законодателствата на двете държави в областта на защитата на класифицираната информация.  В проекта на Споразумение е описан неговият предмет и са дефинирани основните понятия, използвани в текста. Посочени са компетентните органи по сигурността на страните, отговорни за прилагането на Споразумението, както и съответните нива на класификация за сигурност на информацията. Регламентирани са мерките за защита на класифицираната информация и начините за сътрудничество между двете държави. Включени са разпоредби относно размножаването, превода и унищожаването на класифицирана информация; процедурите за извършване на международни посещения, както и действията при случаи на нарушаване на мерките за сигурност на класифицираната информация. Уредено е сключването и изпълнението на класифицирани договори.    Правителството одобри днес проект на споразумение с Детския фонд на ООН (УНИЦЕФ) за финансова помощ за интеграцията на деца с увреждания в Република Армения.  Споразумението между Министерството на външните работи на Република България и УНИЦЕФ-Армения е за предоставяне на доброволна целева вноска от 125 000 долара за реализиране на проект „Подкрепа за социално включване на деца с увреждания в Армения“.  Проектът е насочен към ранното идентифициране, социалната интеграция и образованието на момичета и момчета с увреждания или със забавено развитие в Армения. Така ще бъдат подпомогнати повече от 500 деца от предучилищна възраст, както и техните родители и учители. Внимание ще бъде отделено и върху грижите за 25 момчета и момичета с различни увреждания като за тях ще бъдат създадени подходящи условия за занимания в детска градина.  Средствата ще бъдат осигурени от бюджета на външното ни министерство, предназначен за официална помощ за развитие и хуманитарна помощ. Изпълнението на проекта е и част от общите усилия в осъществяването на общоевропейската политика на сътрудничество за развитие, както и принос към Програмата на ООН за устойчиво развитие до 2030 г.    Правителството утвърди подписания на 31 октомври 2018 г. в София Меморандум за разбирателство за сътрудничество в областта на образованието между Министерството на образованието и науката на Република България и Министерството на образованието на Република Азербайджан.  Документът предвижда насърчаване на сътрудничеството в областта на образованието, обмяна на опит и технологичен трансфер в областта на образованието, насърчаване на по-интензивни контакти между средните училища и директни контакти между висшите училища, както и насърчаване на обучението за езика, културата, историята и литературата на двете държави.  Дейностите по изпълнение на подписания Меморандум ще допринесат за запазването на дългогодишните връзки, както и за активизиране и задълбочаване на двустранните отношения в областта на образованието между България и Азербайджан.    България и Русия ще подпишат Протокол за изменение и допълнение на Договора за социална сигурност между двете страни. На днешното си заседание правителството одобри проект на документа и упълномощи министъра на труда и социалната политика да го подпише. Одобрен беше и проект на Протокол за изменение и допълнение на Споразумението за прилагането на договора.  След като бъдат подписани, е необходимо документите да бъдат ратифицирани от Народното събрание. С влизането в сила на промените в Договора за социална сигурност ще се запази възможността за придобиване на социални права от гражданите, работили или живели на територията на двете страни, като същевременно се разрешават възникнали практически проблеми от досегашното му приложение.  С направените изменения се предвижда възможност при преценка на правото на пенсия да се зачита осигурителен стаж, придобит в трети страни, с които държавата, която отпуска пенсията, има сключен международен договор, при условие, че тези периоди не съвпадат по време на придобиване. По този начин се разширява закрилата за осигурените лица и се дава възможност те да придобиват право на пенсия, в случаите на недостигащ осигурителен стаж.    Министерският съвет одобри българската позиция за редовното заседание на Съвета на ЕС „Транспорт, телекомуникации и енергетика“, част „Енергетика“, което ще се проведе на 4 март в Брюксел. Очаква се енергийните министри да обменят мнения по стратегическата дългосрочна визия за неутрална по отношение на климата икономика: „Чиста планета за всички“. Румънското председателство ще представи информация за предложенията за изменение на Директивата за общите правила за вътрешния пазар на природен газ, както и на Регламента за създаване на Механизъм за свързване на Европа. В дневния ред е включено и предложение за Регламент за етикетиране на автомобилните гуми по отношение на горивната ефективност и други съществени параметри и за отмяна на предходния Регламент (ЕО) № 1222/2009.  В рамките на Съвета на ЕС по околна среда, чието заседание ще е на 5 март в Брюксел, ще се проведе ориентационен дебат по Съобщението „Чиста планета за всички - европейска стратегическа дългосрочна визия за просперираща, модерна, конкурентоспособна и неутрална по отношение на климата икономика“. Очаква се Съветът да постигне общ подход по предложението за Директива относно качеството на водите, предназначени за консумация от човека. Министрите ще търсят сближаване на позициите по два ключови въпроса - относно материалите в контакт с питейна вода и относно достъпа до вода за всички. Съветът на ЕС по околна среда ще дискутира и Екологизирането на европейския семестър и Рамката на Европейския съюз относно ендокринните нарушители  Неформално заседание на Съвета на ЕС по транспорт, телекомуникации и енергетика (формат „Телекомуникации“) ще се проведе на 28 февруари и на 1 март в Букурещ. В рамките на форума ще се проведе и Третата среща на министрите от Източното партньорство по въпросите на цифровата икономика. Очаква се участниците да потвърдят ангажимента си за задълбочаване на сътрудничеството по шест приоритетни теми: електронни съобщения и инфраструктура; доверие и сигурност; електронна търговия; цифрови умения; екосистеми за иновации и стартиращи предприятия; електронно здравеопазване.  Правителството одобри също резултатите от заседанието на Съвета на Европейския съюз по икономически и финансови въпроси (ЕКОФИН), което се проведе на 12 февруари в Брюксел. Съветът постигна общ подход по отношение на останалата част от пакета за преглед на Европейската система за финансов надзор. Бяха обменени мнения относно съобщението на Комисията „Към по- ефикасно и демократично вземане на решения в данъчната политика на ЕС“. Министрите приеха заключения относно Доклада за фискалната устойчивост за 2018 г., препоръка за освобождаване от отговорност на Европейската комисия във връзка с бюджета за 2017 г., както и заключения относно бюджетните насоки за 2020 г. Съветът взе под внимание предоставената от Нидерландия информация относно ценообразуването на въглеродните емисии и данъка върху авиацията.    Правителството прие Решение за едностранно прекратяване на договора за предоставяне на концесия върху част от крайбрежната плажна ивица – морски плаж „Сарафово“, община Бургас. Договорът е сключен на 7 септември 2000 г. между държавата, представлявана от министъра на регионалното развитие и благоустройството и „МАТ“ ООД.  Прекратяването на концесионното правоотношение се налага, тъй като концесионерът е неизправна страна по договора, в следствие на констатирани системни нарушения на основни нормативни и договорни задължения.  Концедентът цели обезопасяване на морския плаж чрез осигуряване на задължителните дейности по смисъла на Закона за устройство на Черноморското крайбрежие и предоставяне на услуги от обществен интерес.    „Трейс рисорсиз” ЕООД, гр. София, ще проучва строителни материали в площ „Бабица”, разположена в землището на едноименното село, община Брезник. Това е регламентирано в решение на Министерския съвет, взето на днешното му заседание. Разрешението за проучване се предоставя за срок от една година, като през този период дружеството ще вложи минимум 34 хил. лв. в проучвателните дейности.    Правителството одобри становище на Министерския съвет по конституционно дело № 17 за 2018 г., образувано по искане на 66 народни представители от 44-ото Народно събрание за установяване на противоконституционност на общо 31 параграфа в частта след израза „1 януари 2019 г.“ от Преходните и заключителните разпоредби на Закона за бюджета на Националната здравноосигурителна каса за 2019 година.  В становището е застъпена тезата, че оспорените разпоредби не нарушават принципа на правовата държава, както и че не са нарушени правилата на законодателния процес. В становището се предлага Конституционният съд да отхвърли като неоснователно искането на народните представители.    Правителството одобри Тарифа за таксите, които се събират в системата на Министерството на икономиката по Закона за държавните такси.  През месец ноември бе обнародван Законът за изменение и допълнение на Валутния закон, с който на Министерството на икономиката се възлагат функции по водене и поддържане на публичния регистър на лицата, които осъществяват дейност по добиване, преработване и сделки с благородни метали и скъпоценни камъни. При поемането на функциите по водене и поддържане на публичен регистър от Министерството на икономиката, следва да бъде регламентирани и таксата, която ще се събира.    Правителството одобри позицията и състава на българската делегация за първото заседание на Междуправителствената българо-македонска комисия за икономическо сътрудничество. Комисията ще заседава в периода 6-7 март 2019 г. в Скопие под председателството на министъра на транспорта, информационните технологии и съобщенията на Република България Росен Желязков и на министъра на икономиката на Република Северна Македония Крешник Бектеши.  Изграждането на транспортна и енергийна инфраструктура е сред основните теми на първото заседание между двете държави. В дневния ред са включени още въпроси от двустранното икономическо сътрудничество в области като търговия, инвестиции, селско стопанство и др.  Република Северна Македония е важен икономически партньор за страната, което се обуславя от близостта на двете държави и предимствата на македонския пазар за българските фирми, като ниски транспортни разходи и сходни изисквания към стоките. Българската страна е сред шестте най-големи инвеститори в Република Северна Македония, като най-много инвестиции се реализират в металургия, хранително-вкусова промишленост, банкова и застрахователна дейност, геоложки проучвания, информационни технологии и телекомуникации, и в хотелиерството.    Дружеството „Гранд Енерджи“ ЕООД ще поеме изцяло правата и задълженията по концесионния договор за добив на въглища от участък „Бобов дол“ на находище „Бобовдолски въглищен басейн“. Това реши Министерският съвет на днешното си заседание, одобрявайки поисканата от досегашния концесионер - „Въгледобив Бобов дол“ ЕООД промяна.  Находище „Бобовдолски въглищен басейн“, участък „Бобов дол“ е разположено в землището на едноименната община, област Кюстендил. Концесионният договор за добив на въглища от него е сключен през 2005 г. за срок от 35 г.  Към „Гранд Енерджи“ ще бъде отправено също предложение за промяна на клаузите в концесионния договор, свързани с предоставянето на банкова гаранция, реши още правителството. До момента исканата банкова гаранция покриваше 50% от паричните задължения на концесионера. След измененията тя трябва да покрива изцяло всички (не само паричните) задължения, свързани с изпълнението на концесионния договор. След въвеждането на по-широкия обхват на банковата гаранция, вноските във фонда за окончателно напускане на концесионната площ също ще бъдат финансово обезпечени с нея.    Правителството прие промени в Правилника за прилагане на Закона за отбраната и въоръжените сили на Република България.  Изменят се разпоредбите на чл. 63б и 63в, които регламентират преназначаване на военнослужещи на длъжности, изискващи военно звание „капитан“/„капитан-лейтенант“ III или IV степен и на длъжности, изискващи военно звание „старши сержант“/„главен старшина“ II или III степен. С влизането в сила, считано от 01.01.2019 г. на Класификатора на длъжностите на военнослужещите в Министерството на отбраната, структурите на пряко подчинение на министъра на отбраната и Българската армия, приет с ПМС № 309/2018 г., вече не съществуват длъжности за „капитан“/„капитан-лейтенант“ III или IV степен и за „старши сержант“/„главен старшина“ II или III степен, което налага заменянето им с длъжности, изискващи военно звание „лейтенант“, съответно „младши сержант“/„старшина II степен“.  Изменя се също така разпоредбата на чл. 111, с която е създадена правна възможност офицерите, притежаващи военно звание „капитан“/„капитан- лейтенант“ I или II степен и „подполковник“/„капитан II ранг“ I или II степен и офицерите с по-високо военно звание да кандидатстват за обучение за придобиване на образователно-квалификационна степен „магистър“ по специалностите „Организация и управление на военни формирования на оперативно ниво“ и „Стратегическо ръководство на отбраната и въоръжените сили“ от професионално направление „Военно дело“. Промяната в разпоредбата се цели привеждането й в съответствие с изискванията на класификатора на длъжностите на военнослужещите, като в условията, на които следва да отговарят офицерите, за да кандидатстват за придобиване на образователно-квалификационна степен „магистър“ се сочат изрично и длъжностните нива.  Прави се изменение и в чл. 7 от Правилника за устройството и дейността на служба „Военна информация“, с което се регламентира начинът за определяне на размерите на основните месечни възнаграждения на заместник-директорите на службата - цивилни служители по трудово правоотношение. Директорът на служба „Военна информация“ не попада в обхвата на чл. 5, ал. 18 от ПМС № 67/2010 г. за заплатите в бюджетните организации и дейности, тъй като е военнослужещ и размерът на основното му месечно възнаграждение се определя по реда на Закона за отбраната и въоръжените сили на Република България и подзаконовите актове по прилагането му по начин, съществено различаващ се от начина на определяне на основната месечна заплата по трудово правоотношение, което прави неприложимо прилагането по аналогия на възприетото в чл. 5, ал. 19 от ПМС № 67/2010 г. правило за определяне на индивидуалната основна месечна заплата на заместник-директорите по трудово правоотношение. Предвид гореизложеното, се предлага нарочна уредба, съгласно която индивидуалните основни месечни заплати на заместник-директорите на Службата да се определят от директора на Службата, като размерът им не може да надвишава основното месечно възнаграждение на заместник-директорите, които са военнослужещи.    Министерският съвет приведе няколко подзаконови нормативни актове в съответствие с влезлия в сила на 10 февруари 2019 г. Закон за изменение и допълнение на Валутния закон, който урежда нов ред за предоставянето на услугата за издаване на удостоверения на лицата, които извършват дейности с благородни метали и скъпоценни камъни и изделия.  Направени са промени в устройствените правилници на Министерството на финансите и Министерството на икономиката, в Наредбата за условията и реда за вписване в регистъра и за изискванията към дейността на лицата, които осъществяват дейност по добиване, преработване и сделки с благородни метали и скъпоценни камъни и изделия със и от тях по занятие, приета с ПМС № 181 от 2004 г. (Наредбата), и в Тарифа № 12 за таксите, които се събират в системата на Министерството на финансите по Закона за държавните такси, одобрена с ПМС № 55 от 1993 г. (Тарифата).  Измененията в устройствените правилници са свързани с промяна на функциите на двете министерства и прехвърляне на експертни длъжности, необходими за извършване на дейността по регистрация, от Министерството на финансите в Министерството на икономиката.  Промените в Наредбата предвиждат прехвърлянето на регистрацията,  административното регулиране и контрола на лицата, които извършват дейност с благородни метали и скъпоценни камъни и изделия от тях, от Министерството на финансите в Министерството на икономиката. Отменени са и разпоредбите, отнасящи се до издаване на потвърждение за внос и сертификати за износ по Сертификационната схема на Кимбърлийския процес (ССКП) за международна търговия с необработени диаманти с цел отразяване на излизането през 2016 г. на България от списъка на органите на Европейския съюз за целите на ССКП за международна търговия с необработени диаманти.  В Тарифата се отменят такси, свързани с издаването на удостоверения от Министерството на финансите на лицата, които извършват дейност е благородни метали и скъпоценни камъни и изделия с от тях по занятие.  Постановлението съдържа и разпоредби, с които се актуализират функции на административни звена и се осигуряват 2 допълнителни щатни бройки на дирекция „Регулация на финансовите пазари“ в Министерството на финансите чрез вътрешни компенсирани промени.    Кабинетът ще предложи на Народното събрание проект на Закон за изменение и допълнение на Закона за концесиите. Основна цел на промените са свързани с подобряване на правната среда при възлагане на процедури за концесия. Също така се гарантира прилагането на Директива 2014/23/ЕС на Европейския парламент и на Съвета от 26 февруари 2014 г. за възлагане на договори за концесия.  С измененията се прецизират текстовете за солидарната отговорност, начина на разрешаване на спорове между страните, както и основанията за недействителност на концесионния договор.  С предложените промени всеки един от участващите в групата икономически оператори ще отговаря солидарно, съгласно ресурса, който е предоставил за участие в правната форма за концесията. Конкретизират се и текстовете за разрешаването на спорове като се елиминират възможностите за противоречиво тълкуване. По този начин се дава възможност възникналите противоречия да бъдат решавани от арбитражен съд. С друга промяна отпада възможността концесионният договор да бъде обявяван за недействителен, когато съдържанието на договора не съответства на минималното съдържание, определено в закона.  След влизането им в сила новите промени ще се прилагат и за процедури, за които има издадено решение за откриване на процедура и няма подадени заявления или заявления и предварителни оферти.    Министерският съвет одобри Програма за сътрудничество в областта на културата, образованието и науката между правителството на Република България и правителството на Руската федерация.  Приетият документ е в съответствие със междуправителственото споразумение за сътрудничество в областта на културата, образованието и науката от 1993 г. Той предоставя добри възможности за разрешаване на конкретни въпроси на двустранния диалог и по-нататъшното взаимноизгодно сътрудничество между българските и руските културни, образователни и научни институции.  Двете страни се ангажират да насърчават организирането на съвместни културни прояви, обмен на оперни и балетни колективи, съдействат за развитието на дългосрочни връзки в областта на образованието и науката.    Министерският съвет одобри промени в Закона за кадастъра и имотния регистър, насочени към подобряване на административното обслужване и качеството на кадастралната карта и кадастралните регистри, и намаляване на документооборота на хартиен носител между различните администрации.  Лицата, придобили правоспособност по кадастър по реда на Закона за кадастъра и имотния регистър (ЗКИР), ще могат да подпомагат службите по геодезия, картография и кадастър (СГКК), при административното обслужване на потребителите на кадастрални услуги, за което няма да получават възнаграждение. Това са инженери по геодезия, с образователно-квалификационна степен „магистър“ и минимум 2 години професионален стаж в областта на кадастъра.  Увеличаването на териториалното покритие на страната с кадастрална карта и кадастрални регистри, увеличаването на броя на новопостроените сгради в големите градове и курортните комплекси и на инфраструктурните обекти, значително увеличи броя на заявленията за услуги, което създава необходимост от подпомагане на службите по геодезия, картография и кадастър. Към момента покритието на страната с кадастрална карта и кадастрални регистри е 72%, като се предвижда до средата на 2019 г. да достигне 90%.  Включването на правоспособни лица в процеса ще подобри и ускори обслужването на гражданите и бизнеса. Не се предвижда въвеждане на допълнителна такса за гражданите, която те да заплащат на правоспособните лица. Гражданите ще заплащат нормативно определената държавна таксата за съответната услуга.  Правоспособните лица ще имат право на достъп до информационната система на кадастъра, какъвто имат общинските служби по земеделие и общините. Чрез информационната система на кадастъра, правоспособните лица ще имат право само да получават скици на поземлени имоти, скици на сгради, схеми на самостоятелни обекти в сгради и съоръжения на техническата инфраструктура, както и удостоверения за наличие или липса на данни, но няма да могат да правят изменения на данните в тези документи и в кадастралната карта и в кадастралните регистри. Документите ще се изработват автоматично от информационната система на кадастъра, ще бъдат разпечатвани от правоспособните лица и след като те ги удостоверят, ще ги предоставят на потребителите на хартиен носител. Тези документи ще имат силата на официален документ, издаден от Агенцията по геодезия, картография и кадастър (АГКК).  Редът и условията за осъществяване и прекратяване дейността на правоспособните лица, при подпомагане на СГКК в административното обслужване, както и документите, които ще могат да предоставят, ще се определят в наредба.  Необходимото ниво на познание на нормативната уредба и новостите в областта на геодезията, картографията и информационните системи ще се гарантира чрез задължението правоспособните лица да поддържат и повишават професионалната си квалификация. На всеки 2 години след годината, в която са придобили правоспособност или са преминали предишен курс, те ще са длъжни да преминат обучителен курс, по програма, одобрена от АГКК.  С промените се диференцират санкциите спрямо поредността на извършване на нарушения на нормативните изисквания от правоспособни лица. При първо нарушение ще се налага глоба в размер от 1000 до 5000 лв. или имуществена санкция на стойност от 5000 до 10 000 лв. При повторно нарушение ще се пристъпва към отнемане на правоспособността за срок от 1 до 3 години, като срокът ще се определя в зависимост от степента и характера на нарушението.  Съдебните органи и заинтересованите лица - собственици на недвижими имоти вече могат да получават електронни скици, схеми и удостоверения от АГКК, чрез информационната система на кадастъра, като тези електронни документи ще могат да се използват за провежданите производства от административните и съдебните органи. Добавянето на заинтересованите лица позволява електронната скица, схема или удостоверение да се предостави в електронен вид на съдебен или административен орган, на лице с публични функции или организация, предоставяща обществени услуги, за целите на производството, водено от тези органи и лица. От тази възможност ще могат да се ползват и съдиите по вписванията, които при провеждане на производството по вписване на актове за собственост в книгите по вписванията, извършват задължителна проверка за наличие на скица/схема на имота, за който се извършва вписването.    България подкрепя кандидатурите на Австрия, Финландия и Малта за съдии в Съда на ЕС и в Общия съд на ЕС.  Това се посочва в одобрената днес от правителството българска позиция за заседанието на ръководителите и постоянни представителства в Брюксел (КОРЕПЕР II) на 6 март.  Посланиците ще обсъдят назначаването на един съдия в Съда на ЕС и на двама съдии в Общия съд на ЕС. Австрия предлага за съдия в Съда на ЕС Андреас Кумин с мандат до 6 октомври 2024 г. Финландия предлага за съдия в Общия съд на ЕС Туула Пиня от 1 септември 2019 г. до 31 август 2022 г. Малта издига за съдия в Общия съд на ЕС Рамона Френдо с мандат до 31 август 2019 г.    Правителството прие изменения в Наредбата за условията и реда за прилагане на схеми за предоставяне на плодове и зеленчуци и на мляко и млечни продукти в учебните заведения - схема „Училищен плод“ и схема „Училищно мляко“. Промените целят да поставят в равноправно положение всички заявители в двете схеми.  С последното изменение на Наредбата се въведе нов ред за кандидатстване и определяне на заявителите на плодове и на мляко и млечни продукти в учебните заведения. Съществуващите актове за одобрение на заявителите по тези схеми са с различен срок на действие - със срок до 3 години. Настоящите промени целят да не се допусне да има за дълъг период от време доставчици, които са получили одобрение по различни режими, като същевременно не бъдат нарушени доставките в рамките на текущата учебна година. ", "date": "2019.02.27", "title": "Правителството одобри програма за предотвратяване и противодействие на трафика на хора"}
{"url": "http://epicenter.bg/article/Prieti-sa-novi-vizovi-pravila-na-ES--tsenata-za-grazhdani-na-treti-strani-veche-shte-e-80-evro-/176348/2/0", "text": "Във вторник комисията по граждански свободи, правосъдие и вътрешни работи на Европейския парламент одобри нов визов кодекс - законодателството за издаване на европейски визи. Това съобщиха от пресцентъра на ГЕРБ.  Новият регламент ще осигури по-бързи и по-ясни процедури за законно пътуващите, по-специално чрез: осигуряване на възможност за подаване на заявленията до 6 месеца по-рано и не по-късно от 15 дни преди пътуването; осигуряване на възможност за попълване и подписване на заявлението по образец по електронен път; както и въвеждане на хармонизиран подход към издаването на многократни визи за редовни пътници с положително визово досие за период, който постепенно се увеличава от 1 до 5 години.  За да се гарантира, че държавите членки могат по-добре да покриват разходите за обработка на визи, без това да представлява възпиращ фактор за кандидатите за виза, таксата за виза ще се увеличи на 80 евро, като са предвидени по-ниски такси за деца. Регламентът въвежда също механизъм за оценяване на необходимостта от преразглеждане на таксата на всеки три години.  Регламентът следва да допринесе и за подобряване на сътрудничеството с трети държави по отношение на обратното приемане на техни граждани, които са нелегални имигранти в ЕС. По-конкретно, Европейската комисия ще извършва редовно оценка на сътрудничеството от страна на трети държави във връзка с обратното приемане. Когато дадена държава не сътрудничи, Комисията ще предложи на Съвета специфични ограничителните визови мерки, свързани с обработването на визите и, впоследствие, с визовата такса.  От друга страна, ако се окаже, че дадена държава сътрудничи по отношение на обратното приемане, Комисията може да предложи на Съвета намаляване на визовите такси, намаляване на времето за вземане на решение по заявленията за издаване на виза или удължаване на периода на валидност на визи за многократно влизане.  По време на преговорите между Европейския парламент и Съвета бе премахнато предложение на групата на Прогресивния алианс на социалистите и демократите за въвеждането на европейски хуманитарни визи, нещо, на което групата на Европейската народна партия се противопостави многократно.  Емил Радев, евродепутат от ЕНП-ГЕРБ от комисията по граждански свободи, правосъдие и вътрешни работи, приветства новите правила за издаване на европейски визи.  „Новият визов кодекс отговаря на новите предизвикателства пред Европейския съюз - как да бъде осигурен легален достъп до европейска територия, за кратък период от време, за гражданите на трети държави с цел бизнес, туризъм или посещение на роднини, но в същото време да не бъде окуражавана нелегалната миграция\", коментира евродепутатът.  ", "date": "2019.02.27", "title": "Приети са нови визови правила на ЕС, цената за граждани на трети страни вече ще е 80 евро "}
{"url": "http://epicenter.bg/article/Krasimir-Uzunov-shte-bade-pogreban-s-voenni-pochesti-v-Tsentralnite-sofiyski-grobishta-na-28-fevruari-/176349/2/0", "text": "Собственикът на Агенция и Радио „Фокус“ Красимир Узунов ще бъде погребан с военни почести в Централните софийски гробища на 28 февруари. Погребението ще се състои от 15.00 часа в Парцел 1, ред 8, гроб 26.  Поклонението пред тленните останки на Красимир Узунов започва от 10.00 часа в зала „Концертна“ на Централния военен клуб на бул. „Цар Освободител“ №7. Опелото ще отслужи викарият на Софийската митрополия епископ Поликарп в църквата „Света София“, от 13.00 часа.  Красимир Узунов почина внезапно на 25 февруари 2019 г. на 56-годишна възраст. Журналист, патриот, българин, преди всичко човек - той остави трайна диря в българския обществен живот.  Красимир Узунов ще бъде запомнен като родолюбец, който посвещава живота си на България като офицер от Българската армия, а впоследствие като журналист, писател, общественик.  Автор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история.  Радетел на българщината, Красимир Узунов завещава наследство от книги, инициативи и стандарти в журналистиката, които ще се помнят.  Във връзка с получените множество запитвания, Агенция \"Фокус\" съобщава, че венци ще се приемат до 08.30 часа на 28 февруари във Военния клуб на бул. „Цар Освободител“ №7.  ", "date": "2019.02.27", "title": "Красимир Узунов ще бъде погребан с военни почести в Централните софийски гробища на 28 февруари "}
{"url": "http://epicenter.bg/article/D-r-Milen-Vrabevski-dari-novooborudvana-kompyutarna-zala-v-Makedoniya/176368/10/0", "text": "Основно училище „Дедо Ильо Малешевски“ в Берово, Македония се сдоби с 20 нови компютърни конфигурации, осигурени от председателя на Фондация Българска Памет д-р Милен Врабевски.   Специални гости на откриването на новооборудваната компютърна зала бяха зам.-министърът на образованието Деница Сачева, ръководителят на Европейската комисия в България Огнян Златев и д-р Милен Врабевски.   „Общият прогрес значи общи усилия. Ние сме тук, за да показваме европейския начин на мислене, да показваме, че няма нужда да хабим енергия в стари тоталитарни практики, които водят само до разделение. Редно е да гледаме напред не само заради истината в историята, която търсим непрекъснато, но и заради необходимостта от непрекъснато творене и необходимостта от изграждане на нови икономически мостове в името на по-доброто бъдеще за младите хора от двете страни на границата“, заяви д-р Милен Врабевски.   Това е поредната инвестиция на Фондация Българска Памет в региона на  Източна Македония. През септември 2018 г. д-р Врабевски оборудва 2 занимални в детската градина в Делчево. В началото на годината 35 младежи от Македония бяха на посещение в ЕП в Брюксел, като инициативата бе организирана и финансирана от Фондацията с цел да подкрепи европейската перспектива на Република Македония. Само след месец ще се проведе и Пролетният образователен семинар на ФБП, участие в който ще вземат и ученици от този регион.   Директорът на ООУ „Дедо Ильо Малешевски“ Наташа Аврамска, връчи плакет на д-р Милен Врабевски в знак на признателност за оказаната подкрепа. Тя изрази своята благодарност и към г-жа Сачева и Министерството на образованието и науката на Р. България, които предоставиха на децата от училището комплекти с материали за рисуване.   На тържественото събитие присъстваха още кметът на Берово Звонко Пекевски, кметът на Делчево Горан Трайковски, Антония Велева, съветник в Посолството на България в Скопие и Зоран Мираковски, първи секретар в Посолството на Р. Македония в България. След откриването те обсъдиха различни възможности за сътрудничество и развитие на ефективните взаимоотношения между двете страни.  ", "date": "2019.02.27", "title": "Д-р Милен Врабевски дари нова компютърна зала в Македония"}
{"url": "http://epicenter.bg/article/Andzhelina-Dzholi-poseti-svetsko-sabitie-zaedno-s-shestte-si-detsa-/176380/10/100", "text": "Анджелина Джоли се появи неочаквано с шестте си деца на светско събитие. Тя се появи в компанията на Мадокс, Пакс, Шайло, Захара, и близнаците Нокс и Вивиен на специална прожекция на филма The Boy Who Harnessed the Wind в Ню Йорк.   Всички до един бяха елегантно облечени, точно като за премиера. Джоли беше в тъмносиня, дълга рокля с разкроена долна част и обувки на висок ток. Захара се открои с черна рокля и бели обувки на нисък ток, а останалите - с панталони и ризи, пише Daily Mail   Четири дни по-рано посетиха друга премиера.   Анджелина Джоли и Брад Пит все още не са се разбрали за попечителството над децата. На този етап тя е основен попечител, а той има право да ги вижда в определени дни. Актьорът обаче иска по-сериозно участие в живота им, което е и основна ябълка на раздора. Въпреки че двамата се разделиха през 2016 година, все още нямат официален развод.   Източник: Нова.тв  ", "date": "2019.02.27", "title": "Анджелина Джоли посети светско събитие заедно с шестте си деца "}
{"url": "http://epicenter.bg/article/TsSKA--Prizovavame-za-po-golyamo-uvazhenie-kam-nas--/176387/8/0", "text": "ЦСКА пуснаха декларация, в която категорично заявяват подкрепата си към Любослав Пенев и смятат, че враждите с него се превръщат в откровена вендета.   Клубът официално е подал жалба до Съдийската комисия към БФС, където изразява своите претенции и недоволства от някои отсъждания в дербито с \"Левски\".   Клубът заяви, че още очаква отговор и за жалбата си за срещата Черно море-ЦСКА.   не е получил наряд за мачовете от 24 кръг на Първа лига.  Дербито, което завърши 1:0 в полза на Левски, след автогол на Перейра, беше много обсъждано заради многото спорни ситуации и съдийски отсъждания.  Вълков, който отнесе много критики след мача, сега е пратен да свири елитната група до 19 години, уточнява Канал 3.  ", "date": "2019.02.27", "title": "ЦСКА: Призоваваме за по-голямо уважение към нас! "}
{"url": "http://epicenter.bg/article/Tramp-i-Kim-Chen-un-se-sreshtat-dnes-v-Hanoy/176307/7/0", "text": "Във Виетнам днес започва втората среща на върха между президента на Съединените щати Доналд Тръмп и лидера на Северна Корея Ким Чен-ун.   Срещата ще се състои в най-стария хотел на Ханой - \"Метропол\" от веригата \"Софител\", в конферентната зала на седмия етаж, съобщава БТА.   Очаква се на тази втора среща на върха да се придаде повече съдържателност от предимно символичната декларация от първата среща на върха между двамата лидери в Сингапур.   Доналд Тръмп изразява оптимизъм и увери в Туитър, че очаква с нетърпение \"една много продуктивна среща на върха\". За срещата се знаят твърде малко подробности. Двамата лидери ще вечерят заедно довечера в компанията на някои от съветниците си, съобщи говорителката на Белия дом Сара Сандърс. \r\n   \r\n   \r\n И двамата лидери вече пристигнаха в Ханой. Лимузината на севернокорейския диктатор отново бе придружена от бягащи около нея бодигарди: \r\n \r\n \r\n Първата историческа среща на върха между Тръмп и Ким се състоя през юни 2018 г. в Сингапур. На нея Ким обеща да работи за пълна денуклеаризация на Корейския полуостров. Оттогава преговорите не са отбелязали особен напредък.   Северна Корея настоява за отмяна на инициираните от САЩ международни санкции, за официално обявяване на края на Корейската война (1950-1953 г.), по която до момента е подписано само примирие, и за гаранции за сигурността й, включително край на американското военно присъствие в Южна Корея и региона. САЩ пък искат пълна, проверима и необратима денуклеаризация, преди санкциите да отпаднат.   Доналд Тръмп повтаря, че не бърза да убеждава КНДР да се откаже от ядрения си арсенал докато Пхенян се въздържа, както прави вече повече от година, да извършва ядрени и ракетни тестове, допълва БТА.   Според Хари Кадзианис от консервативния мозъчен тръст Център за националния интерес, двете страни трябва \"да направят поне една крачка напред, защото най-лошото за всички ще е срещата да се окаже само загуба на време\".   Мнозина анализатори призовават на втората среща на върха между двамата лидери да се стигне до нещо по-конкретно, отколкото на първата.   Според Ким Йон-хюн от университета Донгук в Сеул, най-добрият сценарий ще е Тръмп и Ким да се договорят за някакъв график. Вашингтон може да обещае гаранции за сигурността във вид на официална декларация за край на Корейската война или двете страни да отворят бюра за връзка.   Вашингтон иска край на севернокорейската ядрена програма преди санкциите да отпаднат.", "date": "2019.02.27", "title": "Втора историческа среща на Тръмп и Ким Чен-ун започва днес в Ханой"}
{"url": "http://epicenter.bg/article/Maduro-se-zakani-da-arestuva-Guaydo-Pravosadieto-mu-zabrani-da-napuska-stranata--Shte-uvazha-zakonite/176312/7/0", "text": "Лидерът на венецуелската опозиция Хуан Гуайдо може да бъде арестуван при завръщането си в страната след посещение в Колумбия. Това намекна венецуелският президент Николас Мадуро в интервю за Ей Би Си Нюз, предаде ДПА. \"Той не може просто така да идва и да си отива. Той ще трябва да се изправи пред правосъдието и правосъдието му забрани да напуска страната. Аз ще уважа законите\", каза Мадуро. Забраната е в сила за Гуайдо, докато той е разследван за \"сериозни престъпления в нарушение на конституционния ред\", както обяви главният прокурор на страната Тарек Сааб. Но Гуайдо премина границата с Колумбия в района на колумбийския граничен град Кукута през уикенда, за да наблюдава доставката на хуманитарна помощ за Венецуела. Доставката беше възпрепятствана от венецуелските военни, използвали сълзотворен газ и гумени куршуми в сблъсъци, при които бяха ранени около 300 души. Мадуро смята доставката на помощ като план на САЩ да го свалят от власт. Гуайдо отиде вчера в Богота за среща на Групата от Лима, обединяваща американски страни, повечето от които го признават за временен президент на Венецуела. Той каза пред колумбийски медии, че ще се върне в родината си тази седмица, но Мадуро заяви, че той трябва да отговаря пред правосъдието. Вчера външният министър на Колумбия Карлос Трухильо изрази безпокойство за сигурността на Гуайдо и каза, че има информации за смъртни заплахи срещу него и че Групата от Лима ще държи Мадуро за отговорен, ако нещо се случи на Гуайдо. Същевременно канцеларията на пратеника на венецуелската опозиция в САЩ Карлос Векио обяви, че той се е срещнал с Доналд Тръмп неотдавна и го е призовал да увеличи натиска върху Мадуро, предаде Ройтерс. САЩ бяха сред първите страни, признали Гуайдо за временен венецуелски лидер. \r\n \r\n \r\n \r\n", "date": "2019.02.27", "title": "Мадуро се закани да арестува Гуайдо:Правосъдието му забрани да напуска страната. Ще уважа законите"}
{"url": "http://epicenter.bg/article/Maykal-Koen--Tramp-e-rasist-i-moshenik-/176329/7/96", "text": "Бившият адвокат на Доналд Тръмп Майкъл Коен ще заяви днес пред Конгреса, че президентът е „расист“ и „мошеник“, който предварително е знаел, че сайтът за разкрития „Уикилийкс“ ще публикува очернящ материал за съперничката му Хилари Клинтън, предаде Ройтерс, цитирана от БНР.  Това се посочва в проектостановището на планираното изслушване на Коен. В него той ще каже още, че Тръмп е ръководил преговори за имотен проект в Москва, въпреки че вече е бил участник в президентската надпревара и публично е обявил, че няма бизнес интереси в Русия.  В текста на изказването пред Камарата на представителите Коен нарича Тръмп „расист“, „мошеник“ и „измамник“.  Тръмп наредил на бившия си адвокат да плати 130 000 долара на порноактрисата Сторми Даниълс, за да покрие аферата им, което било в нарушение на финансовите правила за президентската кампания. Коен трябвало и да излъже за случая първата дама Мелания Тръмп.  ", "date": "2019.02.27", "title": "Майкъл Коен: Тръмп е расист и мошеник "}
{"url": "http://epicenter.bg/article/Pakistan-svali-dva-indiyski-iztrebitelya--plenen-e-edin-ot-pilotite-/176333/7/0", "text": "Пакистанската армия свали два индийски самолета, нарушили въздушното пространство на страната в спорния регион Кашмир, предават РИА Новости и Агенция \"Фокус\".  „Един от самолетите падна на територията на Азад Кашмир, а другия – в района на Контролната линия“, написа в своя „Туитър“ началникът на пресслужбата на Въоръжените сили на Пакистан генерал майор Асиф Гафур.  Пилотът на единия от свалените индийски самолети е пленен.  От външното министерство на Пакистан съобщиха, че Исламабад е демонстрирал способностите си за самоотбрана.  Отношенията между Ню Делхи и Исламабад са по традиция напрегнати. Между страните има политически, исторически и териториални разногласия, конкретно за статута на областта Кашмир.  Кашмир е спорна територия, чието разделяне не е закрепено с договор. Там действат активно сепаратисти, обявяващи се за независимост или присъединяване към Пакистан.  Ню Делхи обвинява пакистанските власти, че подкрепят въоръжените сепаратисти, а Исламабад отхвърля подобни твърдения.  Кризата се изостри на 14 февруари, когато атентатор самоубиец се взриви до колона на индийска военизирана полиция. Загинаха 45 души. Отговорност за атаката пое ислямистката групировка „Джайш е Мохамед“.  Във вторник самолети на индийските ВВС нанесоха удар по лагер на „Джайш е Мохамед“ в пакистанската част на Кашмир. В резултат от въздушния ред бяха унищожени множество бойци, както и принадлежащите им транспортни средства, оръжие и боеприпаси.  Първият заместник-министър на външните работи на Индия Виджай Гокхале заяви, че това е било „абсолютно необходимо“, защото групировката е подготвяла нови атаки с участие на самоубийци.  Освен това, по мнението на Ню Делхи, Пакистан и досега не е предприел никакви практически мерки за ликвидирането на инфраструктурата на терористите на своята територия.      ", "date": "2019.02.27", "title": "Пакистан свали два индийски изтребителя, пленен е един от пилотите (ВИДЕО)"}
{"url": "http://epicenter.bg/article/-quot-El-Pais-quot--Agenturata-na-Putin-veche-raboti-v-Evroparlamenta/176338/7/0", "text": "За предстоящите тази пролет избори за европейски парламент от   и останалите методи на службите под диктовката на Владимир Путин, пише мадридският в. \"Ел Паис“. Но се оказа, че агентурата на Кремъл вече работи в Европарламента и има достъп до секретна информация и данни. Става дума за  . От ноември миналата година тя работи официално в екипа на френския евродепутат Еймерик Шопрад, бивш член на Националния фронт на Марин льо Пен. Това разкритие увеличи притесненията от руско инфилтриране, чрез което Кремъл получава достъп до важна информация от ЕС. Предупреждение отправи латвийската евродепутатка Сандра Калниете, която първа алармира за Пескова пред \"Свободна Европа“.    \"Тя не е виждала подобно съдържание, пък и аз като депутат никога не съм изисквал такива данни“, опита да успокои той, като добави, че Пескова няма достъп до вътрешните дебати в различните комисии.   \"Тя не знае какво се говори там, миналата седмица ми помогна да събера данни за президенските избори в Сенегал“, увери той. Шопрад призна, че познава отдавна баща й,  личния говорител на Путин Дмитрий Песков.    \"Тази жалка ситуация вади на показ обезпокоителните пробойни в нашите служби за сигурност и европейските разузнавателни институции, особено в собствените ни институции“, коментира испанската евродепутатка Беатрис Бесера.   Пескова, която следва право и политически науки в Париж, е много активна в социалните мрежи като влиятелен \"инфлуенсър\" – има над 80 000 последователи в Инстаграм. Нейният договор в европарламента е за 3 месеца с възможност за продължаването му, както и станало.   Преди нея на мястото й в екипа на Шопрад са преминали три французойки със заплата от 1000 евро на месец, по-ниска от разрешените от правилника 1600 евро. \"Свободен съм да избера кой да работи в моя офис, стига да спазва правилата. В нашата западна цивилизация оценяваме личностите по техните собствени качества, а не по фамилните им връзки“, каза още Шопрад, който има няколко книги на тема сблъсъка на цивилизациите.   Случаят с дъщеря му е вторият скандал около неговото семейство през последните дни след като \"Гардиън“ разкри, че съпругата му – фигуристката Татяна Навка, е разследвана в САЩ заради сметките й в страни с данъчни облекчения.   Източник: Канал 3", "date": "2019.02.27", "title": "\"Ел Паис\": Агентурата на Путин вече работи в Европарламента"}
{"url": "http://epicenter.bg/article/Dmitriy-Peskov--Rusiya-e-obekt-na-postoyanni-kiber-ataki-ot-SASht-i-Evropa-/176342/7/97", "text": "Руски структури, включително сайтът на президента Владимир Путин, са обект на постоянни кибер атаки от САЩ и Европа. Това заяви пред журналисти прессекретарят на държавния глава Дмитрий Песков. Той коментира съобщенията на американски медии, че американските военни са провели кибер атака срещу руската \"Агенция за интернет изследвания\" преди междинните избори в САЩ през 2018 г., предаде ТАСС.  То уточни, че не знае доколко са достоверни съобщените данни за въпросната кибероперация. \"Доколкото данните са обезличени, в днешно време трябва да се отнасяме много внимателно към тях\", подчерта говорителят на Кремъл.  \"Но като цяло, от територията на САЩ постоянно се организират огромно количество кибер атаки срещу руски организации, юридически и физически лица. И това е даденост, в която ние живеем\", подчерта Песков.  \"Аз не казвам кой може да стои зад тези атаки, но че огромна част от тях са организирани на постоянна основа - това го потвърждавам. Докато те говорят за \"някакви\" руски хакери, ние казваме, че наблюдаваме кой атакува, например сайта на президента - там постоянно вървят огромно количество атаки от Европа, Северна Америка и т.н.\", отбеляза говорителят на Путин.  Намесата на САЩ в работата на интернета в Русия е напълно възможна и именно за това се приема и закон за суверенна интернет мрежа на Русия, поясни Песков.  \"Навярно е възможно\", отговори той на въпрос възможно ли е от територията на САЩ да бъде повлияно на работата на интернет в Русия.  \"Рамковото администриране на световната мрежа на интернет де факто се осъществява от няколко компании\", поясни Песков.  На 12 февруари Държавната Дума прие на първо четене закон за устойчивата работа на мрежата на интернет в Русия, т.нар. Рунет.  \"Това не е свързано с изолация на нашата страна, или прекратяване на външните връзки. Става въпрос за защита от страна на подобни незаконни дейстивя\", поясни говорителят на Кремъл.   ", "date": "2019.02.27", "title": "Дмитрий Песков: Русия е обект на постоянни кибер атаки от САЩ и Европа "}
{"url": "http://epicenter.bg/article/Laura-Kyoveshi-pecheli-i-dvata-vota-v-Evroparlamenta-za-glaven-prokuor-na-ES-/176345/7/0", "text": "Кандидатката за главен прокурор на ЕС от Румъния Лаура Кьовеши печели вота и в Комисията по граждански свободи, правосъдие и вътрешен ред на Европейския парламент, предаде БНР.  Кьовеши получи 26 гласа, конкурентът ѝ от Франция Жан-Франсоа Бонер - 22, а германецът Андрес Ритер - 1. Единственият български депутат в залата бе Емил Радев, но той се въздържа от гласуване. Колегите му Асим Адемов, Сергей Станишев и Филиз Хюсменова бяха заместени от евродепутати от други страни членки. Вчера румънката спечели вота и в Комисията по бюджетен контрол. Сега двете комисии ще изпратят писмо до председателя на Европейския парламент Антонио Таяни, с което ще го уведомят за решението си.  Според депутата Емил Радев няма да се стигне до вот в пленарна зала, а директно ще се преговаря със Съвета. Там ситуацията се оказва по-сложна, тъй като при вота миналата седмица той постави на първо място Бонер, а на второ с еднакъв резултат - Кьовеши и Ритер.  При вчерашното си изслушване Лаура Кьовеши заяви, че в страната ѝ има опит да се посегне на независимостта на прокуратурата:  „През цялото време в цялата си дейност бях независима и спазвах законодателството. Резултатите ми говорят за мен. В работата ни с колегите разследвахме членове на всички партии, а не само на една. Разследвахме и богати хора с влиятелни позиции и това беше, защото бяхме независими. Много е важно да кажа, че независимостта беше гарантирана от закона. В момента обаче има опити тя да се ограничи. За да се разследва корупцията по високите етажи на властта или измамите с еврофондове, е много важно да има независимост“.  Единствено Кьовеши от всички кандидати получи аплодисменти.  Същевременно ѝ бяха отправени доста остри реплики и въпроси от румънски евродепутати, някои съпроводени с тропане по банките. Един от тях я попита получавала ли е награда от ЦРУ, на което тя отговори, че има награда от „Сикрет сървис“ за защитаване на фискалната сигурност, борбата срещу фалшификацията на долари и киберпрестъпленията. Кьовеши добави, че не е получавала американско гражданство за това. Други евродепутати обаче заявиха, че не вярват на нито една дума от негативната кампания срещу нея и я поздравиха за проявения кураж.  Миналата седмица Комитетът на постоянните представители (КОРЕПЕР) не подкрепи кандидатурата на Лаура Кьовеши за европейски главен прокурор. След гласуването на посланиците на 22-те страни членки, участващи в структурата на Европейската прокуратура, стана ясно, че на първа позиция е Жан-Франсоа Бонер, който е събрал 50 точки. Второто място делят бившата шефка на румънската антикорупционна прокуратура и германският кандидат Андрес Ритер, които са получили по 29 точки.  След гласуването в двете комисии предстои ръководствата им да изпратят писмо до председателя на парламента Антонио Таяни. Той заедно с ръководството на Европарламента ще прецени дали избраният кандидат ще трябва да бъде гласуван и в пленарна зала. Но дори и тогава изборът няма да е окончателен, защото за кандидатурата ще трябва да гласувана и от всички държави-членки в Съвета. Ако двете институции имат разногласия, те ще преговарят до постигане на съгласие.  Прокуратурата трябва да заработи до края на 2020 г. със седалище в Люксембург. Засега в нея участват 22 държави. Останалите, които не са част от нея, могат да се включат във всеки един момент. Службата ще се занимава с разследване, преследване и изправяне през правосъдието на престъпления срещу бюджета на ЕС, злоупотреби, корупция и трансгранични измами с ДДС.  ", "date": "2019.02.27", "title": "Лаура Кьовеши печели и двата вота в Европарламента за главен прокуор на ЕС "}
{"url": "http://epicenter.bg/article/Zapochna-sreshtata-mezhdu-Donald-Tramp-i-Kim-Chen-un--NA-ZhIVO--/176352/7/0", "text": "Започна втората среща на върха между САЩ и Северна Корея, която се провежда във виетнамската столица Ханой, предадоха световните агенции, цитирани от Канал 3.  Застанали пред знамената на двете страни, американският президент Доналд Тръмп и севернокорейският лидер Ким Чен-ун си стихнаха ръцете.   Доналд Тръмп не изключи възможността втората среща на върха с лидера на Северна Корея Ким Чен-ун да приключи с подписването на мирен договор, който да сложи официалнен край на Корейската война (1950-1953), предават руската информационна агенция TACC и Агенция \"Фокус\".  Уточнява се, че първият разговор между двамата е продължил около 10 минути, след което е започнала официална вечеря с участието на представители на двете делегации. Преговорите между Тръмп и Ким Чен-ун ще бъдат възобновени в четвъртък, 28 февруари.  За разлика от срещата в Сингапур, мястото на провеждането на събитието в Ханой се пазеше до последно в тайна. Според някои данни това се обяснява с трудностите в съгласуването на въпроса за гарантиране на сигурността.  Първият разговор между Тръмп и Ким Чен-ун се състоя в хотел „Метропол“ в Ханой, разположен в оживена част на виетнамската столица.  След 10-минутната среща с лидера на Северна Корея Ким Чен-ун държавният глава на САЩ Доналд Тръмп сподели пред журналистите, че разговорът им е бил „много хубав“, предава руската информационна агенция TACC.  На свой ред лидерът на Пхенян също сподели, че беседата е била „много интересна“. \"Ким Чен-ун и аз ще положим големи усилия да договорим нещо за денуклеаризацията, а след това да превърнем Северна Корея в силна икономика. Смятам, че Китай, Русия, Япония и Южна Корея ще са много полезни!\", написа по-рано Тръмп в Туитър.  ", "date": "2019.02.27", "title": "Тръмп не изключи срещата с Ким Чен-ун да завърши с мирен договор за Корейската война (ВИДЕО) "}
{"url": "http://epicenter.bg/article/Rusiya-ukrepva-voennite-si-grupirovki-v-yuzhnata-i-zapadnata-chast-na-stranata-/176355/7/97", "text": "До края на годината Русия ще формира нови полкове в западната и южната част на страната, съобщи министърът на отбраната на Русия Сергей Шойгу на заседание на колегията на ведомството, предават РИА Новости и Агенция \"Фокус\".  В състава на Балтийския флот ще се появят танков полк и брегови ракетен дивизион, в 20-а армия – два полка и техническа ракетна база, уточни Шойгу. Също така се планира в състава на Западния военен окръг (ЗВО) да бъде формиран зенитен ракетен полк към мобилния резерв, който ще повиши с 40% ефективността на прикриването на военни и държавни обекти на Балтийското направление.  Освен това, както отбеляза руският военен министър, сред задачите за ЗВО са завършването на строителството на военните градчета за 3-а и 144-а мотострелкови дивизии на 20-а армия, както и поддържането на бойната готовност на 23 батальона. Общо са планирани 142 организационни мероприятия.  Във войските в ЗВО ще постъпят близо 1300 единици въоръжение, военна и специална техника. Делът на съвременното оръжие в Западния военен окръг вече е нараснал до 54%, подчерта Шойгу.  ", "date": "2019.02.27", "title": "Русия укрепва военните си групировки в южната и западната част на страната "}
{"url": "http://epicenter.bg/article/Bivshiyat-advokat-na-Tramp--Toy-e-rasist--lazhets-i-izmamnik/176360/7/0", "text": "Майкъл Коен, бившият доверен адвокат на президента Тръмп, ще бъде разпитан пред Конгреса по-късно днес, но предварителното му изявление със скандални свидетелства излезе в новия брой на в. \"Ню Йорк Таймс“.    Коен, който през май започва да излежава 3-годишната си присъда за различни престъпления, бе обявен от Тръмп за \"плъх“ и \"лъжец“. В подкрепа на твърдението си, че Тръмп е расист, Майкъл Коен припомня разговор с милиардера по времето на президентството на Барак Обама.   \"Веднъж, когато карахме през един от най-изпадналите квартали на Чикаго, той каза, че само чернокожи може да живеят в такива условия. И допълни, че чернокожите никога няма да гласуват за него, защото са прекалено глупави“, разкрива Коен.   По думите му президентът се скатал от военна служба през войната във Виетнам – уж заради костни шипове, но така и не показал медицински документи, като обявил, че не е бил опериран. \"Накара ме да не отговарям на определени журналистически въпроси, като завърши разговора така: \"Да не ме мислиш за глупак – нямаше да отида във Виетнам“, твърди Коен.   Всъщност направи точно обратното. Когато ми каза през 2008 г., че реже заплатите на служителите си наполовина, включително и моята, той се похвали с възстановяване на данъци в размер на 10 милиона долара. И каза, че не може да повярва колко глупаво е правителството, за да връща обратно толкова много пари на \"някой като него“.     \"През юли 2016 г., точно преди конвенцията на Демократическата партия, бях в офиса на мистър Тръмп, когато секретарят му каза, че Роджър Стоун е на телефона. Тръмп натисна високоговорителя, мистър Стоун му каза, че Асандж до няколко дни ще пусне (в интернет)  огромно количество имейли, които ще навретят на Хилъри Клинтън. Мистър Тръмп реагира, като каза \"няма ли да бъде велико“ за ефекта, което ще има това“, разказа още Коен.     \"Той (Тръмп) поиска да платя на актриса в порно филми, с която имал връзка, за да си мълчи, и да излъжа съпругата му за това, както и направих“, припомни бившият адвокат на Тръмп. \"Да лъжа първата дама е едно от нещата, за които най-много съжалявам. Тя е мил, добър човек, изпитвам огромно уважение към нея – и тя не заслужаваше това“, съжали Коен.   Източник: Канал 3", "date": "2019.02.27", "title": "Бившият адвокат на Тръмп: Президентът е расист, лъжец и измамник"}
{"url": "http://epicenter.bg/article/Tramp-opita-desert-ot-seme-na-lotos-i-beli-darvesni-gabi-na-rabotniya-obyad-s-vietnamskiya-premier/176366/7/0", "text": " Двамата лидери имаха 10-минутен разговор на четири очи, а след това президентът на САЩ се отправи към обяд с премиера на Виетнам.    на работния обяд на Тръмп и Нгуен Суан Фук бе от семена на лотос, лонгани и бели дървесни гъби с лек сладък сос. Този десерт е традиционен във Виетнам и се поднася топъл.    бе салата от зелено манго и пролетни рулца от свинско месо и скариди. Основното ястие пък бе печена треска с куркума и копър, а също и медальон от телешка плешка от породата \"Вагю\" с гъши пастет и сос от полусладък ферментирал черен ориз. Гарнитурата бе пасирани зеленчуци с чесън и още едно традиционно азиатско блюдо - лепкав задушен ориз, обвит в листа от лотос.   , заяви виетнамският премиер Нгуен Суан Фук по-рано днес.   От своя страна Тръмп заяви и че Виетнам преживява икономически разцвет, и че това може да стане и в Северна Корея, ако тя се откаже от стремежа към ядрени оръжия.   Източник: Монитор", "date": "2019.02.27", "title": "Тръмп опита десерт от семе на лотос и бели дървесни гъби на работния обяд с виетнамския премиер"}
{"url": "http://epicenter.bg/article/Ahmet-Davutoglu-sazdava-nova-partiya/176367/7/0", "text": "С наближаването на местните избори в Турция на 31 март най-обсъжданата тема в кулоарите на Анкара е мълвата, че бивши членове на управляващата Партия на справедливостта и развитието ще създадат нова партия. Последната информация гласи, че партията ще бъде основана от бившия премиер Ахмет Давутоглу, който възнамерява да съобщи това след 31 март. Твърди се още, че Давутоглу поддържа контакти с десет бивши членове на ПСР, а самата партия ще се учреди през септември.   През изминалите дни по време на митинг президентът Реджеб Ердоган заяви: „Става ясно, че някои не харесват ПСР и търсят ново русло. Хората, с които заедно тръгнахме по общ път сега слизат от нашия влак и се качват на друг.“     Според новина, публикувана във в. „Сьозджю“ критиката на президента Ердоган е била отправена към Давутоглу.   Твърди се, че Давутоглу работи върху нов партиен проект и след 31 март ще направи специално изявление по този въпрос.   „ПСР може да спечели 35 на сто, може да спечели и 55 на сто от вота, това не ни интересува, ние тръгваме на път.“, е казал Давутоглу. През май ще се огласи официална декларация, а през септември ще се готвят за учредяването на новата формация.     Става ясно, че предшественикът на Ердоган на президентския пост Абдуллах Гюл не е сред създателите на готвената партия, вместо това сред основателите са бившите министри Али Бабаджан, Мехмет Шимшек и Нихат Ергюн. Твърди се също така, че се водят разговори и с десетина членове на ПСР.   В декларацията, която от новата формация планират да обяват през май, ще се акцентира върху факта, че в областта на икономиката, външната политика, образованието, културата и правосъдието Турция се намира в „безизхадица“. TR724.com/", "date": "2019.02.27", "title": "Ахмет Давутоглу създава нова партия"}
{"url": "http://epicenter.bg/article/Makron-i-Merkel-sa-sklonni-da-otpusnat-poveche-vreme-na-britantsite-za-Brekzit/176371/7/0", "text": "Френският президент Еманюел Макрон заяви днес, че е готов да разгледа молба за отлагане на датата за Брекзит от Лондон, ако тя бъде мотивирана. Той допълни, че е \"настъпил моментът британците да направят своя избор\", предадоха световните агенции.  \"Ако британците имат нужда от повече време, ние можем да разгледаме молба за удължаване на крайния срок - ако тя бъде мотивирана от нови решения на британците. Но ние не можем в никакъв случай да приемем удължаване без ясна перспектива по набелязаната цел\", каза Макрон на обща пресконференция с гостуващата му канцлерка на Германия Ангела Меркел.  \"Ако британците се нуждаят от повече време, няма да им откажем, но ние се стремим към нехаотичен Брекзит, към излизане на Великобритания от ЕС със сделка\", допълни той.  Според Меркел ЕС продължава да смята, че постигнатото миналата година споразумение за Брекзит с Великобритания е актуално, но ако на Лондон му е нужно повече време, за да го утвърди, това време ще му бъде отпуснато, предаде ТАСС.  \"Ние сме напълно съгласни, че споразумението е актуално и аз говорих за това неотдавна в Шарм ел Шейх с британския премиер Тереза Мей. Ако на Великобритания й е нужно още малко време, ние, разбира се, няма да се противопоставим на това\", заяви Меркел.  Планираната дата за Брекзит е 29 март, но досега Тереза Мей не успя си осигури подкрепата на мнозинството парламентаристи за договорената от нея сделка, припомня ТАСС.  Тази вечер Мей ще внесе за дебати и гласуване в парламента проект на решение за удължаване на преговорите с Брюксел и същевременно ще предложи механизъм за отлагане във времето на датата на развода в случай на провал на преговорите, допълва Франс прес.  Сутринта главният преговарящ за Брекзит в ЕК Мишел Барние каза, че евентуално отлагане на датата за Брекзит е възможно при условие, че британците обяснят за какво искат да използват допълнителното време.  ", "date": "2019.02.27", "title": "Макрон и Меркел са склонни да отпуснат повече време на британците за Брекзит"}
{"url": "http://epicenter.bg/article/Netanyahu-se-sreshtna-v-Kremal-s-Putin/176373/7/0", "text": "Израелският премиер Бенямин Нетаняху се срещна днес в Кремъл с руския президент Владимир Путин, предаде Франс прес. Основната тема на разговора между двамата лидери бе ситуацията в Сирия. Иран е най-голямата заплаха за стабилността в Близкия изток, предупреди Нетаняху в началото на срещата.  Той подчерта решимостта на Израел да не допусне трайно иранско присъствие в Сирия. Изключително важно е да се води диалог по въпросите на сигурността в Близкия изток, изтъкна от своя страна Путин.  В делегацията на израелския премиер са председателят на Съвета за национална сигурност Меир бен Шабат и шефът на израелското военно разузнаване Тамир Хейман. Иран, ливанското шиитско движение Хизбула и Русия са основните съюзници на президента Башар ал Асад в конфликта в Сирия, припомня Франс прес.  Днешната среща ще е първият по-дълъг разговор между Путин и Нетаняху след 17 септември миналата година, когато сирийската противовъздушна отбрана по погрешка свали руски военен самолет по време на операция на израелската бойна авиация.  Инцидентът доведе до сериозно напрежение между Русия и Израел, отбелязва Франс прес.  ", "date": "2019.02.27", "title": "Нетаняху се срещна в Кремъл с Путин"}
{"url": "http://epicenter.bg/article/Beliyat-dom-zabrani-na-US-zhurnalisti-da-otrazyavat-sreshtata-na-Tramp-i-Kim/176377/7/0", "text": "Администрацията на Белия дом забрани на четирима американски журналисти да отразяват срещата на Доналд Тръмп със севернокорейския лидер Ким Чен-ун с мотива, че на предишните срещи между двамата са задавали въпросите си на прекалено висок глас, съобщава „Вашингтон Пост”.  Става дума за репортери от „Асошиейтед Прес”, „Блумбърг”, „Лос Анджелис Таймс” и „Ройтерс”, които няма да имат право да присъстват на вечерята на държавните глави. Сред въпросите, които очевидно са разгневили Тръмп през последните няколко часа, е този за свидетелството пред Конгреса на бившия му адвокат Майкъл Коен.  Първоначално на вечерята бяха допуснати само фоторепортери и тв екип. Последва скандал, след който говорителят на Белия дом Сара Сандърс разрешила само на един репортер да влезе – Вивиан Салама от „Уолстрийт Джърнъл”, която не е задавала въпроси по време на вечерята. Американското издание отбелязва, че междувременно поне двама севернокорейски журналисти са отразявали събитието.  АП реагира остро на „опитите на Белия дом да ограничи достъпа до президента”. Само ден по-рано импровизираният международен пресцентър в Ханой беше почти насилствено преместен, след като се оказа, че е точно в хотела, където е настанена делегацията на КНДР.  Тръмп често е споделял, че не одобрява журналистическите въпроси по време на общи снимки със световни лидери, като ги смята за неуважителни. Освен това, той е буквално във война с повечето големи медии отвъд Океана.    ", "date": "2019.02.27", "title": "Белият дом забрани на US журналисти да отразяват срещата на Тръмп и Ким"}
{"url": "http://epicenter.bg/article/Emanyuel-Makron-nastoya-London-da-vzeme-reshenie-za-Brekzit-/176389/7/0", "text": "Дойде време британските лидери да решат дали искат страната им да напусне ЕС, заяви днес френският президент Еманюел Макрон на фона на спекулации, че Лондон може да поиска отлагане на Брекзит отвъд 29 март, предаде АФП, цитирана от БНР.  „Както Мишел Барние (главният преговарящ на ЕС - б.р.) каза, ние не се нуждаем от повече време, а най-вече от решение“, каза Макрон след преговори с германската канцлерка Ангела Меркел в Париж.  „Ако британците се нуждаят от още време, ще проучим възможността за това. Но само ако това е оправдано от нови избори от страна на британците“, подчерта френският държавен глава. И предупреди, че вече постигнатата сделка за развода не подлежи на промяна.  По-рано днес Барние обяви, че отлагане на Брекзит е възможност, но само ако Лондон детайлно обясни какво ще прави с допълнителното време.  Всяка подобна стъпка трябва да бъде одобрена от останалите 27 страни членки на ЕС, изтъкна Барние.  Меркел заяви на свой ред, че споделя мнението на Макрон, но показа желание за повече гъвкавост спрямо Обединеното кралство.  „Ако Великобритания се нуждае от повече време, ние няма да откажем, но искаме своевременно решение“, каза канцлерката.  Извън болезненото и за Великобритания, и за ЕС напускане на Обединеното кралство Макрон и Меркел имаха дълъг списък от теми. Париж и Берлин подеха инициатива за промяна на правилата на ЕС за защита на конкуренцията, след като ЕК блокира сливането на железопътния бизнес на двата гиганта „Сименс“ и „Алстом“, и подготвят нова европейска стратегия за развитие на индустрията в Европа. Освен това Франция и Германия се договориха за износа за трети страни извън ЕС и НАТО на оръжия съвместно производство.  „Не може да подкрепим идеята за европейска армия, да се споразумеем за договора от Аахен, да имаме общи производства, и след това да откажем разговори по темата, въпреки че нашите партньори разчитат на нас“, заяви Меркел, визирайки все още незапочналото съвместно производство на бойни самолети.  ", "date": "2019.02.27", "title": "Еманюел Макрон настоя Лондон да вземе решение за Брекзит "}
{"url": "http://epicenter.bg/article/Sluzhbite-za-sigurnost-na-Balakanite-sa-zagrizheni-zaradi-dzhihadistite-v-Severna-Makedoniya-/176390/7/51", "text": "Службите за сигурност в Гърция и в по-широкия регион са загрижени за присъствието на десетки етнически албанци в Северна Македония, които в предходните години са се били в редиците на близкоизточната радикална групировка „Ислямска държава“ и други джихадистки организации в Сирия и Ирак. Това съобщава ексклузивно електронното издание на водещия атински ежедневник Kathimerini, цитирано от Агенция \"Фокус\".  Гръцката полиция и по-специално Oтделът за борба с тероризма, са притеснени от информация за 156 заподозрени джихадисти, за които са получили предупреждение в рамките на среща в Солун през декември 2017 г. с участието на началниците на полицията на Гърция, Албания, България и тогавашната Бивша югославска република Македония.  Македонската полиция е информирала гръцките си колеги за 156 етнически албански „джихадисти“, които са пътували до Сирия и Ирак в периода между 2013 г и 2015 г., за да се присъединят към „Ислямска държава“ и свързаната с „Ал Кайда“ организация „Джабхат ан-Нусра“.  Предполага се, че най-малко 86 от тези бойци са се върнали в родината си.  Опасенията се увеличиха по-рано този месец, когато властите в Северна Македония заявиха, че са предотвратили планиран „терористичен акт\" от поддръжници на „Ислямска държава“ и са конфискували „предмети и устройства, свързани с евентуална атака\".  Гръцките полицейски източници разкриват пред изданието, че техните колеги от Северна Македония не са ги информирали за резултатите от разследването им по повод предотвратения терористичен акт.  Посолството на САЩ в Скопие също изрази загриженост, като издаде предупреждение по-рано този месец за „повишен риск от терористични атаки, вдъхновени от екстремистка идеология в Северна Македония\".  „Терористичните организации и индивиди, вдъхновени от екстремистка идеология, имат намерение да атакуват цивилни граждани, включително американски граждани, които пътуват в чужбина\", бе казано в съобщението в посолството.  ", "date": "2019.02.27", "title": "Службите за сигурност на Балаканите са загрижени заради джихадистите в Северна Македония "}
{"url": "http://epicenter.bg/article/Eto-kakvo-pohapnaha-Tramp-i-Kim-na-vecheryata-vav-Vietnam--VIDEO--/176391/7/0", "text": "Коктейл от скариди, печено говеждо филе и кейк с шоколадов фондан опитаха Доналд Тръмп и Ким Чен-ун на вечерята в Ханой след разговора, който водиха на четири очи, предаде Канал 3.  Вечерята в хотел \"Метропол\" започна с коктейл от скариди, подправен със специален дресинг, наречен \"Дресинг на хилядите острови\" и включващ майонеза, зехтин, лимонов и портокалов сок, сметана, доматено пюре, чили сос, горчица и други съставки. Последва печено говеждо филе с круши, мариновани по технологията кимчи.  За десерт имаше шоколадов кейк с шоколадов фондан, известен като лава кейк, и ванилов сладолед, както и пунш от сушени северноамерикански сливи, за който Белият дом каза, че е традиционна напитка, подсладена с мед.   Преди вечерята те имаха 10-минутни преговори на четири очи. Тръмп повтори виждането си, че Северна Корея има „огромен икономически потенциал“.  Тръмп обеща на Ким „брилянтно бъдеще“ за КНДР, ако комунистическата страна се откаже от ядрените си оръжия, предаде БНР. Държавният глава на САЩ прогнозира „много успешна среща“, докато двамата се подготвяха да вечерят в луксозния хотел „Софител Ледженд Метропол“ в продължение на историческата си среща в Сингапур миналия юни.  От своя страна Ким Чен-ун обеща да направи всичко по силите си, за да постигне резултат от срещата, който да бъде приветстван от всички.  „Уверен съм в големия резултат, който ще бъде постигнат този път. Ще направя всичко възможно за тази цел“, заяви лидерът на КНДР.  На днешната вечеря Тръмп беше придружен от държавния секретар Майк Помпейо и от и.д. шеф на кабинета си Мик Мълвейни. Ким пък бе заедно с топсъветника си Ким Йон-чхол и с външния министър Ри Йон-хо.  Тръмп и Ким продължават срещата си на върха утре, когато ще се състоят официалните им разговори.  ", "date": "2019.02.27", "title": "Ето какво похапнаха Тръмп и Ким на вечерята във Виетнам (ВИДЕО) "}
{"url": "http://epicenter.bg/article/Marinov-s-ofitsialno-izyavlenie--Priemam-kritikite--no-neka-ostavim-politikata-v-minaloto/176343/6/0", "text": "\" , които ме отрупаха с комплименти, искрени пожелания и чувства! На всички, които разбраха и оцениха решението ми да скътам нашия трикольор в джоба на сакото си - до сърцето ми. То бе символ на гордост - България и Българското!\", написа Димитър Маринов в официалния си профил във Фейсбук.   В неделя вечер американската продукция \"Зелена книга\" бе отличена с Оскар в най-престижната категория за \"Най-добър филм\". Българинът Димитър Маринов играе второстепенна роля във филма и има немалко появи в лентата, като част от музикантите, придружаващи изпълнителя д- р Дон Шърли (Махершала Али) по време на турнето му в САЩ.   Маринов излезе на сцената с целия екип на продукцията и успя да вземе в ръцете си една от статуетките, предвидени за продуцентите. Така всички ние успяхме да видим на бляскавата церемония българин с Оскар в ръце. А от джоба на сакото му ясно стърчеше българският флаг. \"Откровено и с отворено разбиране   и също на онези, които се съмняват в \"истините и фактите\" около мен - имат пълното право и нека\", продължи Маринов в социалните мрежи.   \"И поради това моля (ако е възможно), обръщайки се към всички журналисти, а и сънародници: нека оставим политика, \"интерпретации\" и минало там, където им е мястото - при политиците, новелистите и в миналото. . Аз не разбирам от политика... Аз разбирам и вярвам в мечти, и вдъхновение. Аз желая и се стремя да давам кураж, и предизвиквам дръзновение в младите, следващи своя път и мечти. Да ги уверявам и да им доказвам моето верую - цел, дисциплина, труд и коректност с чувство за отговорност и постоянство. И тогаз успехът е неизбежен, независимо от нивото, на което е постигнат - той е успех. \"Капка по капка, вир става!\" Нека се ценим и приемаме като хора, каквито сме, и се стремим да бъдем в най- и с най-доброто, а не \"кои\" сме и \"къде\" сме - светът е на всички... Аз съм просто човек като всеки друг - с нищо по-различен, освен с талант в определена сфера, над който, чисто и добросъвестно работя, без претенции\", написа българският актьор.   За Маринов основната цел остава развиването на таланта му като артист: \" , а си работя успешно с години... Наградите не бива да са цел, те са респективно резултат от свършената работа. Оценяването на таланта с постиженията му е благодарение на тази свършена работа, а не на персоналното \"кой си\", \"какъв си бил\", \"какво си правил\" в личния си, частен живот. Ние всички сме хора, със своите грешки, слабости и страхове. С \"претупани\" понякога, действия и сконфузени или непремислени начинания. И какво от това? Та нали така се учим, растем, разбираме, променяме и коригираме? Нали така творим, създаваме и пробваме? Та не е ли в това смисълът на живеене и успяване? И един ден, независимо от миналото, да погледнем рожбата в чистите й очи и да имаме смелостта, а и доблестта да й кажем как, какво и защо - искрено, та дори и гузно понякога. За да станат по-добри, по-успешни и по-човеци от нас. И това за мен е веруюто. \r\n \r\n \r\n \r\n Благодаря ви, че ме изслушахте!\"   Източник: Дир.бг", "date": "2019.02.27", "title": "Маринов с официално изявление: Приемам критиките, но нека оставим политиката в миналото"}
{"url": "http://epicenter.bg/article/Vietnamski-avioprevozvachi-podpisaha-sdelki-s--quot-Boing-quot--za-21-mlrd--dolara-/176337/4/0", "text": "Виетнамските авиопревозвачи VieJet и Bamboo Airways обявиха в сряда, че са подписали сделки с американския самолетостроителен гигант \"Боинг\" за над 15 млрд. долара, като това стана факт по време на посещението в Ханой на президента на САЩ Доналд Тръмп и преди неговата среща със севернокорейския лидер Ким Чен-ун, съобщават Ройтерс и БНР.  Компанията VietJet ще закупи 100 самолета от модела на \"Боинг\" 737 MAX за 12,7 млрд. долара, като самата сделка беше оповестена още през юли 2018-а година, но без да бъде официално потвърдена до днес.  Другият виетнамски авиопревозвач - Bamboo пък обяви, че е сключил сделка за доставката на 10 самолета \"Боинг\" 787 за 2,9 млрд. долара. Bamboo Airways, която е собственост на компанията за недвижими имоти FLC Group, също така е в преговори са покупка на още 25 самолети \"Боинг\" 737.  Междувременно компанията VietJet също така финализира и дългосрочно споразумение за 5,3 млрд. долара с американската General Electric за самолетни двигатели LEAP-1B за нейната въздушна флотилия.  Според Белия дом общата стойност на сключените сделки е на стойност над 21 млрд. долара.  \"Тези сделки ще подкрепят повече от 83 хиляди американски работни места и ще осигурят по-голяма безопасност и надеждност за виетнамските международни пътници\", заяви висш представител на Белия дом, цитиран от Ройтерс.   ", "date": "2019.02.27", "title": "Виетнамски авиопревозвачи подписаха сделки с \"Боинг\" за 21 млрд. долара "}
{"url": "http://epicenter.bg/article/Emil-Karanikolov--Prekite-chuzhdestranni-investitsii-za-2018-g--sa-se-uvelichili-s-nad-10-/176357/4/0", "text": "Преките чуждестранни инвестиции за 2018 г. са се увеличили с над 10%. Това каза министърът на икономиката Емил Караниколов по време на изслушването си за инвестициите и перспективите за икономически растеж на българската икономика, предаде  а генция „Фокус“.   „През цялата изминала 2018 г. се говореше, че преките чуждестранни инвестиции намаляват. Цитираха се предварителни данни на БНБ, които всички знаем, че подлежат на актуализация и ревизия в продължение на 15 месеца след приключване на отчетния период. Тук вече беше споменато, същото се случи и през цялата 2017 г. Знаете, че се говореше и излизаха предварителни данни. В крайна сметка излязоха окончателните данни. 2017 г. имаме увеличаване на преките чуждестранни инвестиции с над 380 млн. евро. Това вече е окончателно. Обръщам внимание, че това се случи за около 6 месеца, защото преди това имаше избори в България“, допълни Караниколов.   По думите му при избори инвеститорите изчакват да видят дали ще има необходимата политическата среда, която да им вдъхне доверие. „През изминалата седмица излязоха нови данни на БНБ, които обръщам внимание, отново са предварителни и те показаха, че преките чуждестранни инвестиции за 2018 г. не само че не са по-малко от предходната, а са се увеличили с малко над 10 % за една година. Влезлите в България преки чуждестранни инвестиции през изминалата година възлизат на 1, 532 млрд., което е с 10,3% или малко над 143 млн. евро повече от вложенията направени в периода януари – декември 2017 г., които възлизат на 1,389 млрд.“, обясни още министърът.   Според него интересното е защо, когато резултатите са положителни никой не ги отчита и не се обръща внимание. „Нещо повече от 2016 г. до момента се наблюдава положителна тенденция за увеличаване на нивата на преките чуждестранни инвестиции“, допълни още Караниколов.      ", "date": "2019.02.27", "title": "Емил Караниколов: Преките чуждестранни инвестиции за 2018 г. са се увеличили с над 10%"}
{"url": "http://epicenter.bg/article/EK--Balgariya-ima-ikonomicheski-disbalansi--no-i-visok-rastezh/176358/4/0", "text": "България попада сред страните с икономически дисбаланси, съобщи еврокомисарят за еврото и социалния диалог Валдис Домбровскис при оповестяването на пакета за зимния семестър. Същевременно еврокомисар Домбровскис посочи и положителните тенденции за страната ни, предаде БНР.   „Действително, миналата година ние достигнахме до заключението, че в България вече няма свръхдисбаланси. Сегашната ни оценка е, че тя все още е изправена пред дисбаланси поради определена несигурност във финансовия сектор, съчетана със сравнително все още висока корпоративна задлъжнялост“, каза той.   „В същото време икономическият растеж продължава изключително високата си тенденция - очаква се той да бъде 3,6% тази и следващата година, съотношението на дълга спрямо брутния вътрешен продукт се очаква да бъде около 26%, което е едно от най-ниските нива в ЕС. Има бюджетен излишък, виждаме и добри показатели за пазара на труда като цяло, така че икономическата ситуация се подобрява“, добави еврокомисарят.   На въпрос на „Хоризонт“ дали попадането на България в групата с дисбаланси ще ни попречи да се присъединим към чакалнята на еврозоната през юли, еврокомисар Домбровскис отговори:   „В това отношение работата продължава на базата на писмото с поетите ангажименти, което България подаде в Еврогрупата миналото лято. Освен това Европейската централна банка започна изготвянето на задълбочена оценка на качеството на активите в банковия сектор. Очаква се резултатите да бъдат публикувани през юли. Така че решението дали България да се присъедини към чакалнята на еврозоната ще бъде взето на тази основа и е реалистично да се очаква през третото тримесечие на тази година“.   В оповестения доклад от зимния семестър Европейската комисия отбелязва сериозните проблеми в застрахователния сектор у нас. Забележката е сред новите констатации на Брюксел.   Оттам обръщат внимание, че от лятото - след случая „Олимпик“, няма титуляр на поста заместник-председател на Комисията за финансов надзор, отговарящ за застраховането. Също така още от ноември е известно, че председателят Карина Караиванова ще премине в Европейската банка за възстановяване и развитие.", "date": "2019.02.27", "title": "ЕК: България има икономически дисбаланси, но и висок растеж"}
{"url": "http://epicenter.bg/article/-quot-Dunav-most-quot--shte-bade-remontiran-osnovno-ot-balgarska-strana/176379/4/0", "text": "\"Дунав мост\" ще бъде ремонтиран основно от българска страна. Това коментира в Русе заместник-министърът на регионалното развитие и благоустройството Николай Нанков, предаде БТА.  По думите му е нужно цялостно укрепване на основите и на бетонните панели на съоръжението Нанков заяви, че предстои проектиране и техническо обследване. Проектът трябва да е готов до няколко месеца. Тогава ще бъдат ясни необходимата сума и конкретният срок за изпълнение.  Основният ремонт ще реши дълготрайно проблемите с появата на дупки по платното за движение. Последният случай е отпреди седмица. Тогава екипи на поддържащата фирма към Областното пътно управление в Русе ремонтираха дупка на пътното платно, през която се виждаше железопътната линия.  Причината за пропадането е остаряване на бетона на един от панелите и интензивният трафик. Статистиката от последното тримесечие показва, че през \"Дунав мост\" средно за денонощие в двете посоки преминават между 2700 и 3100 превозни средства. Около две трети от тях са товарни автомобили.  Нанков каза още, че през тази година ще бъде преасфалтиран изцяло и последният участък от главния път Русе-Бяла, по който трафикът е много натоварен.", "date": "2019.02.27", "title": "\"Дунав мост\" ще бъде ремонтиран основно от българска страна, обяви Николай Нанков"}
{"url": "http://epicenter.bg/article/Zhestoko-ubiystvo-vav-Varna---sled-godini-tormoz-mazh-prebi-do-smart-zhena-si/176327/3/0", "text": "Мъж на 41 години - Борислав Н. е бил привлечен като обвиняем късно вчера за убийството на съпругата си, извършено по особено мъчителен начин и с особена жестокост, съобщават от прокуратурата.   Той е бил задържан за срок до 72 часа от наблюдаващия делото прокурор. До изтичането на срока на предварителното задържане Окръжната прокуратура във Варна ще внесе искане в съда за вземане мярка за неотклонение \"Задържане под стража\" на Борислав Н.   На 24 февруари тази година в жилището, наето от семейството, Борислав пребил съпругата си. Двамата били женени от няколко години, но бракът им не вървял. За поредна вечер между съпрузите, които били в развод, избухнал скандал, който продължил с жесток побой над 40-годишната жена от домашния насилник. След като оставил съпругата си в безпомощно състояние, Борислав позвънил на майка си и я повикал да дойде, за да изнесе багажа си. След това майка и син напуснали жилището, без да се интересуват за състоянието на пребитата жена.   След като 40-годишната жена не отговаряла на телефонните повиквания на майка си, бил подаден сигнал в Първо районно управление на МВР във Варна. Изпратени били служители на МВР и на пожарната на адреса, които успели да влязат в заключеното жилище през балкона на 25 февруари. Там било открито тялото на убитата. Незабавно бил извършен оглед на местопроизшествието от разследващи полицаи в ОД на МВР във Варна под ръководството на дежурен прокурор от Окръжната прокуратура във Варна.   Извършената аутопсия показала, че смъртта е настъпила от масивен кръвоизлив в мозъка, причинен чрез множество удари в главата със или върху твърди тъпи предмети.   Действията по разследването показват, че малтретираната жена е подавала няколко жалби за домашно насилие срещу агресивния си съпруг през годините на брака им. Борислав е бил предупреждаван с полицейски протоколи за наказателната отговорност, която носи за заплахите и причинените телесни повреди на съпругата си. Впоследствие обаче жената съобщавала в полицията, че отношенията помежду им са се подобрили. На 26 февруари тази година е било насрочено бракоразводното дело на семейството във Варненския районен съд.   Пресцентърът на Апелативната прокуратура във Варна припомни, че в петък, 22 февруари 2019 г., бяха публикувани промени в Наказателния кодекс. Една от тях криминализира убийство, извършено при условията на домашно насилие, като го наказва със същия срок лишаване от свобода, както за предумишлено убийство – от 15 до 20 години, доживотен затвор или доживотен затвор без замяна. Промените в Наказателния кодекс обаче влязоха в сила на 26 февруари, или два дни след убийството във Варна.", "date": "2019.02.27", "title": "Жестоко убийство във Варна - след години тормоз мъж преби до смърт жена си"}
{"url": "http://epicenter.bg/article/Prokuraturata-i-SDVR-razkriha-podrobnosti-za-imotnata-mafiya-v-Sofiya/176339/3/0", "text": "Четирима души са привлечени като обвиняеми за участие в престъпна група, извършвала имотни измами на територията на Столична община. Това каза наблюдаващият разследването прокурор Ваня Кръстева на брифинг на СДВР и Специализираната прокуратура във връзка с неутрализирането на организирана престъпна група за имотни измами, предаде агенция „Фокус“.   \"Специализираната прокуратура наблюдава досъдебното производство от началото на миналата година. То касае организирана престъпна група, извършвала измами. Характерно е, че те са се насочвали към възрастни лица или такива с психични проблеми, които лесно могат да бъдат манипулирани или рядко поддържат връзка с роднините си.   Членове на групата са осъществявали контакти с тях и са ги карали да им подписват пълномощни, които после са използвали за прехвърляне на техни недвижими имоти, които потърпевшите са загубвали\", обясни прокурорът.   По думите й на този етап е установено, че групата е генерирала значителен финансов ресурс.   \"Към момента имаме четирима привлечени като обвиняеми. Има множество събрани веществени доказателства – документи, нотариални актове и пълномощни за значителен брой измами\", допълни тя, като уточни, че в някои от случаите измамите са били предотвратени от служители на СДВР. \"Предприети са действия по претърсвания и изземвания както на членове на групата, така и на техни близки. Специализираната прокуратура ще входира искане за взимане на постоянни мерки за задържане под стража за 72 часа\", каза още прокурор Кръстева.   Директорът на СДВР ст. комисар Георги Хаджиев уточни, че в хода на операцията за били задържани 10 лица. „Преди около 7-8 месеца е постъпил оперативен сигнал за група, която се занимава с неправомерно придобиване на имоти на територията на Столична община“, посочи той, като допълни, че става въпрос за 23 неправомерно придобити имота чрез заблуждаване на собствениците им. По думите му за 9 имота е било предотвратено неправомерното прехвърляне в следствие на действия на служители от СДВР.", "date": "2019.02.27", "title": "Разбиха банда измамници, отмъкнала 23 имота от възрастни и хора с психични проблеми"}
{"url": "http://epicenter.bg/article/Bankerkata-Bilyana--iztochila-400-hil--lv--reve-pred-Burgaskiya-sad--tiknali-ya-sas-spinozni-v-kiliyata/176359/3/0", "text": "Банкерката Биляна Манчева, която според прокуратурата е източила 400 хил.лв. от сметките на клиенти на „Алианц банк“ в Нова Загора, се разплака пред Бургаския апелативен съд от условията на следствения арест в Сливен, пише  . Магистратите днес разглеждат на втора инстанция искането за промяна на мярката за неотклонение. Биляна моли да излезе под домашен арест или на свобода срещу парична гаранция, докато прокуратурата категорично я иска зад решетките.   В края на съдебното заседание днес, Биляна за пръв път проговори. „Моля ви да ме освободите! В ареста е истински кошмар. В помещенията няма нито прозорче, нито чист въздух. Хигиената е отвратителна. Има само една тоалетна, която се използва от всички арестанти, а сред тях има болни от СПИН и хепатит Б“, проплака скандалната банкерка от Нова Загора.   Самата тя твърди, че нямало опасност да се укрие. Ако искала да го направи, щяла да го стори докато тече одитът в банката преди да бъде арестувана. За нея задържането й било като „гръм от ясно небе“. Биляна Манчева твърди, че не е правила никакви злоупотреби, управлявала е финансите на куп второстепенни разпоредители в Нова Загора, като детски градини и училища и всичките й имали категорично доверие.   Адвокатът на банкерката Младен Донев изтъкна, че срещу клиентката му нямало нито едно пряко доказателство. Всички били косвени. Освен това тя самата имала пряк ръководител, без когото било невъзможно да направи каквото и да е. Защитникът вероятно визираше шефът на централния банков клон на „Алианц“ в Стара Загора.   Според прокуратурата обаче Биляна е мозъкът на схема за източване на банковите сметки на клиенти. Престъпните й действия започнали три месеца след назначаването й през юни 2016 г. От тогава от авоарите на по-едрите клиенти започнали да изчезват суми, които са насочвани към други сметки и в по-голямата си част са теглени през банкомати в цялата страна. Това е елегантно заобикаляне на банковите правила.  ", "date": "2019.02.27", "title": "Банкерката Биляна, източила 400 хил. лв., реве пред Бургаския съд, тикнали я със спинозни в килията"}
{"url": "http://epicenter.bg/article/Pusnaha-pod-domashen-arest-bankerkata--obvinena-za-iztochvaneto-na-nad-400-hil--lv-/176361/3/0", "text": "Апелативният съд в Бургас пусна под „домашен арест” банкерката, обвинена в източването на над 400 хил. лв от сметки на клиенти, съобщи  bTV .   Биляна Манчева се оплака, че сънува кошмари в ареста и поиска по-лека мярка. Родителите ѝ твърдят, че са в шок и не са забелязали да разполага с повече средства.   Според адвоката ѝ, няма доказателства за теглени от нея суми и тя е играла второстепенна роля в схемата, тъй като не е имала право да подписва документи самостоятелно. 29-годишната банкерка е категорична, че няма нищо общо с повдигнатите ѝ обвинения.   Прокуратурата е категорична, че Манчева е използвала методи, при които не е било необходимо да подписва документи. Според обвинителите, тя може да повлияе и на свидетели. Тези аргументи обаче не бяха взети предвид от съдийския състав.", "date": "2019.02.27", "title": "Пуснаха под домашен арест банкерката, обвинена за източването на над 400 хил. лв."}
{"url": "http://epicenter.bg/article/Iznudvaniyat-vav-Sudzhukgeyt--Falirah--Martinov-da-mi-plati-36-bona--Video-/176363/3/0", "text": "Граждански иск за 36 000 лева срещу бившия депутат Живко Мартинов завежда бизнесменът от Добрич Антон Проданов, който е бил изнудван от него за над 4 тона суджук. Това стана ясно преди днешното заседание на Специализирания съд, който даде ход на делото „Суджукгейт”, съобщи  Преди началото му Проданов обясни, че бизнесът му с колбаси е фалирал след скандала през 2017 г. Той поиска да бъде конституиран като граждански ищец и частен обвинител.   Бизнесменът претендира за над 36 бона вреди, които Мартинов му нанесъл, защото на толкова са оценени дадените от него общо 4 тона суджук, 30 кг филе \"Елена\" и 30 кг телешка пастърма, които уж били за премиера Бойко Борисов и други „големи хора от ГЕРБ”.   Живко Мартинов пристигна в съда с адвоката си Христо Ботев и обясни на журналистите, че в момента работи като управител на фирма и живее в Добрич. Адвокатът му Христо Ботев поиска от съда делото да бъде върнато на прокуратурата заради неясноти по обвинителния акт.   Според защитника имало неточности как точно колбасите са били предоставени на Мартинов, както и какво се е случило с тях след това. \"Аз дори не знам дали изобщо този суджук е стигнал до Мартинов\", каза още Ботев. Той поиска и срещу клиента му да бъдат отменени всички мерки за принуда - парична гаранция, възбрана на имота, запор на сметки и забрана за напускане на страната.   Ботев не отговори на въпроса дали ще поиска премиерът Борисов да бъде разпитан по делото.   Според внесения преди месец обвинителен акт срещу Мартинов за изнудване, той четири пъти е искал по 1 тон суджук от Проданов, обяснявайки, че иначе ще го вкара в ареста и ще унищожи бизнеса му.   \"Нали си знаеш урока. Иначе мачът е свирен за тебе. Гледай да не стане грешка със суджука, защото ако не му хареса, си свършил\", заявил бившият депутат през януари 2013 г. В момента той е на свобода срещу парична гаранция от 20 000 лв.   В крайна сметка Спесъдът даде ход на делото и насрочи следващото заседание за 9 април. Паричната гаранция за Мартинов остава, както и останалите ограничения спрямо него.  ", "date": "2019.02.27", "title": "Изнудваният в Суджукгейт: Фалирах, Мартинов да ми плати 36 бона (Видео)"}
{"url": "http://epicenter.bg/article/Sadat-nyama-da-izslushva-novi-svideteli-po-deloto-na-Yoncheva-sreshtu-Borisov-/176374/3/0", "text": "Съдът отказа да изслушва нови свидетели по гражданското дело, заведено от журналистката и депутат Елена Йончева срещу премиера Бойко Борисов за непозволено увреждане. През 2018 г. Софийският районен съд осъди премиера Борисов и партия ГЕРБ солидарно да изплатят на Йончева 5 000 лв. заради неверни и клеветнически твърдения по неин адрес от премиера по време на предизборната кампания през 2017 г.  Тогава Борисов в свое изявление каза, че правителството е било принудено \"да плаща милиони за интервюта на журналистката\". Елена Йончева веднага заведе дело и го спечели, а адвокатите на Борисов обжалваха.  Днес в Софийския градски съд, пред който Борисов обжалва като втора инстанция, адвокатите на премиера поискаха да бъде допуснат като свидетел директорът на телевизия \"Европа\" Георги Харизанов, тъй като той можел да разкаже за договори, сключвани между Елена Йончева и БНТ за \"немалки суми\". Поискаха и да бъдат предоставени данни за повдигнати обвинения срещу Йончева.  Съдът обяви фактите за изяснени и отказа да разпитва нови свидетели и да събира данни за обвинения срещу Елена Йончева. Така делото приключи в едно заседание, чака се решението на съда.", "date": "2019.02.27", "title": "Съдът няма да изслушва нови свидетели по делото на Йончева срещу Борисов "}
{"url": "http://epicenter.bg/article/Hamid-Hamid-kam-GERB--Varvite-kam-diktatura--skoro-shte-vi-stane-mnogo-smeshno-s-predsrochni-izbori--/176369/2/48", "text": "Лют спор между ДПС и ГЕРБ възникна още при обсъждането на първия текст от проекта за промени на Правилника за работата на Народното събрание от правната комисия, предаде Канал 3.  Всяка парламентарна група има право до три процедурни въпроса, които се отнасят до начина на водене в рамките на едно гласуване - това предложение на Данаил Кирилов предизвика юриста и заместник-председател на ПГ на ДПС Хамид Хамид.  \"Абсурдно!\", изригна той. И се възмути, че управляващата партия възнамерява да отнеме правото на всеки депутат да се изказва свободно по време на един дебат.   \"За да няма злоупотреби, председателят трябва да си върши работата. Щом има толкова злоупотреби на правилника, значи председателят не се справя със задълженията. Щом има толкова катастрофи, вие казвате на хората - ще им отнемем правото да шофират и един шофьор ще излиза на пътя само три пъти месечно\", направи аналогията той.  По думите му не отнемането на правото на всеки отделен народен представител на процедура е решение на проблема със злоупотребите от трибуната, а управляващите да следят дали водещият на заседанието зам.-председател или председател спазва Правилника и санкционира нарушителя на трибуната.  \"Той има право да прекъсва с копчето, да наказва\", изреди възможността за санкции Хамид. \"Разбирам, целта ви е да ограничите злоупотребите с това процедурно право, но намерете друг подход, а не да ограничите депутатите, защото това е крачка към диктатура\", обвини Хамид Хамид.  \"Има независими народни представители, те нямат право на процедура, като не са член на група ли?\", попита той. И добави към въпросите - депутатите от ПГ ще трябва ли да искат и пълномощно от председателя на групата си, за да направят процедура.  \"Това е абсурд! Това ви е най-прекият път към предсрочни избори\", предупреди Хамид. А на усмивките откъм представители на мнозинството, репликира: \"Смейте се, смейте се. Ще ви стане много смешно в скоро време с предсрочни избори!\"  Хамид поиска текстът да отпадне, а Данаил Кирилов в крайна сметка, сам си го оттегли.   В същото време правната комисия малко след това прие още по-ограничаващ текст, който предвижда всяка ПГ да има право само на един процедурен въпрос по начина на водене на точка от дневния ред.  ", "date": "2019.02.27", "title": "Хамид Хамид към ГЕРБ: Вървите към диктатура, скоро ще ви стане много смешно с предсрочни избори! "}
{"url": "http://epicenter.bg/article/Izprashtame-fevruari-i-posreshtame-Baba-Marta-sas-slantse-i-po-meko-vreme/176372/2/0", "text": "Атмосферното налягане ще се понижи и ще е по-ниско от средното за месеца. През нощта ще бъде предимно ясно. Минималните температури ще са между минус 3 и 2 градуса.  . Ще духа слаб, в Дунавската равнина - умерен вятър от запад-северозапад. Дневните температури ще се повишат и максималните ще са между 8 и 13 градуса, сочи прогнозата на НИМХ.   Над  ще е предимно слънчево Ще духа слаб до умерен вятър от запад-северозапад. Максималните температури ще бъдат 10 - 12 градуса. Температурата на морската вода е около 6 градуса. Вълнението на морето ще бъде 1-2 бала.   ще е предимно слънчево, но ветровито. Ще духа силен, по високите и открити части - до бурен северозападен вятър. Максималната температура на височина 1200 метра ще е около 6 градуса, на 2000 метра - около минус 1 градуса.   , с максимални температури между 13 и 18 градуса. Сутринта ще духа умерен вятър от запад-северозапад, през деня постепенно ще отслабне.    облачността ще се увеличи и в събота ще преобладава облачно време. На места ще има и слаби превалявания, предимно дъжд, в планините над 2000 м - сняг. В Източна България вятърът ще се ориентира от изток-североизток и ще проникне студен въздух.", "date": "2019.02.27", "title": "Изпращаме февруари и посрещаме Баба Марта със слънце и по-меко време"}
{"url": "http://epicenter.bg/article/MVR--NAP-i-mitnitsite--Imame-informatsiya-za-vsyaka-tsisterna-gorivo--koyato-vliza-v-stranata-/176375/2/0", "text": "\"Беше проведено координационно съвещание между директорите на областните дирекции на МВР, началниците на икономическа полиция, ръководството на Агенция \"Митници“, НАП, ГДБОП и ГД \"Национална полиция“. Това съобщи на брифинг министърът на вътрешните работи Младен Маринов, предаде Агенция \"Фокус\". Поводът беше координация на действията и усилията по отношение на противодействие на контрабандата и нарушенията, свързани с търговия и внос на горива и петролни продукти, обясни той.  Искаме да продължим с проверките на местата, които се занимават с прождаба на горива. Направихме анализ на свършеното до момента, начертахме посоките, по които трябва да се работи, заяви Маринов. Резултатите до момента бяха представени от Георги Чергов – началник на отдел в ГДБОП и ръководител на Междуведомствения координационен център за противодействие на контрабандата и контрол на движението на рискови стоки и товари.  През последните години се опитваме да обединим усилията на всички контролни органи, за да повишим събираемостта на данъци и акцизни стоки. По отношение на темата работа по линия горива е създаден стриктен контрол при разтоварването им, като участват различни котролни органи, заяви Чергов, цитиран от Канал 3. По думите му ще се създаде национална карта на всички обекти, в които се извършва разпространението на горива. Към момента не може да се каже, че има конкретна статистика за нелегални бензиностанции.  В рамките на 2018 година са били осъществени 13 специализирани операции, проверени са 141 обекти, общият брой на нарушенията са 247. Нарушенията са от различен характер - най-често срещаните са разлика в касовата наличност, стана ясно от брифинга.  Имаме информация за всяка една цистерна с гориво, която влиза в страната. Правим денонощен мониторинг на изхода и на входа на данъчните складове. Третият конрол е на бензиностациите. За миналата година са установени над 5 милиона лева укрити данъци, заяви шефът на НАП Галя Димитрова. Има ревизионно производство в момента на всички бензиностанции, включително тези на Веселин Марешки, заяви още тя.  На въпрос дали има резултати от първите проверки по сигнала на Българската петролна и газова асоциация, Маринов уточни, че проверките се извършват в момента.  \"Явно има напрежение в бранша. Получаваме различни сигнали и реагираме там, където има нарушения. Не искам да съм конкретен, за да не обвиня някого, който е невинен. Работим по сигнали и когато се потвърди информацията, тогава можем да коментираме“, заяви той.  Министър Маринов уточни, че се проверяват 16 обекта на територията на страната днес. \"Никой не може да споменава фирми, преди да имаме конкретни данни“, каза още той.   Задачата по тази линия е приоритетна. Координационното съвещание беше на ниво областни дирекции, тъй като продължаваме с проверките на търговски обекти, които се занимават с търговия на горива и петролни продукти, както и на такива, които въобще не съществуват в правния мир и се занимават с подобна дейност извън закона. Направен е анализ на свършеното до момента, на характерните нарушения, набелязваме и допълнителни мерки и действия, поясни вътрешният министър. Полицията не е спирала да следи сектора, както и останалите структури, уточни той.  ", "date": "2019.02.27", "title": "МВР, НАП и митниците: Имаме информация за всяка цистерна гориво, която влиза в страната "}
{"url": "http://epicenter.bg/article/Nikolina-Angelkova-provede-rabotna-sreshta-s-amerikanskiya-poslanik-Erik-Rubin/176376/2/0", "text": "Министърът на туризма Николина Ангелкова проведе работна среща с Н.Пр. Ерик Рубин, посланик на САЩ в България, съобщиха от пресцентъра на Министерството на туризма.  Основен акцент в разговора бяха конкретни инициативи за задълбочаване на сътрудничеството между двете държави в областта на туризма. Работим активно за популяризирането на нашата страна в САЩ и за привличането на повече туристи, каза министърът.  Данните показват, че за миналата година се отчита 10,4% ръст спрямо 2017 г. на американските туристи у нас, заяви министърът. Министър Ангелкова изтъкна, че през последните три години са постигнати изключително високи резултати в сектора.  През 2018 г. за първи път преминахме границата от 9 млн. чуждестранни туристически визити и отчетохме над 9,2 млн. такива посещения. Туристическите посещения на чужденци у нас през миналата година са с 30,6% повече спрямо 2015 г., заяви тя пред американския посланик. Тя отправи и официална покана към Н.Пр. Ерик Рубин за участие в първото издание на Форума за устойчиви инвестиции в туризма, който ще се проведе в края на месец май в Слънчев бряг.  Министър Ангелкова уточни, че целта на събитието е да насочи вниманието на инвеститорите към нашата страна и да се надгражда постигнатото. От своя страна Н.Пр. Рубин каза, че България има големи възможности да развива различни видове туризъм и поздрави министър Ангелкова за постигнатите добри резултати в сектора.  ", "date": "2019.02.27", "title": "Николина Ангелкова проведе работна среща с американския посланик Ерик Рубин"}
{"url": "http://epicenter.bg/article/Borisov-prati-saboleznovatelna-telegrama-do-prezidenta-na-Egipet-/176378/2/0", "text": "Министър-председателят Бойко Борисов изпрати съболезнователна телеграма до президента на Арабска република Египет Абдел Фаттах Ас-Сиси по повод трагичния инцидент в Кайро. Това съобщиха от правителствената информационна служба.  „С прискърбие научих за трагедията на гара “Рамзес”, при която десетки невинни жертви изгубиха живота си“, пише премиерът Борисов в телеграмата до египетския президент.  „Приемете моите и на българския народ най-искрени съболезнования. Надяваме се на бързо възстановяване на ранените“, посочва българският министър-председател.  Съболезнователна телеграма изпрати и вицепремиерът и министър на външните работи Екатерина Захариева до колегата си Самех Шукри. „Следим със съчувствие ситуацията, страдаме за загиналите и пожелаваме бързо възстановяване на ранените“, заявява вицепремиерът Захариева в телеграмата.  Най-малко 20 души са загинали при влакова катастрофа на централната железопътна гара в египетската столица Кайро, предаде по-рано AFP, цитирана от Агенция \"Фокус\".  При инцидента, който предизвика голям пожар на гара „Рамзес“, пострадаха още 40 души, съобщиха източници от силите за сигурност и медицинските власти.  Египетската държавна телевизия също потвърди данните.  Час след произшествието транспортният министър на страната Хисхам Арафат подаде оставка, се казва в изявление от пресслужбата на съответното ведомство в Кайро.  ", "date": "2019.02.27", "title": "Борисов прати съболезнователна телеграма до президента на Египет "}
{"url": "http://epicenter.bg/article/Deputatite---bez-zaplati-pri-pet-neizvineni-za-mesetsa/176381/2/0", "text": "Това стана на заседанието на парламентарната комисия по правни въпроси.     Народните избраници ще запазят социалните и здравните си осигуровки, но ще останат без парите от класа за прослужено време.    Против промените в Правилника на Народното събрание гласуваха само двамата депутати от ДПС Хамид Хамид и Йордан Цонев.  Спорът между ДПС и ГЕРБ възникна още при обсъждането на първия текст от проекта за промени на Правилника.  Всяка парламентарна група има право до три процедурни въпроса, които се отнасят до начина на водене в рамките на едно гласуване - това предложение на шефа на правната комисия Данаил Кирилов (ГЕРБ) ядоса Хамид Хамид.  \"Абсурдно!\", изригна той. И се възмути, че управляващата партия възнамерява да отнеме правото на всеки депутат да се изказва свободно по време на един дебат. За да няма злоупотреби, председателят трябва да си върши работата. Щом има толкова злоупотреби на правилника, значи председателят не се справя със задълженията. Щом има толкова катастрофи, вие казвате на хората - ще им отнемем правото да шофират и един шофьор ще излиза на пътя само три пъти месечно, направи аналогията той.  По думите му не отнемането на правото на всеки отделен народен представител на процедура е решение на проблема със злоупотребите от трибуната, а управляващите да следят дали водещият на заседанието зам.-председател или председател спазва Правилника и санкционира нарушителя на трибуната.  \"Той има право да прекъсва с копчето, да наказва\", изреди възможността за санкции Хамид.  , обвини Хамид Хамид.  \"Има независими народни представители, те нямат право на процедура, като не са член на група ли?\", попита той. И добави към въпросите - депутатите от ПГ ще трябва ли да искат и пълномощно от председателя на групата си, за да направят процедура.    Хамид поиска текстът да отпадне, а Данаил Кирилов в крайна сметка, сам си го оттегли. В същото време правната комисия малко след това прие още по-ограничаващ текст, който предвижда всяка ПГ да има право само на един процедурен въпрос по начина на водене на точка от дневния ред.  Още по-рестриктивният текст бе предложен от Обединените патриоти. По този повод Хамид ги захапа как точно ще се разбират трите партии помежду си.  , обърна се той към представителите на ОП в правната комисия по повод разногласията между трите партии в коалицията.    ", "date": "2019.02.27", "title": "Скандал между ГЕРБ и ДПС!  Депутатите остават без заплати при пет неизвинени за месеца отсъствия"}
{"url": "http://epicenter.bg/article/Krum-Zarkov--GERB-se-vartyat-po-Izborniya-kodeks-kato-kuche--koeto-goni-opashkata-si-/176382/2/0", "text": "Споровете между БСП и ГЕРБ по Изборния кодекс се пренесоха в студиото на \"Лице в лице\" по БТВ, където гостуваха Крум Зарков (БСП) и Данаил Кирилов (ГЕРБ).   \"Разбираем е призивът на държания глава, но нашите условия са ясни - трябва да се отменят всички скандални промени в Изборния кодекс. Ние 26 часа се борихме в пленарна зала, но никой не ни чу. Нашата позиция е последователна, докато от ГЕРБ се въртят като куче, което си гони опашката. Ние искаме да видим дали ГЕРБ са си взели поука\", каза в началото на съвместното участие Крум Зарков. Той коментира така и призива на президента Радев левицата да се завърне в пленарната зала.  \"Търсим съгласие в този парламент от всички, включително и от опозицията\", каза пък Кирилов. \"Винаги сме уведомявали БСП за предстоящи законопроекти и много често сме постигали консенсус. Така стана и за промените в ИК в частта за машинното гласуване. Тогава колегата от БСП Тодор Байчев беше съгласен на срещата в ЦИК. Показвал съм стенограмата от тази среща. Явно тук говорим за предизборна тактика от страна на БСП. Те се опитват да ескалират напрежението и да прокарват незаконни тези. Ние нямаме никаква изгода за заблуждаваме и разиграваме избирателите. Ние се състезаваме по правилата на нашите противници, защото този ИК е направен от БСП\", обяви депутатът от ГЕРБ.  \"Не се връщаме в парламента, защото там дебатът е невъзможен. Няма никаква чуваемост към нашите предложения. Ясно заявихме, че съставът на ЦИК трябва да бъде сменен и да се спази закона. Предупредихме многократно, че ИК не трябва да се пипа няколко месеца преди изборите, защото това ще доведе до скандали и проблеми. Ние се борим законите да се спазват\", отговори Крум Зарков.  \"Промените в ИК бяха направени ясно и прозрачно. Не можем да говорим за измама спрямо избирателите. Това важи най-вече за преференциите. Тук искам да кажа, че колеги от БСП също стискаха палци промените за тях да минат\", разкри Данаил Кирилов.  ", "date": "2019.02.27", "title": "Крум Зарков: ГЕРБ се въртят по Изборния кодекс като куче, което гони опашката си!"}
{"url": "http://epicenter.bg/article/Sofiyskiyat-universitet-vdigna-taksite-za-reditsa-spetsialnosti-/176383/2/0", "text": "Академичният съвет на Софийския университет \"Св. Климент Охридски\" утвърди годишните такси за обучение на студенти, докторанти и специализанти за учебната 2019/2020 г. на заседание, проведено днес. Промяната в годишните такси се отнася единствено за студенти, докторанти и специализанти, приети през учебната 2019/2020 година. Това съобщиха от СУ.  Не се променят размерите на годишните такси за обучение на действащите студенти, докторанти и специализанти, приети преди учебната 2019/2020 година.  Без промяна остават годишните такси за обучение на новоприети студенти, докторанти и специализанти в десет от факултетите – Историческия факултет, Медицинския факултет, Биологическия факултет, Факултета по математика и информатика, Факултета по химия и фармация, Богословския факултет, Юридическия факултет, Факултета по педагогика, Факултета по класически и нови филологии и Стопанския факултет.  Намаляват се таксите на три от специалностите във Физическия факултет – \"Учител по природни науки в основна степен на образованието“, \"Физика и информатика“ и \"Физика и математика“, от 400 на 200 лева.  Няма промяна в таксите на докторантите и специализантите.  Няма промяна на таксите за кандидатстване в Софийския университет за учебната 2019/2020 година и те остават 30 лева за явяване на изпит и 30 лева за участие в кандидатстудентската кампания и класиране. Няма промяна и в таксата от 50 лева за конкурсен изпит на кандидат-докторанти.  За втора поредна година новоприетите студенти с максимален състезателен бал във Факултета по математика и информатика, професионално направление \"Математика“, специалности \"Математика“ и \"Статистика“ в бакалавърска степен се освобождават от заплащане на годишната такса за обучение за първата година.  Академичният съвет прие увеличение на годишната такса за обучение на студенти ОКС \"бакалавър“ редовно обучение, приети в специалност:  - \"Туризъм“ (Геолого-географски факултет) от 420 лева на 460 лева;  - \"Връзки с обществеността“, \"Комуникационен мениджмънт“, \"Журналистика“ и \"Книгоиздаване“ (Факултет по журналистика и масова комуникация) от 560 на 600 лева за редовно обучение и от 300 на 350 лева за задочно обучение;  - \"Европеистика“ и \"Политология“ (Философски факултет) от 560 на 600 лева;  - \"Филология“ (Факултет по славянски филологии“) от 300 на 400 лева за задочно обучение;  - \"Философия“ (Философски факултет) съответно от 540 на 580 лева за редовно обучение и от 300 на 320 лева за задочно обучение;  - \"Графичен дизайн“ и \"Музикални медийни технологии и тонрежисура“ (Факултет за науки за образованието и изкуствата) от 730 на 780 лева.  Академичният съвет прие и намаление на годишните такси за обучение на чуждестранни студенти, докторанти и специализанти, граждани на страни извън Европейския съюз, за голяма част от специалностите във факултетите на Софийския университет.  ", "date": "2019.02.27", "title": "Софийският университет вдигна таксите за редица специалности "}
{"url": "http://epicenter.bg/article/Radev-izrazi-saboleznovaniya-na-prezidenta-na-Egipet-po-povod-zhertvite-pri-tragichniya-intsident-v-Kayro/176384/2/0", "text": "Президентът Румен Радев изрази съболезнования на своя египетски колега Абдел Фатах Ал-Сиси по повод жертвите при тежкия инцидент с влак в Кайро. Това съобщиха от прессекретариата на държавния глава.  „С дълбока тревога посрещнах вестта за трагичния инцидент в Кайро, при който загинаха десетки души и много други бяха ранени. От името на целия български народ и от свое име изказвам най-искрени съболезнования на роднините и близките на загиналите“, заявява в писмото си до Абдел Фатах Ал-Сиси българският президент.  В съболезнованието си Румен Радев изразява надежда за скорошно и пълно възстановяване на пострадалите при тежкия инцидент.  ", "date": "2019.02.27", "title": "Радев изрази съболезнования на президента на Египет по повод жертвите при трагичния инцидент в Кайро"}
{"url": "http://epicenter.bg/article/Ninova--Ne--nyama-da-se-varnem-v-parlamenta--V-deystviyata-na-GERB-ima-avtoritaren-podhod-/176386/2/0", "text": "Не, няма да се върнем в парламента. Има причини за това\", категорична беше Корнелия Нинова.  Тя пожела да обясни защо социалистите са напуснали парламента, за да стане ясно и защо няма да се върнат. Според нея в нощта на гласуването на Изборния кодекс социалистите като опозиция са си свършили работата, а тя е да посочват грешките и да посочва алтернативи. БСП е напуснала парламента по принципни съображения, а не водена от партийния интерес.  \"Двадесет и шест часа говорихме: не отнемайте правото на хората да пренареждат листите, не отнемайте правото да обжалват по съдебен ред, нека да изчистим списъците /всички знаем, че има мъртви души/ и да бъде реално представен гласоподавателят... Не бяхме чути. Затова сме със самочувствие, че ние работата си като опозиция си я свършихме.\" По думите на лидера на БСП вече трета година в парламента се говори, че трябва да се сложи край на модела на прехода, част от който е задкулисието при вземането на решения. Независимо от това в онази нощ истинските решения са били взети \"в 12 часа през нощта, скрито и в стаите на парламентарните групи\".   Според Нинова ГЕРБ е водил разговори с ДПС с искане за подкрепа за кабинета, а от ДПС са им поискали да се отменят или да се завишат критериите за преференции. Тя не одобрява този начин на водене на политика, тъй като не се отчитат интересите на гражданите, не се работи за прозрачност на изборния процес, за демократичност, а единствено за партийни интереси.  Относно ветото на президента, Нинова подчерта, че той е върнал поправките на закона с абсолютно същите мотиви като тези на социалистите.  \"Изборният кодекс е надпартиен въпрос. Това е въпрос за свобода на избор, на честност на избор, за това една партия, която е на власт, да не си узаконява оставането завинаги.\" В сходството на позициите между БСП и президента лидерът на социалистите вижда принципна, съобразена с конституцията реакция, а в действията на ГЕРБ - авторитарен подход. А що се отнася до заявеното нежелание на ГЕРБ да приемат ветото, Нинова каза, че в такъв случай няма смисъл депутатите от нейната партия да влизат в парламента.", "date": "2019.02.27", "title": "Нинова: Не, няма да се върнем в парламента! В действията на ГЕРБ има авторитарен подход!"}
