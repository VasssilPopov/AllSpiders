{"url": "http://epicenter.bg/article/Desislava-Radeva-obleche-za-priema-stilna-chervena-roklya/155179/2/0", "text": "Първата дама Десислава Радева посрещаше гостите за традиционния прием за 24 май в Националния исторически музей в стилна червена рокля. Президентът Румен Радев и неговата съпруга за втори път са домакини на традиционния празник за Деня на българската просвета и култура и на славянската писменост.   Десислава Радева бе с класическа дълга червена рокля, разчупена с воал в областта на деколтето. Първата дама заложи на черни високи обувки като завършващ елемент към тоалета. Красива огърлица с камъни блестеше върху шията ѝ.   Вицепремиерът Илияна Йотова бе с елегантна черна рокля. Към нея тя бе добавила огърлица  бели перли и бял часовник на дясната ръка. Обувките на вицепрезидента бяха със среден ток и в черен цвят с бели елементи.   Самият прием се състоя в Националния исторически музей.   Направи впечатление отсъствието на членове на кабинета в момент, когато премиерът Борисов води българската делегация в Рим при папа Франциск. Президентът (1997-2002) Петър Стоянов обаче бе сред гостите. Приема уважиха и представители на Българската православна църква.   На поканата на държавния глава се отзоваха лидерът на БСП Корнелия Нинова и червените депутати Драгомир Стойнев и Весела Лечева, зам.-председателят на парламента Явор Нотев от Обединени патриоти.   Сред гостите бяха и бившият премиер и бивш шеф на парламента проф. Огнян Герджиков, както и бившият министър на здравеопаването Илко Семерджиев. На събитието дойдоха и много културни дейци и творци, сред които бе и художникът Иван Яхнаджиев, актрисата Гинка Станчева, Кирил Маричков, Николай Априлов и др., както и абитуриенти.  ", "date": "2018.05.24", "title": "Десислава Радева облече за приема стилна червена рокля"}
{"url": "http://epicenter.bg/article/Krasimir-Valchev--Profesionalnoto-obrazovanie-shte-stava-vse-po-privlekatelno-i-po-visoko-plateno/155150/2/0", "text": "Професионалното образование ще става все по-привлекателно и по-високо платено. Това каза за Радио „Фокус“ министърът на образованието Красимир Вълчев. Той поясни, че усилията на образователното министерство през следващите години ще бъдат насочени към разкриването на повече места за прием в професионалните гимназии. „Това, което ни казва пазарът на труда, е, че имаме все повече позиции, които изискват средно техническо професионално образование. Те са с по-високи възнаграждения от тези, които изискват висше образование. Пазарът на труда все повече изисква квалификация, а не образователна степен. Професионалното образование ще става все по-привлекателно, защото предприятията днес са далеч по- технологизирани и по-чисти, ще стават и все по-високо платени позициите, които изискват професионално образование. Ние трябва да намерим начин, това да го кажем на учениците и техните родители“, каза образователният министър.   Красимир Вълчев допълни, че вече са предложени промени в Закона за професионалното образование, които целят неговото развитие и насърчаване.  ", "date": "2018.05.24", "title": "Красимир Вълчев: Професионалното образование ще става все по-привлекателно и по-високо платено"}
{"url": "http://epicenter.bg/article/Borisov-nosi-na-papata-razsad-ot-33-maslodayni-rozi-ot-Kazanlak/155153/2/0", "text": "Уникални подаръци ще занесе премиерът Бойко Борисов на папа Франциск в Рим. Разсад от 33 (колкото се годините на Христос) маслодайни рози от Казанлък ще подари министър-председателят Бойко Борисов на главата на Римо-католическата църква при утрешната си аудиенция по случай 24 май. Розите са специално селектирани и имат 350-годишна история и са с много траен аромат. Те ще бъдат засадени в двора на Ватикана, покрай морената, която бе занесена там преди години от Соломон Паси.   Борисов носи още скъпи дарове на папа Франциск, с когото се познава още от преди 2015 г. Изключително копие на Четвероевангелието на цар Иван-Александър, което е единствено, със специално посвещение от премиера към папа Франциск. Третият дар е картина на българския художник Павел Митков, изобразяваща св. Иван Рилски в пещерата, в която е живял. Св. Иван Рилски е считан за най-великият български светец и за покровител на българския народ. При последното си посещение във Ватикана през 2015 г. Борисов занесе на папа Франциск камъче от пещерата, където е живял св. Иван Рилски, а сега картина, изобразяваща светеца и неговата връзка с Бог, природата и хората.   В състава на делегацията, водена от премиера Борисов, са министърът на културата Боил Банов, посланикът ни във Ватикана Кирил Топалов, посланикът ни в Рим Марин Райков, председателят на БАН акад. Юхновски, ректорът на УНСС проф. Стати Статев, ректорът на Великотърновския университет проф. Христо Бонджолов, директорът на Софийската филхармония Найден Тодоров, западно и средноевропейският митрополит Антоний, старозагорският митрополит Киприян, представители на други вероизповедания. За първи път тази година традиционното поклонение пред гроба на св. Кирил и посещението на базиликата „Санта Мария Маджоре“, където папа Адриан Втори благославя славянската азбука и книги ще бъде осъществено съвместно с делегацията от Република Македония, водена от министър-председателя Зоран Заев. Съвместното честване на исторически събития и почитането на големи исторически личности е символ на новия етап в отношенията между София и Скопие след подписването на Договора за добросъседство на 1 август 2017 г.   На гроба на св. Кирил ще бъде отслужен молебен, а в храма „Св. Павел ала Регола“, където се черкува българската общност в Рим ще бъде отслужен молебен за здравето и успехите на българския народ от митрополит Антоний. Църквата „Св. Павел ала Регола“ първоначално е била къщата, в която е живял св. Павел и където е написал богослужебни книги и някои от писмата си. Тя е превърната в параклис и след това в църква от папа Силвестър. Делегацията ще положи венци и на паметника на патриарха на българската литература Иван Вазов, открит от премиера Бойко Борисов през 2010 г. в присъствието на тогавашните министър на културата Вежди Рашидов и кмет на италианската столица Джани Алемано.    ", "date": "2018.05.24", "title": "Борисов носи на папата разсад от 33 маслодайни рози от Казанлък (СНИМКИ)"}
{"url": "http://epicenter.bg/article/Boyko-Borisov-katsna-v-Rim---SNIMKI-/155154/2/0", "text": "Премиерът Бойко Борисов кацна в Рим. Министър-председателят е начело на делегация за традицонно посещение при папата във връзка с 24 май.  ", "date": "2018.05.24", "title": "Бойко Борисов кацна в Рим! (СНИМКИ, ВИДЕО, НА ЖИВО)"}
{"url": "http://epicenter.bg/article/Radev--Ako-iskame-detsata-da-rastat-v-strana-na-znanieto--tryabva-da-sme-neprimirimi-kam-nevezhestvoto-/155155/2/0", "text": "Ако искаме децата ни да растат в страна на знанието и просветата, трябва да сме непримирими към невежеството. Това послание отправи в словото си по случай 24 май президентът Румен Радев. Държавният глава поведе традиционното шествие в столицата. Събрали сме се да почетем празника на буквите и знанието, на просветата и културата, каза в началото на изказването си президентът Румен Радев.   „Повече от век на тази дата споменаваме светите братя Кирил и Методий, св. Климент Охридски, първите ни книжовници, които почитаме като светци. Цитираме Паисий, Вазов, Михайловски. Ще го направим и днес. Но ако искаме децата ни да растат в страна на знанието и просветата, трябва да сме непримирими към невежеството, а това започва още с правописа. Той е първият урок по демокрация, защото в него всяка буква, всеки символ има свой смисъл и място, а голямата буква е само първа сред равни“, заяви Радев. По думите му следващата стъпка е речникът.   „Когато думите изпадат в забрава, с тях си отива и част от света. С думите погива и смисълът. Днес оплакваме свободата на словото, но за да постигнем свободата, първо трябва да владеем словото. Третата стъпка е знанието. Всеки го трупа според своите способности и усърдие. Но и най-ученият не трябва да забравя смирението, защото всеки знае нещо, което другите не знаят“, допълни президентът. Според него най-важната стъпка е свободата на духа. „Нея никой не получава даром и завинаги. Тя се отвоюва ден след ден със знание срещу невежеството, с кураж срещу лъжата, с характер срещу натиска“, каза още Румен Радев.   По пътя на духа и знанието имаме една щастлива орис – нашият език, каза още Румен Радев. „Тази реч \"омайна и сладка\", която ние мислим, обичаме, откриваме, сънуваме и която трябва да съхраняваме, защото днес все по-често пишем нехайно. Говорим с шепот думи, а значението все по-рядко се цени. Чудно ли е тогава, че все по-малко чуваме истината?“, попита Радев. По думите му днес празнуваме знанието и просветата. „Невежеството няма празник, но то заема всеки сантиметър, опразнен от културата. В тази вечна битка на светлината с тъмата пожелавам на всички вас, скъпи ученици, скъпи българи, да бъдете както се пее в химна на Михайловски – \"сеятели на правдата\". Грамотни, свободни и достойни. Поклон пред святото дело на българския учител. Успех по пътя към знанието на вас, скъпи ученици. Честит празник“, каза още Румен Радев.            ", "date": "2018.05.24", "title": "Радев: Ако искаме децата да растат в страна на знанието, трябва да сме непримирими към невежеството!"}
{"url": "http://epicenter.bg/article/Kaloyan-Pargov--24-may-e-simvol-i-praznik-na-choveshkiya-stremezh-kam-usavarshenstvane/155156/2/0", "text": "Лидерът на БСП – София Калоян Паргов, заяви в слово послучай Деня на буквите, че 24 май е символ и празник на човешкия стремеж към усъвършенстване чрез постиженията на науката и културата.   24 май е символ и празник на човешкия стремеж към усъвършенстване чрез постиженията на науката и културата, каза лидерът на БСП – София пред десетки дейци на културата, науката, образованието, медиите и читалищното дело на  традиционната среща по случай 24 май, която се проведе в зала „Димитър Благоев“ на Градския съвет на софийската организация на партията. „Щастлив съм да видя в тази зала толкова много пазители на българския дух в това, за съжаление, все по-бездуховно време, в което живеем“, обърна се към гостите лидерът на столичните социалисти.  „На 24 май цял един народ коленичи и се прекланя пред свещеното дело на светите братя Кирил и Методий. На този ден с гордост и признателност произнасяме благодарствени слова към онези, които палят огъня на познанието у децата ни, които ни даряват щастието да се докосваме до нови и нови културни хоризонти и духовни вселени. Към онези, които пазят българщината“, категоричен бе Паргов.   Според него образованието и културата не са стока, с която можем да търгуваме. „Образованието и културата са основна част от националната ни сигурност и трябва безкомпромисно да ги пазим“ – каза още председателят на БСП – София и допълни, че днес държавата ни е в огромен дълг към будителите си. „Празничното отбелязване на 24 май и словата на управляващите пред паметника на светите братя Кирил и Методий не са достатъчни да платят този дълг, когато липсват адекватни действия в полза на образованието и културата. Какво е бъдещето на България, когато човекът на знанието е обезценен, а авторитетът му е смазан от агресията на учениците и се търкаля по пода на класните стаи“, заяви Калоян Паргов. „24 май е може би най-важната дата в годината за българското общество“, каза Паргов и допълни, че това е ден за мотивация и за духовно извисяване. „Свещеното дело на братята Кирил и Методий пренася българщината през вековете. Магичната сила на писмеността извисява човешкия дух. Грамотността показва стремежа към усъвършенстване. Затова на всеки 24 май от всички посоки ще звучи \"Върви, народе възродени...\" и ще ни зарежда с гордост, че \"и ний сме дали нещо на света и на вси славяни книга да четат...\", завърши словото си  Калоян Паргов. Приветствия по случай Празника на българската просвета и култура и славянската писменост към участниците в срещата отправиха и председателят на Съюза на писателите Боян Ангелов и председателят на Съюза на жерналистите Снежана Тодорова.    ", "date": "2018.05.24", "title": "Калоян Паргов: 24 май е символ и празник на човешкия стремеж към усъвършенстване"}
{"url": "http://epicenter.bg/article/Borisov-vav-feysbuk--Chestit-24-may--Praznuvame-zaedno-s-premiera-Zaev/155157/2/0", "text": "Премиерът Бойко Борисов честити на българите 24 май във фейсбук. Министър-председателят води традиционната делегация за празника в Рим и се отчита пред българите как вървят събитията он лайн в социалната мрежа.   , написа премиерът във фейсбук.   Да празнуваме заедно, вместо да се караме, с тези думи Борисов протегна ръка за поздрав към своя македонски колега при пристигането на Заев в църквата. Заев и Борисов присъстваха на службата в храма, отслужена от митрополит Антоний.   Българската делегация пристигна в храма преди македонската. Докато чакаше Заев, Борисов разглеждаше храма, не отказа и на българите, дошли за празника, да се снимат с него. Най-активни в желанието си да си направят селфи с премиера бяха децата. Ако снимката не се получаваше, Борисов с усмивка предлагаше на малчугана дубъл.   В храма премиерът Борисов бе заобиколен и от туристи. Селфи с българския премиер си направиха и много от тях, дори и дошли чак от отвъд океана.    ", "date": "2018.05.24", "title": "Борисов във фейсбук: Честит 24 май! Празнуваме заедно с премиера Заев (ДОПЪЛНЕНА)"}
{"url": "http://epicenter.bg/article/Finalistite-v--Pazim-ezika-si--pod-patronazha-na-Desislava-Radeva-se-izpravyat-pred-avtoritetno-zhuri-/155158/2/0", "text": "Чрез публикация на Сдружението \"Живата вода на България\" съпругата на президента Румен Радев Десислава честити днешния празник на славянската писменост и култура.   В поста на организацията, чийто патрон е първата дама, се казва, че състезанието по български език, започнало на 12 май, е достигнало финална фаза. Ясни са и 13-имата ученици с най-добри езикови умения и компетентности. Именно те ще се изправят през      \r\n \r\n   \r\n \r\n   \r\n \r\n   \r\n \r\n   \r\n \r\n   \r\n \r\n", "date": "2018.05.24", "title": "Финалистите в „Пазим езика си“ под патронажа на Десислава Радева се изправят пред авторитетно жури "}
{"url": "http://epicenter.bg/article/Korneliya-Ninova-vav-feysbuk--Poklon-i-priznatelnost-pred-Svetite-bratya-Kiril-i-Metodiy-/155160/2/0", "text": "Лидерът на БСП Корнеля Нинова отправи поздрав за 24 май във фейсбук. И пусна кадри от тържественото шествие в София, на които е заедно с президента Румен Радев. В челото на шествието, редом с президента и министъра на образованието Красимир Вълчев, са и депутати от БСП.   , написа лидерът на БСП Корнелия Нинова в социалната мрежа.      ", "date": "2018.05.24", "title": "Корнелия Нинова във фейсбук: Поклон и признателност пред Светите братя Кирил и Методий!"}
{"url": "http://epicenter.bg/article/Kakvo-kazaha-Borisov-i-Zaev-v-tsarkvata--quot-San-Klemente-quot---VIDEO-/155161/2/0", "text": "България и Македония дадоха пред света още един знак на общото настояще, загърбвайки конфликтите на миналото. За първи път премиерите Бойко Борисов и Заран Заев се  поклониха заедно пред гроба на св. Константин-Кирил Философ в базиликата \"Сан Клементе\" в Рим.   „Да празнуваме заедно, вместо да се караме“, с тези думи се обърна премиерът Борисов към македонския си колега Заев при пристигането в базиликата. Отслужен беше молебен на гроба на Св. Кирил от Западно и Средноевропейски митрополит на Българската православна църква Антоний.   „В Деня на писмеността всички, които идват тук, всички, които живеят зад граница, но сърцата им са без граница отдават почит на българската писменост и духовност\", заяви след службата българският духовник. Молебен беше отслужен и от македонските свещеници, които присъстваха на службата.   Двамата премиери подчертава делото на светите братя Кирил и Методий. \"Нека е вечен споменът за тях\", каза Заев в словото си.   Бойко Борисов поздрави всички с празника: \"Честит празник на всички в България, в Македония, навсякъде, където го честват!\"   В базиликата \"Санта Мария Маджоре\", където папа Адриан Втори посреща Светите братя Кирил и Методий и благославя делото им, славянската азбука и славянските книги Борисов и Заев заедно почетоха делото им пред паметната плоча На Първоучителите. В този храм, където славянският език е обявен за литургичен, Борисов подчерта  значението на тяхното дело за развитието на българската духовност и култура. По-късно пред журналисти Барисов отбеляза, че двамата със Заев са застанали за краткото си изявление за медиите точно пред изповедалнята. \"Ако имаме грях, Господ да ни прости!\", каза премиерът.    След това водената от Борисов българска делегация се поклони и пред паметника на Патриарха на българската литуратура Иван Вазов, открит през 2010 година в присъствието на тогавашния министър на културата Вежди Рашидов и кмета на италианската столица Джани Алемано.   Премиерът Бойко Борисов е на посещение в Рим, където утре ще бъде на аудиенция при главата на Римокатолическата църква по случай 24 май – Денят на българската просвета и култура и на славянската писменост. В състава на официалната делегация са включени представители на вероизповеданията в България, на академичната общност и дейци на културата.   „Сан Клементе“ е християнска базилика в Рим, където на 14 февруари 869 г. е погребан Св. Кирил Философ. От базиликата е останала криптата, в която се намира гробът на Св. Константин-Кирил Философ. Той е обкръжен от мемориални украшения, подарени от различни славянски народи. През 1929 г. е поставена мозайка с портрета на Св. Кирил и с надписи на български и италиански език, подарък от Българската православна църква.      Очаквайте подробности    ", "date": "2018.05.24", "title": "Борисов пред Заев в църквата \"Санта Мария Маджоре\": Ако имаме грях, Господ нека ни прости! (ВИДЕО)"}
{"url": "http://epicenter.bg/article/-Gazprom--izbegna-plashtaneto-na-miliardni-globi--Mozhe-da-namali-tsenite-za-Balgariya-/155167/4/0", "text": "Руският газов монополист „Газпром” постигна споразумение с Европейската комисия и така избегна плащането на огромни глоби заради нарушения на правата на ЕС, съобщи БТВ. Компанията обаче се задължава да промени поведението си с цел в Централна и Източна Европа да има свободен пренос на газ на конкурентни цени, информира медията, като се позовава на представителството на ЕК у нас.   Темата е особено важна за България, защото предварителното становище на ЕК от април 2015 г. беше, че „Газпром” е нарушил антитръстовите правила на общността с разделяне на пазарите на газ според националните граници и така е постигнал по-висока цена в 5 членки на съюза – Естония, Латвия, Литва, Полша и нашата страна. С днешното решение на ЕК на тази практика на „Газпром” се слага край. Освен това руската компания ще трябва да премахне ограниченията пред клиентите си по отношение на препродажбата на газ през граница, а клиентите ще имат право да поискат по-ниска цена при отклонение от референтната в Западна Европа. При несъгласие от „Газпром” ще следва арбитраж. Премахват се и исканията, получени чрез господстващо положение на пазара. Става дума за инфраструктурни проекти като „Южен поток”, по отношение на който „Газпром” поема ангажимент да не иска обезщетения от българските си партньори след прекратяването на проекта. Ако „Газпром” не спази задълженията си по споразумението, ЕК може да го глоби с до 10% от световния му оборот. „Вярваме, че решенията взети днес са най-добрите за нормално функциониране на целия европейски газов пазар“, заявиха от компанията в изявление.    ", "date": "2018.05.24", "title": "„Газпром” избегна плащането на милиардни глоби. Може да намали цените за България!"}
{"url": "http://epicenter.bg/article/Chestit-24-may--Narode-vazrodeni-/155120/11/0", "text": "24 май е един от най-светлите български национални празници. На тази дата честваме Деня на българската просвета и култура и на славянската писменост. Той е празникът, който се чества от най-дълго време в близката ни история. Денят на Светите братя Кирил и Методий – създателите на славянската азбука бил отбелязван като църковен празник (на 11 май) още преди XII век, но за първи път е честван като национален Ден на просветата през 1851 година. Празникът на буквите е специална дата за всички нас. И без значение къде се намира човек трябва да пази спомена от жизнерадостната атмосфера в този светъл майски ден.    Кирил и Методий са родени в Солун (днешна Гърция). Методий - през 810г., а брат му Кирил - през 827г. В наши дни са запазени сведения само за по-важни събития в живота им. Двамата братя произлизат от многочислено семейство. Баща им,който се казвал Лъв, бил високопоставен военен управител, а майка им се казвала Мария.  Поради ранната кончина на Лъв, грижата за двамата братя поема чичо им Теоктисто – висш държавник на Византийската империя. С годините двамата братя се образовали и изградили авторитет на уважавани и начетени личности. Кирил станал преподавател в Магнаурската школа, а Методий бил назначен за игумен в манастира Полихрон. Около 855 година Константин-Кирил Философ създава най-старата българска азбука - глаголицата. „Сказание за буквите“ на Черноризец Храбър свидетелства за това. С нея се слага началото на голямото просветителско и книжовно дело на Кирил и Методий. Двамата братя се заемат да популяризират християнството на славянски език във Великоморавия. Те превеждат от гръцки на старобългарски език най-необходимите богослужебни книги и така полагат основите на старобългарския литературен език.  Кирил починал в Италия на 14 февруари 896 година и е погребан в базиликата „Св.Климент” в Рим. След смъртта на брат си Методий продължил да разпространява славянската писменост до последния си дъх на 6 април 885 година.  В края на IX век двамата братя са канонизирани от църквата за светци.    Делото на Кирил и Методий бива продължено от техните ученици Климент, Наум, Ангеларий, Горазд и Сава, които, идвайки в България, намират подкрепа за своето дело от българския цар Борис I. Така били създадени Охридската и Преславската книжовни школи. В резултат на просветната и книжовната дейност на учениците на Кирил и Методий, България станала основен център на славянската писменост.    Думата \"азбука\" произлиза от имената на първите две букви от глаголицата - азъ и боукы. Английската дума за азбука \"alphabet\" пък се получава от имената на първите две букви от гръцката азбука - алфа и бета.  Глаголицата е азбуката, която била създадена от двамата братя. Техните ученици създали по-лесни за изписване букви и тази азбука била наречена кирилица в чест на Кирил. Около 10 % от държавите на планетата днес пишат на кирилица. Глаголицата представлява система от графики. Тя се е състояла от 38 букви, предназначени да отразяват съвсем точно звуковите особености на старобългарския език.  Кирилицата била създадена към края на IX век вероятно в Преславската книжовна школа. Тази азбука включвала 24 букви от гръцката азбука. Към тях били добавени още няколко букви, които отразявали спецификите на старобългарската реч. Кирилицата и глаголицата се ползвали едновременно в продължение на няколко века. На глаголица били писани църковните книги, а на кирилица - светските. Постепенно обаче новата азбука изместила глаголицата.    \"Върви, народе възродени\" е химнът на Деня на българската просвета и култура и на славянската писменост.  Историята на създаването на химна е доста любопитна. Автор на текста е поетът Стоян Михайловски, който написал стихотворението през 1892г. Първоначалният текст бил озаглавен „Химн на Св.св. Кирилъ и Методи” и включва 14 куплета, от които ние днес изпълняваме най-често първите шест. През 1901 г. композиторът Панайот Пипков открил стихотворението в учебника на свой ученик. Изключително вдъхновен, той написал музиката към него само за около четвърт час.  Стихотворението \"Върви, народе възродени\" е преведено на 21 езика.  24 май е празник, какъвто нямат другите народи по света - празник на писмеността, просветата, културата. Празник на духовното извисяване, на стремежа към усъвършенстване чрез постиженията на науката и културата.   Честит празник, Народе възродени!", "date": "2018.05.24", "title": "Честит 24 май, Народе възродени!"}
{"url": "http://epicenter.bg/article/Akad--Anton-Donchev--Da-se-poklonim-na-planinata-na-nashiya-duh-i-na-varha-na-nashiya-ezik-/155123/11/0", "text": "Три чудеса празнуваме на 24 май, затова в този ден трябва да облечем бяла риза и да се поклоним на един врах, на една планина - планината на нашия дух, върха на нашия език. Защото празнуваме появата на нашата азбука и на първите съчинения на български език. С тази азбука българският дух живее въпреки двата века византийско и петте века османско робство  Ние нямаше да бъдем това, което сме, без тези букви, създадени от двамата братя. Представяте ли си какво чудо е това!   Каквито и прилагателни да измисля за този празник  24 май, няма да мога да определя значимостта му, защото това е рожденият ден на българския народ. Ние имаме щастието или проклятието да сме родени от Словото. Преди да се роди славянската писменост, българското писмо, преди да бъде преведено Светото писание на разбираем за обикновените жители на Балканския полуостров език, България е имала население, което не е народ, в което ясно са се откроявали траки, славяни, прабългари, всеки с езика си, всеки с културата си и тогава се ражда Словото и ги обединява. 120-150 години след раждането на Словото, на Балканите живее българският народ, говори български език, чужденците го наричат български и започва нашият път през вековете.   Тогава само за 7 години България успява да намери около 10 000 млади хора, все мъже, защото в онези години кой е вярвал, че жената е равна на мъжа, за да ги направи свещеници.    И скоро след това се случва второто чудо – тази светлина, която избликва по българските земи, този огън, тази клада, която се разпалва, пламъците тръгват на Изток и пламва Русия, пламват племената, които населяват сегашна Украйна, и това Слово, усвоено в началото от 2-3, да кажем 5 милиона души, изведнъж става писменост на 250 милиона души. Тогава нашите млади свещеници са успели да спасят Русия и цялото славянско население от погърчване и 250 милиона души са започнали да говорят с нашите букви.   Разпространението на писмеността е нещо невероятно, изумително, почти не е за вярване. За седем години св. Климент Охридски обучава 3 500 свещеници в Охридската школа. Това е било наглед невъзможно. Първо трябва на свещеника да дадеш евангелие, което се пише на пергамент. Трябва да се одерат 100 000 крави, да се обработят кожите им и да се напише на ръка в 10-15 000 екземпляра. Тези хора, с евангелието под мишница, тръгват на Изток и по времето, по което България загива, те спасяват Русия, изместват гръцките свещеници. Има 3-4 пъти имаме повече преписи на \"О писменех\" (\"Сказание за буквите\" на Черноризец Храбър) в Русия, отколкото са намерени в България  Световната култура е оркестър и хор, в който всеки народ свири на своя инструмент и пее на своя глас. Само така се получава симфония. Всеки, който се е опитвал да бие тъпана, е фалирал, защото няма музика на един инструмент. Помнете думите уникалност, единственост, неповторимост! На тази единственост се основава световната култура. Трябва да защитаваме своята уникалност и всяка уникалност, защото без неповторимостта на всеки един инструмент и глас в големия оркестър този световен оркестър ще се превърне в световно блато! ", "date": "2018.05.24", "title": "Акад. Антон Дончев: Да се поклоним на планината на нашия дух и на върха на нашия език "}
{"url": "http://epicenter.bg/article/Dvama-dushi-zaginaha-i-18-byaha-raneni-pri-deraylirane-na-vlak-v-Italiya/155145/7/0", "text": "Двама души загинаха и 18 бяха ранени тази нощ при дерайлиране на влак в северна Италия, близо до Торино, съобщи БТВ. Влакът дерайлирал в 11:20 часа местно време, след като се блъснал в спрял на железопътен прелез тир.   Едната от жертвите е машинистът на влака. По-късно един от двама тежкоранени пътници, превозени с хеликоптер до болница, починал. Водачът на камиона не е пострадал. Камионът е с литовска регистрация и е пътувал за склад недалеч от мястото на катастрофата. Регионалното железопътно управление съобщи, че бариерата била надлежно спусната преди наближаването на влака, но по неизвестни причини камионът се врязал в нея и спрял на релсите.      ", "date": "2018.05.24", "title": "Двама души загинаха и 18 бяха ранени при дерайлиране на влак в Италия"}
{"url": "http://epicenter.bg/article/Merkel--Germaniya-i-Kitay-darzhat-na-yadrenoto-sporazumenie-s-Iran/155146/7/0", "text": "Германският канцлер  заяви днес, че Пекин и Берлин държат на съществуващата ядрена сделка с Иран след като САЩ по-рано този месец излязоха от споразумението, сключено през 2015 г., съобщи Ройтерс.   Меркел направи това изявление на съвместна пресконференция с китайския премиер Ли Къцян в Пекин, където пристигна на двудневно посещение. Ли Къцян посочи от своя страна, че иранският проблем \"се решава на базата на многостранно споразумение и успешното му уреждане зависи от това дали последователно и стриктно се изпълняват съответните договорености\", предаде ТАСС. Китайският премиер заяви също, че страната му винаги е подкрепяла единна и просперираща Европа и че Китай и Германия подкрепят свободната търговия, предаде Ройтерс. По-късно днес Меркел, която е придружавана от малка бизнес делегация, ще се срещне с китайския президент Си Цзинпин.  ", "date": "2018.05.24", "title": "Ангела Меркел: Германия и Китай държат на ядреното споразумение с Иран"}
{"url": "http://epicenter.bg/article/70-uchenitsi-ot-Makedoniya-i-Albaniya---v-praznichnoto-shestvie-za-24-may/155177/10/0", "text": "Между 23-и и 25-и май 70 ученици от Македония и Албания гостуват в България по инициатива на Фондация „Българска памет“. Те бяха специални участници в празничното шествие на 24 май - Денят на светите братя Кирил и Методий и празник на българската просвета и култура.   Заедно със своите съученици от Частно средно училище „Цар Симеон Велики“ те почетоха делото на светите братя.   Съвместната инициатива между Фондация „Българска памет“, ЧСУ „Цар Симеон Велики“ и училищата от Македония и Албания се провежда за поредна година и е част от активностите на Фондацията за трансгранично сътрудничество и интеграция, социализация и европейска перспектива на младите хора в България и българските общности от историческата диаспора в съседни на ЕС държави – Сърбия, Република Македония (БЮРМ), Албания, Молдова и Украйна.   За младежите е подготвена богата и тематична обрзователно-културна програма. На 23 май празничните дни за младежите започнаха с интерактивна сесия за да се опознаят по-добре, а в духа на празника доц. д-р Ана Кочева им изнесе интересна лекция на тема „Кирило-Методиевият език – европейски и световен“.   Зам.-председателят на сдружение „Толкова близо, толкова далече“ Снежана Йовева пък ги потопи в света на дигиталната култура, разкривайки какви са иновативните форми за запазване и разпространение на културната ни идентичност.   Трансграничното сътрудничество продължава и на 28 май, когато Фондация „Българска памет“ организира семинар по „Роботика и дигитални умения“ в Струмица, Р. Македония. В него ще участват повече от 200 деца от Струмица и Делчево, които ще се срещнат с изявени личности от различни сфери на високите технологии и дигиталното предприемачество.   Темата на семинара кореспондира и с един от четирите приоритета на Българското председателство на Съвета на ЕС 2018, а именно: „Цифрова икономика и умения на бъдещето”, насърчавайки младите хора да усвоят компетенциите на XXI век за постигането на конкурентна, гъвкава и успешна Европа.   За повече информация и снимки, посетете Фейсбук страницата на   или се свържете с нас на e-mail   или на тел. 0888 08 82 07 (Комуникационен отдел на Фондация \"Българска памет\")    ", "date": "2018.05.24", "title": "70 ученици от Македония и Албания - в празничното шествие за 24 май"}
{"url": "http://epicenter.bg/article/Damask--Vodenata-ot-SASht-koalitsiya-atakuva-Siriya/155151/7/0", "text": "Самолети на водената от САЩ коалиция атакуваха няколко позиции на сирийската армия в източната част на страната, съобщи официалната агенция САНА, цитирана от Франс прес и БТА.   \"Няколко наши военни позиции между Албу Камал и Хмеймех бяха ударени тази сутрин при въздушно нападение, извършено от американската коалиция\", посочил военен източник, цитиран от САНА. Според агенцията нападенията причинили само \"материални щети\". Говорители на Централното командване на САЩ и на Пентагона заявиха, че не разполагат с информация в подкрепа на тези съобщения. Албу Камал и Хмеймех се намират в източната провинция Дейр аз Зур, където подкрепяни от Русия сирийски войски и водената от САЩ коалиция водят отделни офанзиви срещу \"Ислямска държава\".    ", "date": "2018.05.24", "title": "Дамаск: Водената от САЩ коалиция атакува Сирия"}
{"url": "http://epicenter.bg/article/Ruskiyat-i-srabskiyat-patriarh-otkriha-tarzhestvata-v-chest-na-Kiril-i-Metodiy-s-liturgiya-v-Moskva/155159/7/0", "text": "Руският патриарх Кирил и сръбският патриарх Ириней откриха честванията в Москва на Деня на славянската писменост и култура с тържествено богослужение в памет на славянските просветители св. св. Кирил и Методий в храма \"Христос Спасител\" в Москва, предаде ТАСС.   Сутринта представители на Руската православна църква и посланици на славянски страни положиха цветя пред паметника на светите равноапостоли Кирил и Методий на Славянския площад в Москва, съобщава още ТАСС. И посочва, че в мероприятието по традиция участват дипломати от България, Белорус, Унгария, Гърция, Македония, Сърбия, Полша, Хърватия, Чехия, Черна гора и др. страни.   След Божествената литургия празника ще се пренесе на Червения площад.    ", "date": "2018.05.24", "title": "Руският и сръбският патриарх откриха тържествата в Москва в чест на Кирил и Методий с литургия"}
{"url": "http://epicenter.bg/article/Peskov--Zayavlenieto-na-Yuliya-Skripal-mozhe-da-e-napraveno-pod-natisk--Nyamame-osnovanie-da-mu-vyarvame-/155165/7/0", "text": "Кремъл заяви днес, че няма основания да вярва в достоверността на видеообръщението на Юлия Скрипал, която бе отровена с баща си през март в Англия, предаде Франс прес, цитирана от Новини.бг.   \"Нямаме никакво основание да вярваме на това. Все още не знаем в какво състояние е Юлия Скрипал, не знаем дали е направила тези изявления по своя собствена воля или под натиск\", каза пред журналисти говорителят на Кремъл Дмитрий Песков. \"Не знаем къде се намира, при какви условия, нито дали правата й са спазвани и дали е дееспособна\", добави Песков. Той отново нарече аферата Скрипал \"безпрецедентна международна провокация\" на Великобритания срещу Русия.   Трийсет и три годишната Скрипал се появи вчера във видео на агенция Ройтерс, в което казва, че иска да се върне в Русия след възстановяването си.    ", "date": "2018.05.24", "title": "Песков:  Заявлението на Юлия Скрипал може да е направено под натиск! Нямаме основание да му вярваме!"}
{"url": "http://epicenter.bg/article/Severna-Koreya-razrushi-yadreniya-si-poligon--quot-Pungeri-quot-/155168/7/0", "text": "Северна Корея каза, че е разрушила днес ядрения си полигон в присъствието на чуждестранни журналисти, предаде Асошиейтед прес, цитирана от БТВ.   Полигонът \"Пунгери\" се намира дълбоко под планина в рядко населената североизточна част на страната.    Решението на Севера да закрие този обект е смятано за жест на добра воля от страна на севернокорейския лидер Ким Чен-ун преди планираната среща с президента на САЩ Доналд Тръмп.     ", "date": "2018.05.24", "title": "Северна Корея разруши ядрения си полигон \"Пунгери\""}
{"url": "http://epicenter.bg/article/Yunker-na-balgarski--Balgariya-dade-kirilitsata-na-Evropa-i-sveta/155169/7/0", "text": "Председателят на Европейската комисия Жан-Клод Юнкер отправи послание за днешния празник 24 май. Той  честити днешния празник на българската култура и славянската писменост в туитър на български език.      ", "date": "2018.05.24", "title": "Юнкер честити 24 май на български: България даде кирилицата на Европа и света!"}
{"url": "http://epicenter.bg/article/Tramp--Sreshta-s-Kim-nyama-da-ima-/155171/7/0", "text": "Американският президент Доналд Тръмп каза, че планираната му среща със севернокорейския лидер Ким Чен-ун няма да се състои, предаде БТА, като цитира агенция Ройтерс.   Президентът на САЩ Доналд Тръмп е уведомил лидера на КНДР Ким Чен-ун, че е решил да се откаже от участие в планираната за 12 юни двустранна среща в Сингапур, съобщи ТАСС. Според агенцията това става ясно от послание на Тръмп към Ким, текстът на което бе обнародван от пресслужбата на Белия дом.   „ За съжаление, във връзка със силния гняв и открита враждебност, демонстрирани по време на Вашите неотдавнашни изявления, намирам за неподходящо да проведа тази отдавна планирана среща в сегашния момент“, се казва в документа. Едновременно с това президентът уверява, че запазва потенциална готовност такива преговори да бъдат проведени в бъдеще. „Аз с нетърпение чакам среща с Вас един ден (в бъдещето)“, се подчертава в писмото.  ", "date": "2018.05.24", "title": "Тръмп: Среща с Ким няма да има!"}
{"url": "http://epicenter.bg/article/Erdogan--Turtsiya-shte-prodalzhi-da-ukrepva-otnosheniyata-s-ES/155172/7/0", "text": "Турция ще продължи да укрепва икономическите и политическите си отношения с Европейския съюз, заяви президентът Реджеп Тайип Ердоган на представянето на предизборната програма на управляващата Партия на справедливостта и развитието, предаде ТАСС. \"Турция ще продължи и в бъдеще да укрепва икономическите и политически връзки с различни регионални структури, на първо място с ЕС“, изтъкнал държавният глава.   На 24 юни в страната предстоят президентски и парламентарни избори, напомня агенцията. С оглед на това, Ердоган обащава, ако победи, да включи Турция в числото на държавите с високо ниво на доходите.                  ", "date": "2018.05.24", "title": "Ердоган: Турция ще продължи да укрепва отношенията с ЕС"}
{"url": "http://epicenter.bg/article/Holanskite-razsledvashti--Raketa--doshla-ot-ruska-chast--svalila-malayziyskiya-boing-v-Ukrayna/155173/7/0", "text": "Ракетата, с която малайзийски пътнически самолет беше свален над Източна Украйна през 2014 г., е изстреляна от установка на руската армия, обявиха днес за първи път разследващите инцидента, предаде агенция Франс прес, цитирана от БНР.   Съвместният следствен екип „стигна до заключението, че установката „Бук“, свалила полет МН17, е дошла от 53-та зенитна бригада, базирана в Курск в Русия, заяви ръководителят на холандското разследване Вилберт  Паулисен. „53-та бригада е част от руските въоръжени сили“, заяви той на пресконференция в холандското градче Буник.   Русия не е обявила, че нейна военна бригада е използвала ракети \"Бук\" в Източна Украйна по времето, когато там преди 4 години беше свален малайзийски пътнически самолет. Това обяви главният прокурор по разследването Фред Вестербеке, след като холандски експерти обявиха, че ракетата, с която е свален самолетът, е изстреляна от установка на руската армия.    Прокурор Вестербеке призова:  \"Тъй като разследващия ни екип вече не иска да получава информация единствено и само от руските власти по този въпрос, днес призоваваме чрез медиите за помощта на обществото да отговорим на въпросите: кой е контролирал и използвал установката Бук и кой е наредил изстрелването на ракетата от тази установка\".   Европейската комисия призова Русия да съдейства при разследването на трагичния инцидент.   Говорителят на ЕК Мая Косианчич заяви: \"Европейският съюз изцяло подкрепя работата на съвместния разследващ екип за свалянето на полет МН17 преди близо 4 години. За да се стигне обаче до търсене на отговорност и справедливост, разследването се нуждае от продължаващата подкрепа на международната общност. Днес, в допълнение към предишните разкрития, бе установено без съмнение, че установката на комплекса „Бук“  принадлежи на руските военни сили. Екипът заяви, че Руската федерация не е отговорила на зададените в тази връзка въпроси. Предвид тези факти, ние призоваваме Русия да сътрудничи изцяло и в съответствие с резолюция 2166 на Съвета за сигурност на ООН . Както знаете, досега Руската федерация не е сътрудничила в това отношение.\"   Русия отхвърли твърдението на холандски експерти, че нейна ракета е свалила малайзийския пътнически самолет над Източна Украйна през 2014 г. От руското министерство на отбраната заявиха, че руски зенитно-ракетни комплекси никога не са пресичали границата между Русия и Украйна. Руската страна е предоставила на холанските разследващи органи изчерпателни доказателства, че самолетът, летял от Амстердам за Куала Лумпур, е свален от украинска ракета \"Бук\", заявиха още от Москва.   Боингът на Малайзийските авиолинии бе свален на 17 юли 2014 г. по време на конфликта между силите на Киев и проруски сепаратисти в Източна Украйна, докато изпълняваше полет от Амстердам за Куала Лумпур. Загинаха всичките 298 души на борда, сред които най-много бяха гражданите на Холандия (193-ма), Малайзия (43-ма), Австралия (27), но имаше и поданици на Индонезия, Великобритания, Белгия и Германия. Воденият от Холандия международен следствен екип по-рано бе стигнал до извода, че самолетът е свален с ракета от зенитен ракетен комплекс „Бук“ руско производство, който е бил докаран от Русия и стрелял от територия на Украйна, контролирана от проруските бунтовници. Сега разследването твърди, че с много усилия е успяло да възстанови пътя на конвоя с установката от Курск, пресичането на границата и влизането в Украйна чрез видеозаписи и снимки. Паулисен добави, че екипът „установил, че тази установката „Бук“ има множество уникални характеристики, които служели като отпечатъци от пръсти“ при проследяване на движението ѝ.   Разследването се е фокусирало върху около 100 души, заподозрени, че играли активна роля в инцидента, но имената им още не са публикувани. Фред Вестербеке заяви, че разследването е във „финалната си фаза“, но предстои „още работа“, преди да бъдат повдигнати обвинения. Процесът срещу тях ще бъде в Холандия съгласно споразумение между страните, водещи съвместното разследване.    ", "date": "2018.05.24", "title": "Холанските разследващи: Ракета, дошла от руска част, свалила малайзийския боинг в Украйна"}
{"url": "http://epicenter.bg/article/Simeon-Nikolov--Usloviya-ili-ultimatum-kam-Iran-i-obrecheni-li-sa-diplomaticheskite-bitki-na-ES/155149/11/33", "text": "Поведението на САЩ  показва, че изправени пред избора на две възможности, геополитическо разбирателство или силово налагане на воля с особено голям риск от конфликт, очевидно са избрали втория вариант. Грубото незачитане на интересите на съюзниците само ускори формирането в тях на разбирането за цената на подобна политика и ги изправи също пред избор: да се подчинят или да потърсят някаква степен на стратегическа автономия. Зависимостта им обаче е толкова голяма, че това изглежда невъзможно на този етап.   Европейският съюз реагира както никога досега бързо на едностранното излизане на САЩ от споразумението с Иран от 2015 г. по ядрената му програма и заплахата със санкции,  като демонстрира воля и единство да спаси договореното и одобри пакет от три мерки (прилагане на блокиращия статут от 1996 г. за забрана на фирмите да се подчиняват на санкциите, опростяване финанс r рането от Европейската инвестиционна банка и засилване икономическото партньорство с Техеран).   В същото време агресивната политика на САЩ рискува да задълбочи разцеплението и сред арабските страни и вече допринесе за засилване позициите на твърдолинейната опозиция в Иран, настояваща за прекратяване на споразумението по ядрената програма.  От американска страна не само че оцениха инициативата на ЕС като напразен \"опит за ограничаване на щетите\", но докато европейски експерти от страните по споразумението с Иран тепърва ще търсят тази седмица варианти за допълнителни споразумения с Техеран, а канцлерът Ангела Меркел обсъжда проблемите в Москва и Пекин, то държавният секретар Майк Помпео обяви на 21 май  .   ЕС бе изпреварен и от някои застрашени от санкциите фирми, които побързаха да обявят оттеглянето си от Иранския пазар, затруднявайки още повече инициативите на Брюксел за спасяване на споразумението. Но при избора между пазар за 400 млрд дол. (Иран) и такъв за 20 трилиона дол. (САЩ), изходът изглежда предопределен.   Американският аргумент за безперспективността на европейските усилия се корени в твърдението, че Европа винаги декларира на думи позиции, които след това не е в състояние да следва. Всъщност документът, представен от Помео не е никаква стратегия, а  . Нещо повече, формулировките показват, че администрацията въобще не иска преговори със сегашното иранско правителство.  . Дори споменати в редки случаи аргументи ще предизвикат със сигурност остра реакция, като например, че Иран нямал право на такава програма. Някои моменти от изложението на Помпео съдържат очевидния намек за възможна военна операция срещу Иран:  .   Съвсем прозрачен е замисълът на дългия списък от условия:  .   Опитът на САЩ да разруши многостранен договор и да сключи самостоятено нова сделка с Иран е налагане на хегемониални амбиции и подмяна на статуквото на мултилатеризма. За разлика от САЩ, ЕС иска да надгради постигнатото с ново споразумение и по други проблеми, които безпокоят и САЩ. Но отчита, че въпросът не се свежда само до Иран, а до европейски интереси и сигурността на региона.    . По повод на свиканата от Ердоган среща на Организацията за ислямско сътрудничество, чийто ротационен председател е Турция,  на 18 май в Истанбул, турският президент също отправи призив за съюз на мюсюлманските страни.  А във връзка с преместването на посолството на Израел в Ерусалим и жестокото потушаване на протестите на палестинците отбеляза, че „С последното си действие САЩ избраха да бъдат част от проблема, а не от решението му. Те загубиха своята роля на посредник в близкоизточния мирен процес“.   Не трябва да се забравя обаче, че на Доналд Тръмп се дължи създаването още през миналата година по време на първото му посещение в Близкия Изток, на оста Саудитска Арабия– Израел срещу Иран.  Паралелни инициативи и процеси увеличават напрежението. Точно в този момент  , въпреки че анексията от 1981 г. въобще не е призната от повечето държави.     На срещата на Г-20 в аржентинската столица Буенос Айрес, която започна на 21 май, самостоятелните ходове на САЩ от последните седмици не срещнаха подкрепа сред участниците. Аржентина, която е ротационен председател до ноември 2018 г., пледира за международно сътрудничество и консултации, за запазване на мултилатералните механизми, признавайки, че са необходими и реформи. Все повече страни се дистнацираха от поведението на САЩ, преследващи само свои интереси.   Когато една държава действа без да се съобразява с последствията и настроенията срещу нея, това увеличава съмненията, че ще приложи сила за постигане на целите си.  .   Американските неоконсерватори пък също изглежда не се безпокоят, че наложеният от тях агресивен курс и безпардонно поведение с европейските съюзници води до ерозиране на трансатлантическите отношения, намаляване доверието в демократичните институции и изчезването на западните ценности.   . Причините очевидно са в промяна на подходите в решаването на глобалните проблеми, изострянето на борбата за природни ресурси и промяна на предизвикателствата пред народите от двата континента.     На този фон европейската реакция и изявления на водещи лидери като Ангела Меркел за ненарушимостта на евроатлантическата връзка създават впечатление, че Европа би се подчинила на диктата на Вашингтон дори на цената на икономическите, геополитически и военни последствия за нея. Това би означавало обаче, че никога не би постигнала стратегическа автономност и не би се превърнала във фактор на международната сцена между колосите като САЩ и Русия. Парадоксално е, че първите предложения за това, каква би трябвало да бъде реакцията на Европа, дойдоха от американски експерти, бивши членове на Комисията по национална сигурност на САЩ (Steven Simon,  Jonatan   Stevenson) .  Бивши членове на провителството на Обама предупредиха Европа да не се превръща в \"изтривалка на Доналд Тръмп\".   Още на срещата на ЕС в София  САЩ също има какво да губят както в Европа, така и в Близкия Изток, където се нуждаят от подкрепата на Европа, но това като че ли не се отчита достатъчно от европейските политици, за да изградят една по–ефективна стратегия срещу натиска от Вашингтон. Според експерти, заявените досега от ЕС три мерки, водеща от които е т.н. \"блокиращ статут\" за подложените на санкции фирми, са слабо ефективни и недостатъчни. Обсъжда се възможността фирмите да бъдат финансирани с обществени средства през Европейската централна банка, Европейската инвестиционна банка  и Европейската банка за възстановяване. ЕС разглежда възможността плащанията в долари да бъдат заменени с плащания в евро, което би помогнало да запази част от световните пазари. Възможна стъпка би била диверсификацията– споразумения между търговски партньори или регионални споразумения, които да заменят многостранните такива, подкрепящи доминирането на долара. Тези разсъждения обаче подценяват реалността, а именно, че цялата международна финансова система е структурирана около долара. 88% от средния дневен оборот е в долари и този в евро е 31%. Опитите за изтласкването на долара е по–скоро вследствие на недоволство от правилата на доларовата система, но развитието на глобалните финанси е силно обвързано с развитието на глобалния баланс на силите и този процес би продължил твърде дълго без никаква яснота как би изглеждала една нова система.   На предстоящото заседание на Съвета по външна политика и сигурност на ЕС на 28 май   ще станат ясни резултатие от досегашните търсения и договаряния с партньорите относно гаранции спрямо Иран за запазване на сътрудничеството, но очакванията са, че германското правителство ще заеме по-сдържана позиция, тъй като и други търговско–икономически конфликти със САЩ остават неизяснени. Но именно срещу решаването на част от тези въпроси германското правителство може да отстъпи по казуса с иранските санкции. Санкциите срещу Русия от 06 април удрят по 60% от германските фирми. Производителят на алуминий \"Русал\" доставя 40% от суровините, преработвани в Европа. За 12 дни цената на алуминия скочи с 30%. Заплаха идва и от евентуани санкции във връзка със \"Северен поток–2\". Доналд Туск също говори още в София за облекчаване вноса и ускорено въвеждане на американски втечнен газ в Европа. По отношение на Иран пък се обсъжда въпросът за финансова подкрепа от ЕС срещу отказ от развитие на балистични ракети и експанзия в други страни от региона и подкрепа на организации в тях. Всъщност това са две от основните условия и на САЩ. Дали това обаче ще е достатъчно и няма да доведе до още по-слаби позиции на ЕС, ако утре САЩ и Израел ескалират военната ситуация и се наложи Брюксел да заеме ясна позиция, е много съмнително.     Тъй като главната цел на САЩ, Израел и Саудитска Арабия очевидно е  , въпросите за разпеделението на петролния бизнес и иранския пазар заемат централно място. След вдигане на част от санкциите през 2014 г. вносът от Иран в ЕС се увеличи 10 пъти и достигна 10,14 милиарда евро. Добивът на ирански нефт превиши 3,8 млн барела дневно. .   Отказът на концерна „Тотал” заедно с китайска фирма да разработят газовото находище „Източен Парс” след последните предупреждения на САЩ за санкции, ще се отрази негативно на бъдещото развитие на бранша. Изкуственото намаляване на добива на нефт и газ ще е в полза на операторите, чийто производствени разходи са най-високи – фракинг–индустрията и офшорните добиви. Особено печеливша ще е американската газова– и нефтодобивна промишленост. Цената на 1 барел за сорта Брент достигна вече 78–80 долара, което е увеличение с 50% за една година. Много наблюдатели считат за нереално цената да достигне и прескочи границата от 100 долара на барел. Износът от Иран, който е предимно за Европа и част от Източна Азия, ще намалее. Саудитска Арабия е заинтересована от цена около 88 долара за барел, за което Иран трябва да снижи добива си до 2,5 млн барела дневно.         Конфронтационният курс на Тръмп му осигурява широка подкрепа във вътрешнополитически план. Рисковете, ако Вашингтон приеме на практика призивите на Израел за  военно решение на иранския проблем, се считат за сравнително малки. ЕС трудно би обяснил и вероятно няма да подкрепи дори политиченски такава авантюра.    Ако в близките месеци не се стигне до военен сблъсък Израел–Иран, споразумения по санкциите няма да бъдат постигнати до края на годината, а Тръмп ще остане на твърдия си курс, използвайки го за укрепване на позициите си до предстоящите честични избори за Конгреса. Спекулацията, че на срещата със сирийския президент Ассад в Сочи Путин е заявил: „Всички чужди сили трябва да се изтеглят от Сирия”, би могла да се тълкува като сигнал към Иран с цел да се предотвратят по-нататъшни нападения от израелските ВВС, но Москва не би заменила съюзника си Техеран за Израел, на чийто премиер Нетаняху при посещението му в Москва на 9 май бяха посочени червените линии. Ако все пак се стигне до военна ситуация, една официална покана от Сирия, каквато бе отправена към Русия, би уредила в международно-правен аспект временно военно присъствие на ирански сили на сирийска територия.    ", "date": "2018.05.24", "title": "Симеон Николов: Условия или ултиматум към Иран и обречени ли са дипломатическите битки на ЕС"}
{"url": "http://epicenter.bg/article/Tasko-Ermenkov--Nyama-pravitelstvo--koeto-e-bezgreshno-po-proekta--Belene-/155138/11/34", "text": "   - Аз съм човек с позиции, защитавам ги. Това, което трябва да научат младите хора е следното – да се борят за позициите си, да отстояват убежденията си. Така се държи истинският гражданин. Не сме стадо, което тръгва накъдето го води овчарят. Вярно, че понякога прекалявам, забравям, че съм народен представител, а не онзи, който протестираше по улиците и, че на моето мнение се гледа по по-различен начин. Мисля да се поправя, ако не ми е късно.     - Беше девет и половина вечерта в събота, а и нямам телефоните на ръководителите на тези институции. Помислих си, че дори една милионна част да е вероятността водата в София да е замърсена, институциите трябва да вземат отношение. Това бе целта ми. Не съм целял нито да всявам страх, нито паника. По-късно разбрах, че това е слух, който се носи в столицата цяла седмица.     - Обадиха ми се хора, на които вярвам. Те са обикновени служители – от общината, от РИОСВ. Те досега не са ме лъгали никога. Но акцентът не е това, което те са ми съобщили! Акцентът е друг – институциите да си свършат работата и да разсеят тази новина, ако е фалшива! Това написах и това целях, никого не съм искал да смутя или разтревожа. А и честно казано, не забелязах опашки за минерална вода нито в магазините, нито в центъра пред Минералната баня. Нямаше стълпотворение от хора, които съм стреснал с публикацията си във фейсбук. Но затова се извиних от парламентарната трибуна на тези, които съм засегнал.     - Това е добра идея, мога да го направя. Но пак казвам – идеята ми бе институциите да си свършат работата.     - Да. И съм се борил за това България да има втора атомна централа. Имам надежда, че АЕЦ „Белене“ ще се случи особено след разговорите на президента Румен Радев в Русия с премиера Медведев и президента Путин. Защото в каквито и конфигурации да бъде строена АЕЦ „Белене“ няма как да минем без руската страна. Реакторите са руски. Тази централа обаче е необходима за целия регион, не само за България. Има изследвания, според които след 10 – 15 години в региона ще има недостиг на електроенергия. Ако ние като държава не побързаме да се възползваме от предимството, което ни дава фактът, че имаме лицензирана площадка и почти готово оборудване и не запълним тази празнина, тя ще бъде запълнена от други. Те ще построят техните централи и ние вместо да изнасяме ток, ще внасяме от тях.     - Не, не е, защото става дума за чисто икономически отношения. Ние от БСП предлагаме АЕЦ „Белене“ да бъде в отделно дружество, държавно предприятие. И това държавно предприятие да започне да функционира на чисто търговски принцип с проектно кредитиране и финансиране на строителството, с участие на стратегически инвеститор. Моето лично мнение е, че държавата трябва да има водеща роля в този проект и реализацията му. Припомням, че енергията от атомна централа се води собствено производство, независимо от това откъде идва ядреното гориво. Защото неговата себестойност е много ниска в сравнение на останалите разходи и цената на електроенергията накрая. И освен всичко друго, срокът за презареждане е много голям. Образно казано, не съществува опасността, ако днес свърши горивото, утре да трябва да зареждаме. Освен това колкото и специфично да е едно ядрено гориво, то може в краен случай да бъде заменено от друг източник. Тук Русия не може „да ни врътне кранчето“, каквито опасения изказват някои противници на проекта. Колкото до самото строителство – да, шеф монтажът навярно трябва да бъде излъчен от тези, които са произвели реактора, но това е световна практика и не води до зависимост, води до сигурност. Искам да подчертая, че по време на строителството ще дадем работа да десетки хиляди българи. Ако бъде осъществена и първоначалната идея за обучителен център за кадри за ядрени централи, това ще бъде допълнителен плюс към целия проект.     - Не бих искал да политизирам, защото това няма да допринесе за реализацията на проекта „Белене“. Иначе да, премиерът ни бе последователен в непоследователността си по този проект. До 2012 г. възхваляваше проекта, после го спря и го нарече „гьол“. Ако го питате, сигурно ще каже, че след като са го набутали с толкова пари е длъжен да реализира проекта, което не е истина, разбира се. Искам обаче дебело да подчертая друго - от 1988 г. до ден днешен няма правителство, което да не е допринесло за това централата да не се случи. Няма правителство, което да е цялото в бяло. Това трябва да ни е обица на ухото, когато говорим за проекти, надхвърлящи мандата на едно правителство. Да не се страхуваме в края на един мандат да подпишем документи, които трябва да бъдат подписани, защото не знаем какво да каже следващото правителство. Да имаме консенсус по въпроси, засягащи националната сигурност и националните интереси. И да търсим този консенсус преди да започнем да реализираме даден проект, а не, след като започнем да го реализираме, да се борим с противниците му.     - Проектът, повтарям, е печеливш без държавни финансови гаранции и без дългосрочни договори за гарантирана цена на изкупуване. Колкото до постоянството на премиера, мисля си, че загубеният арбитраж е обица на ухото му и той, пък и всеки следващ премиер, няма да си позволят прибързани решения за прекратяване на вече подписани договори и отказ от вече поети ангажименти.     - Не съм ги виждал на терен, така че това май беше и си остана само една идея.        - Доколкото съм запознат, китайците искат да инсталират свои реактори, които не са лицензирани в ЕС. Искат да пробият през нас.     - Те могат да предложат някаква финансова схема, която да изглежда приемлива. Но ние със сигурност ще загубим още поне осем години. През това време ще тече лицензирането на реакторите. Освен това площадката е подготвена за друго оборудване, с други реактори. Трудно бих могъл да си представя съвместяване на тази площадка с нов тип реактори. Затова пак казвам – българското участие трябва да бъде решаващо, да ни гарантира участие във взимането на всички решения, включително за цената на произвежданата електроенергия.     - Не може да се каже, че правителството върви в тази посока. Това, което е записано в доклада на министър Теменужка Петкова е изграждане на централата с българско участие и стратегически инвеститор. Такава бе формулата още през 2004 г., когато проектът бе рестартиран от кабинета „Сакскобургготски“. Тогава се предвиждаше участие на България, на френската фирма „Арева“ и германската РВЕ. Те се отказаха не защото проекта беше лош, а защото имаше политическа непоследователност. Това е най-лошото нещо за инвеститор на проект от такъв мащаб – да не знаеш как ще постъпи правителството във всеки следващ момент.     - Внесен е докладът на министър Петкова. Съществува обаче решение на Народното събрание от 2012 година със заглавие „Решение относно спиране на строителството на АЕЦ „Белене“. Освен заглавието в него има една точка, която разглежда вариант за строителство на парогазова централа на площадката за АЕЦ „Белене“. Затова от БСП в парламентарната комисия по енергетика ще настояваме първо да се приеме друго решение на Народното събрание, с което да бъде отменено решението на Народното събрание от 2012 г. След това трябва да се търси вариант, при който печели и държавата, и стратегическият инвеститор. Построяването на втората атомна централа ни връща отново в клуба на най-модерните ядрени държави.     - Първо, трябва да подчертая, че отговорностите са съвсем различни в своята дълбочина. При правителството на Станишев в края на мандата имаше възможност тогавашният министър на икономиката, енергетиката и туризма   да подпише последния протокол с който проектът ставаше необратим. Не го направи поради съображения, че идва ново правителство и подписът на новия министър ще е по-тежък. Аз лично не споделям този подход, но това, пак подчертавам, е личното ми мнение. Колкото до кабинета на Орешарски, Вие си спомняте, че бяхме коалиционни партньори с ДПС, а те винаги са били против тази централа. Нямаше как при това положение да й се даде рестарт.  ", "date": "2018.05.24", "title": "Таско Ерменков: Няма правителство, което е безгрешно по проекта „Белене“"}
{"url": "http://epicenter.bg/article/Frans-pres--Makron-otiva-v-Rusiya--za-da-nameri-dopirni-tochki-po-delikatni-temi-s-Putin/155152/11/0", "text": "Еманюел Макрон ще направи утре и в петък първото си официално посещение в Русия, където се надява да намери \"точки на съгласие\" с руския президент Владимир Путин по деликатните въпроси за иранската ядрена програма и Сирия въпреки разногласията между двете страни.   Срещата на Макрон с Путин е очаквана с голям интерес - една година след тази във Версайския дворец край Париж, която остави силен отпечатък и лансира новия френски президент на международната сцена. Двамата лидери ще се срещнат утре в края на деня насред декора на величествения Константиновски дворец, лятната резиденция на Петър Велики, на двайсетина километра от Санкт Петербург. В този огромен палат с изглед към морето се проведе срещата на върха на Г-20 през 2013 г. В петък сутринта Макрон, придружаван от съпругата си Брижит, ще отдаде почит на жертвите на ужасяващата обсада на Ленинград през Втората световна война, преди да се срещне с представители на гражданското общество. Следобедът ще бъде посветен на 22-ия Санктпетербургски икономически форум, на който Макрон е почетен гост заедно с японския премиер Шиндзо Абе. По въпросите за Иран, Сирия и Украйна Макрон иска да проведе \"един съдържателен диалог..., за да намери точки на съгласие\" (с руската страна), посочи Елисейският дворец. \"Ние правим това, оставайки нащрек\" и \"със съзнанието колко трудно е това\", допълни френското президентство. След изтеглянето с гръм и трясък на САЩ от иранското ядрено споразумение Франция и Русия, които също са страни по него, потвърдиха решимостта си да го спасят.  След години на напрежения, свързани с украинската криза и неотдавнашната афера с отравянето на бившия руски шпионин Сергей Скрипал във Великобритания, Русия има какво да спечели от едно сближаване с европейците по иранския въпрос. \"За Путин ще бъде голям успех да постигне приемането на обща декларация по темата\", обобщава Татяна Кацуева-Жан, експерт от Френския институт за международни отношения, визирайки иранското ядрено споразумение. \"Парадоксално, заради историята с иранската ядрена програма, ние имаме шанс да намерим нови основи за сътрудничество между Русия и Европа\", казва руски дипломатически източник.   Москва и Париж обаче имат разминавания по стратегията за иранската ядрена сделка. Москва, която се сближи с Техеран, иска споразумението да остане такова, каквото е, докато Париж е за ново \"разширено споразумение\", което да взима предвид контрола на ядрените дейности след 2025 г., балистичната програма на Иран, както и ситуацията в Сирия и Йемен.   По време на визитата ще бъдат подписани двустранни споразумения в областта на икономиката, университетите, културата и спорта (между федерациите по ръгби). \"Уважавам го. Познавам го. Давам си ясно сметка за нещата\", каза френският президент, визирайки руския си колега, който, по думите му \"е силен и интелигентен\". Макрон направи това изявление на 22 април пред американската телевизия Фокс нюз, преди да предупреди: \"Вярвам, че ние никога не трябва да се показваме като слаби пред президента Путин. Когато вие сте слаби, той използва това\".   Държавният глава приложи този принцип, казвайки някои неприятни истини за медийните намеси или за химическите оръжия пред един невъзмутим Путин насред златното великолепие на Версайския дворец миналата година.   \"Преди избирането му за президент Макрон бе мишена на една доста силна атака за оклеветяване в Русия\", припомня Татяна Кацуева-Жан. \"Той вече е представян като лидер в Европа, обещаващ държавник, реалист и прагматик, но с ограничено поле за действие по отношение на САЩ и на НАТО. Официалните медии дори използват термина \"васализация\", допълва тя. В Москва, където Путин току-що започна четвъртия си мандат, взима връх изчаквателната позиция, година след избирането на Макрон за президент. \"Той опитва да позиционира Франция отново като световна сила... Ако намеренията му са сериозни, тогава Путин и Макрон има за какво да си говорят. Ако става дума само за приказки, тогава Путин ще го разбере много бързо\", предупреждава експертът Фьодор Лукянов, председател на Съвета за външна политика и отбрана.        ", "date": "2018.05.24", "title": "Франс прес: Макрон отива в Русия, за да намери допирни точки по деликатни теми с Путин"}
{"url": "http://epicenter.bg/article/-quot-Di-Velt-quot---quot-Balgariya-ima-oshte-edin-koz-quot-/155170/11/0", "text": "  \"Можем да го приемем като обикновено съвпадение. Можем обаче и да си помислим, че това е твърде ясен сигнал: в понеделник и вторник българският президент Румен Радев беше на държавно посещение при руския си колега Владимир Путин. Официалната цел: двустранните отношения да бъдат поставени върху нова основа. И само ден след това - студен душ от Брюксел за София по една тема, която е главен приоритет за българското правителство\", пишат авторите на \"Ди Велт\" Аня Етел и Франк Щокер.   По-нататък те обясняват за какво точно става дума: \"В доклада си за конвергенцията, публикуван в сряда, Европейската централна банка (ЕЦБ) стига до извода, че всички членки на ЕС, които досега не са в еврозоната, все още не изпълняват критериите за това. Включително и България. Но влизането в еврозоната е цел на правителството в София, което в момента държи и председателството на ЕС.\"     \"Ди Велт\" припомня, че още в началото на българското европредседателство премиерът Бойко Борисов ясно е формулирал тази цел и цитира думите му: \"Ние сме си написали домашните и сме готови за влизане в т.нар. \"чакалня за еврозоната\".   \"Но тъкмо за това България не е готова, констатира сега ЕЦБ. Вярно, че страната отдавна и без усилие изпълнява формалните критерии. Инфлацията и дългосрочните лихвени нива възлизат на 1,4% и с това остават далеч под препоръчителното равнище от 1,9% и 2,2%. Освен това и през 2018 година страната имаше бюджетен излишък, а общата ѝ задлъжнялост възлиза на 23,3% спрямо БВП, което е доста по-добре от съотношението в почти всички членки на еврозоната. Но по т.нар. \"меки показатели\" България доста изостава от изискванията\", посочва \"Ди Велт\". Авторите на статията обясняват, че това са факторите, които не се измерват в твърди стойности: независимостта на Централната банка, избуяващата корупция, състоянието на финансовия надзор. По-нататък в статията четем: \"Но дори и блестящите на пръв поглед числа на България отдавна вече получават не само похвали. В дългосрочен план имало \"сериозни съмнения\" доколко България наистина ще спазва горната граница на инфлацията. Особено, когато цената на труда се качи след присъединяването към еврото. С други думи: в момента, когато България - днес на последно място по доходи в ЕС - започне да наваксва това изоставане, блестящите числа могат да изчезнат.\"   По същата тема \"Франкфуртер Алгемайне Цайтунг\" добавя: \"Във връзка с България еврокомисарят по валутните въпроси Пиер Московиси каза в Брюксел, че страните-кандидатки се нуждаят не само от номинална, но и от реална конвергенция спрямо еврозоната. Това била една от най-важните поуки от последните десетилетия, добави Московиси, намеквайки за преждевременното приемане на Гърция в еврозоната. \"Страни, които искат да въведат еврото, трябва да положат интензивни усилия за повишаване на производителността, за покачване на инвестициите, подобряване на заетостта и борба срещу неравенствата\", отбеляза французинът.\"     Вестник \"Ди Велт\" анализира по следния начин позицията на българското правителство: \"София обаче очевидно не желае да приеме отказа. И правителството сръчно използва страховете на ЕС от нарастващото влияние на Москва. В началото на март в интервю за \"Ди Велт\" финансовият министър Владислав Горанов каза: \"При приемането на Балтийските държави в еврозоната беше отчетен и аргументът, че по този начин се притъпява руското влияние.\" Горанов припомни още, че неговата страна не се е присъединила към Вишеградските държави - неофициалния блок на Полша, Унгария, Чехия и Словакия, който в рамките на ЕС често заема общи, антилиберални позиции. С тези думи той намекна, че това положение може да се промени.\"   В края на статията авторите отбелязват, че на този фон в сряда в София е пристигнала делегация на ЕЦБ, която \"очевидно иска да обясни лично своите съмнения и същевременно да намери начин да ги прогони през следващите месеци\".          ", "date": "2018.05.24", "title": "\"Ди Велт\": \"България има още един коз\""}
{"url": "http://epicenter.bg/article/KRIB-se-obyavi-sreshtu-promenite-v-Zakona-za-Hazarta/155176/4/0", "text": "КРИБ се обяви срещу промените в Закона за хазарта. Работодателската организация изпрати становището си до председателката на бюджетната комисия в парламента Менда Стоянова. В него от КРИБ споделят разбирането си, че инициираните от вицепремиера Валери Симеонов изменения в закона са „житейски и правно нелогични“.   Освен това бизнесът смята, че със законопроекта се въвеждат забрани и ограничения, които представляват изключително неуместна и вредна намеса на държавата в пазарната икономика.            ", "date": "2018.05.24", "title": "КРИБ се обяви срещу промените в Закона за хазарта"}
{"url": "http://epicenter.bg/article/-Iliyana-Yotova--Bukvite-i-knizhninata-rodiha-Balgariya--sazdadoha-balgarskiya-narod/155162/2/0", "text": "„Буквите и книжнината родиха България, създадоха българския народ”.   С тези думи вицепрезидентът Илияна Йотова поздрави жителите и гостите на град Велики Преслав по случай 24 май – Деня на българската просвета и култура и славянската писменост. Вицепрезидентът поведе през града празничното шествие, в което се включиха възпитаници на детски градини, ученици, учители, дейци от народни читалища от цялата община, граждани. „Днес в цяла България ще се чува името на Велики Преслав, защото оттук, от голямата и могъща Преславска книжовна школа започва духовното раждане на българския народ“, заяви в приветственото си слово Илияна Йотова. Вицепрезидентът изказа думи на благодарност към жителите на Велики Преслав, към кмета Александър Горчев и Общинския съвет за усилията, с които съхраняват българщината и древната ни култура и прославят старините ни, „за да може всеки, който отиде в Дворцовия комплекс и се помоли в Кръглата църква, да се чувства благословен“. „Преди повече от 11 века тук са ходили свети хора, които са превеждали книгите на славянски език, сътворили са кирилицата, написали са литература, отдавна прескочила границите на тогавашна и сегашна България”, подчерта вицепрезидентът. „Деца, млади хора, бъдете горди, че сте родени точно във Велики Преслав“, заяви Илияна Йотова. Вицепрезидентът пожела на учителите кураж и сили в благородната им мисия. „Вашият труд е най-ценният, но не заемате достойното място в обществото, което ви се полага. За това огромна вина носим ние, държавниците и политиците“, отбеляза Илияна Йотова. „В основата на всичко е образованието. Днес народът ни отново се ражда от словото, от буквите“, заяви вицепрезидентът и подчерта, че българите са единствената нация в света, която има химн за буквите. По случай 1125 години от обявяването на Велики Преслав за столица на Първата българска държава Илияна Йотова връчи на кмета Александър Горчев почетния плакет на вицепрезидента. „Колко градове в света могат да се гордеят с такава дълга и славна история! Бъдете горди, че една голяма култура и духовност тръгва от Велики Преслав“, обърна се Илияна Йотова към жителите на града и поднесе венец пред паметника „Цар Симеон и книжовниците“. По-рано вицепрезидентът приветства и разговаря с учениците и учителите в ОУ „Св. св. Кирил и Методий“, което тази година отбелязва 135 години от създаването си.    ", "date": "2018.05.24", "title": " Илияна Йотова: Буквите и книжнината родиха България, създадоха българския народ (СНИМКИ)"}
{"url": "http://epicenter.bg/article/Mustafa-Karadaya--Dnes-se-preklanyame-pred-velichieto-na-slovoto--Chestit-praznik-/155163/2/0", "text": "Лидерът на ДПС Мустафа Карадайъ отправи поздрав към всички за 24 май. Ето какво написа той на страницата на движението в интернет:      ", "date": "2018.05.24", "title": "Мустафа Карадайъ: Днес се прекланяме пред величието на словото! Честит празник!"}
{"url": "http://epicenter.bg/article/Chervenite-mladezhi-s-initsiativa---Nie-pishem-na-kirilitsa-/155164/2/0", "text": "Инициативата „Ние пишем на кирилица” обедини млади социалисти от цяла България по случай Деня на българската просвета и култура и на славянската писменост- 24 май. Идеята на проекта е младите хора да припомнят стихове на класици на българската литература на своите съграждани на един от най- светлите българските празници.   Младежи от София, Благоевград, Пловдив и Варна се включиха в кампанията. Те организираха походи из централните части на градовете, в които подаряваха на съгражданите си книгоразделители с логото на кампанията „Ние пишем на кирилица“ и свитъци със стиховете на Яворов, Дебелянов, Далчев и други български писатели.  „ Денят на българската просвета и култура и на славянската писменост е специална дата за всички нас. България е заслужила признателността и уважението не само на славянските народи, но и на целия свят. Ние притежаваме богата култура, която трябва да помним, пазим и съхраняваме, но не само на 24-ти май, а всеки ден.”, каза Николай Бериевски, председател на МО в БСП.   По случай 24-ти май младите социалисти заснеха и видео, в което те рецитират знаковата ода „Българският език“ на Иван Вазов. Клипът е сниман на емблематични места, свързани с българската култура и история- Народната библиотека, Софийския университет, Народното събрание,  Министерския съвет, Ларгото, Народен театър „Иван Вазов” и НДК.        ", "date": "2018.05.24", "title": "Червените младежи с инициатива: “Ние пишем на кирилица”"}
{"url": "http://epicenter.bg/article/Nedostig-ot-750-hilyadi-IKT-spetsialisti-samo-sled-dve-godini/155166/2/0", "text": "Хората са най-важния ресурс за дигитализацията, те са в основата на иновациите. Тенденциите показват обаче, че при настоящия темп на развитие на дигиталната икономика, през 2020 г. ще има недостиг от 750 хиляди ИКТ специалисти. Това е предизвикателство, което трябва да адресираме незабавно чрез обучения и преквалификации.   Това заяви българският евродепутат Ева Майдел (ГЕРБ/ЕНП) по време на „Европейската бизнес среща“ - форум на високо равнище обсъждащ настоящето и бъдещето на икономиката на Европа. „Седем технологии имат най-голям принос за дигиталната революция - това са изкуственият интелект, автономните превозни средства, големи данни, 3D-принтиране, интернет на нещата, роботика и дронове и социалните мрежи. Има обаче проблем в комуникирането как точно тези технологии улесняват живота ни, което създава предпоставки за всяване на страх, че роботите например ще ни превземат“, коментира Ева Майдел (ГЕРБ/ЕНП) по време на дискусионен панел за предизвикателствата пред дигиталната индустрия.   Сред специалните гости на срещата на високо равнище бяха Председателят на Европейския парламент Антонио Таяни , заместник-председателят на Еврокомисията Франс Тимерманс, Еврокомисарите Катайнен, Домбровскис, Малмстрьом, Московици, както и министърът за Българското председателство на Съвета на ЕС Лиляна Павлова.    ", "date": "2018.05.24", "title": "Недостиг от 750 хиляди ИКТ специалисти само след две години"}
{"url": "http://epicenter.bg/article/Borisov-i-Zaev-zaedno-v-Rim---VIZITATA-V-SNIMKI-/155174/2/0", "text": "Визитите на премиерите на България и на Македония Бойко Борисов и Зоран Заев в Рим за честванията на 24 май протичат заедно. Двамата министър-председатели и водените от тях делегации са заедно на всеки един етап от посещението. Това се вижда от снимките, които премиерът Борисов публикува на страницата си във фейсбук.   \"В Рим поднесохме венци на паметниците на Светите братя Кирил и Методий и на патриарха на българската литература Иван Вазов\", написа Бойко Борисов в социалната мрежа.  ", "date": "2018.05.24", "title": "Борисов и Заев заедно в Рим! (ВИЗИТАТА В СНИМКИ)"}
{"url": "http://epicenter.bg/article/Zapochna-traditsionniyat-priem-na-prezidenta-po-sluchay-Denya-na-balgarskata-prosveta-i-kultura-i-na-slav/155178/2/0", "text": "Духовността и знанието България изживяват тежки времена.   Това заяви президентът Румен Радев в началото на словото си на традиционния прием по случай 24 май - Деня на българската просвета и култура и славянската писменост. Той бе в Националния исторически музей. Направи впечатление отсъствието на министри. Премиерът Борисов е в Рим начело на делегацията за честванията в италианската столица. Там е и македонският премиер Зоран Заев. За пръв път българска и македонска делегация са заедно.   Президентът Румен Радев бе домакин на приема за Деня на българската просвета и култура и славянската писменост.  “За втори път имам честта да бъда домакин на приема по повод 24 май. Този най-съкровен за всеки българин празник. Приемам това домакинство като символично, защото буквите, езикът, културата са наш общ дом”, продължи държавният глава. \"Днес тук са едни от най-видните наши учени, артисти, писатели, художници, поети, музиканти, творци и журналисти. Щастлив съм да видя сред вас и стотици български учители, от които започва пътят към знанието на всеки от нас.  Духовността и знанието в България изживяват тежки времена - често недооценени и обидно третирани, но на вас се падна отговорната мисия да ни пренесете през тези изпитания. Благодаря на всички вас - хората на просветата и знанието. Ваше е призванието да бъдете будителите на българския народ. Да съхраните една вековна култура и да я обогатите с таланта и труда си. Поклон пред вашите усилия\", каза още Румен Радев.     Очаквайте подробности!", "date": "2018.05.24", "title": "Румен Радев: Духовността и знанието изживяват тежки времена! /ВИДЕО/"}
