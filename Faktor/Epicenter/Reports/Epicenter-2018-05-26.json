{"url": "http://epicenter.bg/article/Patriotite-predlagat--Saobshteniyata-ot-institutsiite---samo-na-kirilitsa-i-balgarski-ezik-/155297/2/0", "text": "Съобщенията, които получаваме от институциите, да бъдат само на роден език и изписвани на киилица. Това гласи законопроект за българския език, подготвен от Обединените патриоти, предава бТВ.  85-годишната Петра използва мобилния телефон, за да говори с близките си, но получава и съобщения – кога за пенсията, кога за сметки, но на латиница.  Тогава възрастните търсят помощ от председателя на пенсионерския клуб или от кметицата. За да няма неразбрани съобщения, от Обединените патриоти предлагат институциите да комуникират с клиентите си на кирилица. За първи път трябва да се уреди използването на българския език във виртуалното пространство.  „Подобни електронни услуги ще се разрастват, подобни есемеси могат да се получават например от учители и от училищни власти”, обясни Милен Михов, депутат от Обединените патриоти.  Според езиковеди заради новите технологии не трябва да \"превеждаме\" всяка дума. Така градската легенда носи, че са искали да заменят \"кибрит\" с \"драсни-пални клечица\" по примера на незабравимия борец за чистотата на българския език проф. Александър Теодоров-Балан.  Преди години се роди идеята да се превежда на български всяка музикална творба. Например „Yellow submarine” на „Бийтълс” задължително да се съобщава като „Жълтата подводница”.  Сега Патриотите предлагат глоби и за депутатите, с начало 300 лв., ако използват чужди думи в публични изяви. За спазването на правилата ще следи специален Съвет по български език.  ", "date": "2018.05.26", "title": "Патриотите предлагат: Съобщенията от институциите – само на кирилица (ВИДЕО)"}
{"url": "http://epicenter.bg/article/Yotova--V-Rusiya-Rumen-Radev-postroi-otnovo-edin-most--koyto-v-poslednite-5-g--be-razrushen--VIDEO--/155253/2/0", "text": "Вицепрезидентът Илияна Йотова коментира в предаването „Събуди се” по Нова тв посещението на президента Румен Радев в Русия.  „Президентът постави една широка палитра от въпроси там. Зададе политическа рамка, която започна от културата и завърши с енергийната сигурност. Той изпълни мисията си и за мен бе странен диалогът, който след това се породи в България. Не възприемам посещението му като цел за възкресяване на АЕЦ „Белене”. Президентът постави голямата тема за енергийната независимост на Европа, за това къде е България и какво може да направим като енергийни проекти. Той построи отново един мост, който в предишните пет години беше тотално разрушен”, поясни Йотова.  Тя допълни, че Румен Радев отново е станал заложник на ниски вътрешнопартийни страсти, а не трябва да е така, тъй като външната политика трябва да е обект на национален консенсус.  „Унизително е за нас като българи да поставяме на такова ниско ниво този диалог”, на мнение е Илияна Йотова.   Срещата на високо равнище в София беше безспорен успех, подчерта визепрезидентът. Според нея има разведряване на отношенията Европа - Западни Балкани. Срещата успя и да разведри отношенията между страните от самите Западни Балкани.  „Ориентацията и бъдещата евроинтеграция би помогнала много за сигурността на Европа“, посочи още Йотова.  Тя направи обиколка в Чехия, Словакия и Сърбия по стъпките на светите братя Кирил и Методий. Основната цел бе отдаване на почит към делото на светите равноапостоли.  „Отидохме на местата, където са стъпвали светите братя и техните ученици. Беше много голямо удовлетворението, че се знаеше много за България”, поясни Йотова.  „Нашата задача е да опазим кирилицата, защото има тенденции в обратната посока. Не трябва да сме наивници”, каза вицепрезидентът.  ", "date": "2018.05.26", "title": "Йотова: В Русия Румен Радев построи отново един мост, който в последните 5 г. бе разрушен (ВИДЕО) "}
{"url": "http://epicenter.bg/article/Mladezhi-izbuhnaha-s-kampaniya-v-Mrezhata---quot-OBLEChI-SE--BE-quot---VIDEO-/155254/2/0", "text": "Една четвърт от всички тийнейджъри признават, че са си правили гола или полугола снимка и тази провокация е станала публична в интернет. Данните са от изследване на Центъра за безопасен интернет, предаде Нова тв.  В борбата срещу изнудването на деца в мрежата обаче трябва да се включат и родителите и самите деца. Това е посланието и на кампанията \"Облечи се, бе\" - да предупреди наивните, че неудачното поведение онлайн може да доведе до сериозни последствия, включително върху психиката на подрастващите.  Отваряш Facebook на телефона и едни снимки изпъкват на фона на всичко друго – разголваш се и започват да валят лайкове и коментари. Най-ползваните от деца социални мрежи изискват навършени 13 години. Още на 12, а и по-рано, 73% от децата в България са онлайн и вече имат профил. А в интернет има всичко – и хубаво, и лошо.  Киберскаутите са ученици и студенти, които се борят интернет да стане по-безопасен за децата и тийнейджърите. Казват, че тормозът в интернет започва неочаквано и най-често за отмъщение. Например, след раздяла между двама влюбен.  Противно на очакванията, да се снимаш гол или разсъблечен издава, че човек е неуверен в себе си и не се чувства добре в кожата си. Социалните мрежи ни заливат с групи, пълни с голи или полуголи снимки, език на омразата, нецензурни жестове и думи.  Най-рисковата група са младежите между 12 и 15 години. Децата могат да бъдат още по-изобретателни в жестокостта си, като променят снимка на свой съученик с фотошоп. Специалистите признават, че това не е най-страшното - зачестявали случаите на сексуални посегателства. Повече от 80% от съдържанието в педофилските сайтове е генерирано от самите деца доброволно и несъзнателно. Според специалистите причината е, че с тях не се разговаря достатъчно рано и достатъчно открито за секса.  Мина и Елена са част от онези киберскаути, които стоят зад кауза „Облечи се, бе!”. Правят го, защото не приемат случващото се.  ", "date": "2018.05.26", "title": "Младежи избухнаха с кампания в Мрежата: \"ОБЛЕЧИ СЕ, БЕ!\" (ВИДЕО)"}
{"url": "http://epicenter.bg/article/Chereshova-zadushnitsa-e--pochitame-pokoynitsite-/155255/2/0", "text": "Българската православна църква почита душите на покойниците и отслужва молебен в съботата преди големия християнски празник Петдесетница. Черешова задушница е втората задушница за годината, наричана е още Спасовска задушница, защото е свързана с поверието за прибирането на душите на всички покойници, които са били на свобода след Велики четвъртък, предаде Агенция \"Фокус\".  Православната църква е установила на този ден специално богослужение в памет на починалите християни. Чрез богослужението в църквата живите се молят за починалите, защото телесната смърт не прекъсва единството между вярващите.  След Възнесението на Господ входът на царството небесно раят, е отворен. Затова в този ден Църквата усърдно се моли през него да влязат починалите с вяра. На Петдесетница са дадени даровете на Светия Дух, които очистват от всяка сквернота. На задушница камбаната бие траурно с отмерен удар, да напомни за грижата за мъртвите. Богослужебното правило е по-особено, с усърдни молитви за починалите.  В източното православие в църковния календар има четири задушници - преди Месни Заговезни, след Спасовден, около Димитровден и Архангеловден. В тези дни близките на починалите посещават гроба, преливат го с вино, прекадяват го с тамян и след това раздават на присъстващите жито и храна за „Бог да прости мъртвите души“.  ", "date": "2018.05.26", "title": "Черешова задушница е, почитаме покойниците "}
{"url": "http://epicenter.bg/article/Borisov-v-Zagreb--Tova-sa-nashite-Balkani--nashata-Evropa--da-pazim-mira-i-sigurnostta---Na-zhivo--/155256/2/0", "text": "„17 май ще остане в историята“ – с тези думи министър-председателят на Хърватия Андрей Пленкович посрещна премиера Бойко Борисов, който пристигна на посещение в Загреб. Фокус в разговорите между Борисов и Пленкович е поставен върху сближаването със страните от Западните Балкани и осигуряването на непрекъсваемост на процеса, започнал в София.    Ако не гарантираме, че темата за Западните Балкани ще остане в дневния ред на Европейския съюз, тогава Срещата на върха в София е била просто една добра среща. Трябва да направим всичко възможно да не допуснем отново конфликт като този в бивша Югославия. Това са нашите Балкани, нашата Европа и затова трябва да положим огромни усилия. Така министър-председателят Бойко Борисов коментира постоянството, с което Българското председателство и лично той се ангажират с процеса на приобщаване на държавите от региона към Европа чрез постигане на свързаност, икономически растеж и разрешаване на двустранните конфликти.  Той посочи, че е обсъдил темата и с папа Франциск при аудиенцията си вчера и е получил съгласието му да посети България, Румъния и при възможност и друга държава от региона с основната цел да изпрати послание за мир и разбирателство.  Започнахме да решаваме проблемите в София и разчитаме на Хърватия да продължи процеса, каза Борисов. „Обединени можем да свършим много работа“, посочи той, като подчерта, че заедно с колегата си Пленкович се подкрепят при дискусиите в Европейския съвет, както и по темите, които се отнасят до общи проблеми в региона.  На пресконференция след срещата си с хърватския премиер, по чиято покана е в Загреб, министър-председателят Бойко Борисов подчерта, че диалогът може да доведе до разбирателство, дори между държави с многогодишни проблеми помежду им. Той даде пример в новия етап в отношенията между България и Република Македония и разказа за поредното съвместно честване, обединило двете страни – отдаването на почит в Рим на делото на светите братя Кирил и Методий.  Борисов благодари и за възможността броени дни след отбелязване на Празника на българската просвета и култура и на славянската писменост в хърватската столица да бъде открит паметник на патриарха на българската литература Иван Вазов, което е още един символ на близостта между страните и народите ни.  Премиерът Пленкович поздрави министър-председателя Борисов за организираната Среща на върха в София, която постави темите за Западните Балкани след 15-годишна пауза. „Това беше послание към всички наши съседни държави да продължат с реформите, а съвместно с тях и да изграждаме свързаност - транспортна, дигитална инфраструктура“, коментира хърватският премиер.  Той отбеляза чудесните политически и икономически отношения между Хърватия и България и подчерта, че ще продължи съвместното сътрудничество за влизане на страните в Шенгенското пространство и в еврозоната.  Премиерът Борисов припомни, че ангажираност по темата е заявена от Австрийското председателство, което ще поеме щафетата от Българското през втората половина на годината, и благодари за организирането след две години от Хърватия на нови разговори в софийския формат. Борисов изрази удовлетворението си, че Европейският съюз е разбрал, че Балканите не бива да остават изолирани, а държавите членки да са единни в позициите си и да не допускат конфликт в региона.  Хърватският министър-председател поздрави Борисов за начина, по който България изпълнява своето председателство на Съвета на ЕС и реализира приоритетите от програмата си.  Бойко Борисов изрази благодарност за гостоприемството на домакините и отбеляза: \"Нека на всеки 24 май България да има привилегията да посещава папата в Рим. Вчера беше такъв ден и направихме много за Балканите заедно с министър-председателя Заев. Посетихме заедно гроба на свети Кирил, бяхме заедно на литургия в българската църква. А между другото, освен в Загреб днес, и в Рим има паметник на Иван Вазов\".  Борисов подчерта, че основната цел на региона и на българската външна политика са сигурността и мирът на Западните Балкани: \"Това са нашите Балкани, нашата Европа\".  \"Но ако нямаме подкрепата на хърватите, които са следващ председател на ЕС, тази задача ще е трудна за изпълнение. Андрей трябва да поеме тази тема и да я постави на дневен ред. България и Хърватия са от силните държави и обединени можем да свършим много работа\", посочи българският премиер.  По-рано премиерът бе официално посрещнат от министър-председателя на Република Хърватия Андрей Пленкович. Съставът на делегацията на Република България включва Н. Пр.Таня Димитрова, извънреден и пълномощен посланик на Република България в Република Хърватия, Йорданка Фандъкова, кмет на Столична община, Румяна Бъчварова, началник на политическия кабинет на министър-председателя и др.  В хърватската столица премиерът Бойко Борисов ще открие паметник на Иван Вазов в парка „Бундек\", „Алея на поетите\". Монументът е символ на историческите връзки между България и Хърватия.  След визитата в Загреб Борисов ще отпътува за Украйна. В Киев министър-председателят Бойко Борисов ще проведе среща с президента на Украйна Петро Порошенко и с премиера Володимир Гройсман. По време на разговорите ще бъде дискутирано задълбочаването на контактите между двете страни, както и актуални външнополитически въпроси. В неделя премиерът Борисов ще участва в церемония по откриване на мемориална плоча на Димитър Пешев.  ", "date": "2018.05.26", "title": "Борисов в Загреб: Това са нашите Балкани, нашата Европа, да пазим мира и сигурността! (ВИДЕО) "}
{"url": "http://epicenter.bg/article/Tsvetanov-razgovarya-sas-saprugata-na-bivshiya-makedonski-prezident-Boris-Traykovski---Vilma-/155257/2/0", "text": "Председателят на ПГ на ГЕРБ и заместник-председател на партията Цветан Цветанов разговаря със съпругата на бившия македонски президент Борис Трайковски - Вилма Трайковска. Това съобщиха от пресцентъра на ПП ГЕРБ. Разговорът се състоя в рамките на регионалната Балканска молитвена закуска в Тирана.  Цветан Цветанов и Вилма Трайковска обсъдиха текущата политическа ситуация в региона и положителните тенденции, които се наблюдават в резултат на Българското председателство на Съвета на ЕС. Двамата се обединиха около мнението, че стабилността и мирът на Балканите зависят от всички държави в региона.  Трайковска благодари за лидерството на България в тази посока и за готовността ѝ да работи за общото бъдеще на страните от Западните Балкани в Европа.  Председателят на ПГ на ГЕРБ и заместник-председател на партията Цветан Цветанов разговаря и с Марк Притчард - депутат в Камарата на представителите в парламента на Обединеното Кралство. Двамата обсъдиха актуални теми от сектор „Сигурност“, както и последиците за сътрудничеството с Великобритания в сектора, които биха могли да възникнат след излизането на Великобритания от ЕС.  Цветан Цветанов подчерта, че за да не изгуби от своите оперативни способности, ЕС трябва да избегне третирането на Великобритания като трета страна след Брекзит. Той даде висока оценка за системата за сигурност на Обединеното Кралство, което е нетен доставчик на информация за системите в сектор „Сигурност“ на ЕС.  Притчард отбеляза, че запазването на нивото на сътрудничество в сектора е изключително важно за Великобритания и благодари на Цветанов за ясната му и прагматична позиция по темата  ", "date": "2018.05.26", "title": "Цветанов разговаря със съпругата на бившия македонски президент Борис Трайковски - Вилма "}
{"url": "http://epicenter.bg/article/Tazhna-vest--Napusna-ni-golemiyat-balgarski-hudozhnik-Svetlin-Rusev-/155260/2/0", "text": "На 84-годишна възраст почина големият български художник, общественик и колекционер на произведения на изкуството Светлин Русев, съобщи БЛИЦ.   Вежди Рашидов потвърди пред Епицентър.БГ тъжната вест.   \"Отивам да подготвя гроба и всичко за поклонението и погребението. Колкото и да беше голям, Светлин си остана един самотник. Ще го изпратим достойно\", сподели бившият министър на културата, който в последните години имаше близко творческо взаимодействие с Русев. Академикът е издъхнал тази сутрин в дома си от инфаркт.  Тялото му е открито от негов близък роднина, който е отишъл да го види.    Светлин Русев е роден е на 14 юни 1933 г. в плевенското село Върбица. Завършва живопис в ВИИИ „Н. Павлович“ през 1959 г. при проф. Дечко Узунов. Член на БКП от 1971 г.  Преподава във ВИИИ „Н. Павлович“ – професор (1975). Председател на Съюза на българските художници в периода 1973 – 1985 г.  Между 1982 и 1984 г. е първи заместник-председател на Комитета за култура. От 1985 до 1988 г. е директор на Националната художествена галерия.  Светлин Русев е народен представител в редица Народни събрания до 1989 г. и с листата на БСП в Седмото велико народно събрание през 1990 г. По това време е член на Висшия съвет на БСП.  Действителен член (академик) на Българската академия на науките от 2003 г. Почетен доктор на Шуменския университет. Член-кореспондент на Академията за изящни изкуства в Берлин (1983). Почетен председател на АИАП в Париж (1982). Почетен член на „Ника-Кай“, Япония (1984). Почетен член на „Кюнстлерхаус“, Виена (1985).  Светлин Русев е носител на много награди за изкуство, между които голямата награда на Съюза на българските художници (1986), награда „Владимир Димитров – Майстора“ (1987), на името на Кирил Петров (1988), награда за портрет Радом – Полша, награда „Габриел Оливие“ – Монако. Удостоен е с държавно звание Народен художник. Носител е и на държавната награда „Паисий Хилендарски“.  Работи като живописец и монументалист. От 1961 г. участва в общи художествени изложби и в представителни изложби на българското изобразително изкуство в чужбина.  Самостоятелни изложби в София (1963, 1967, 1973, 1977, 1980, 1982, 1986) и в чужбина: Москва, Ленинград, Мексико, Будапеща, Варшава, Букурещ, Берлин, Виена.  Негови творби са изложени в Национална художествена галерия в София и са част от много художествени галерии и частни колекции в България и чужбина.  ", "date": "2018.05.26", "title": "Тъжна вест! Напусна ни големият български художник Светлин Русев "}
{"url": "http://epicenter.bg/article/Borisov--Pametta-za-Vazov-vinagi-shte-bade-garant-za-chistotata-na-balgarskiya-ezik-/155262/2/0", "text": "Министър-председателят Бойко Борисов и министърът на външните и европейските въпроси Мария Бурич откриха паметник на Иван Вазов в Загреб. Той е разположен в парка Бундек на Алеята на поетите, където са и монументите на Александър Пушкин и Сергей Есенин.  Под бюста е изписан стих от “Моите песни” на патриарха на българската литература:  „Вижте надписът колко е пророчески, земен, обикновен и в същото време гениален, отчитайки не само характера на българина, а може би и на целите Балкани“, каза българският министър-председател и благодари, че на хърватски са преведени голяма част от произведенията на Иван Вазов и днес заедно отдават почит към делото му. Премиерът посочи и че паметта за Вазов винаги ще бъде гарант за чистотата на българския език.  Инициативата за издигането на паметника на Иван Вазов в хърватската столица е на посолството на България, като изграждането и поставянето на бюста е финансирано със средства от дарения.  Идеята за поставяне на паметник е вдъхновена от дългогодишното лично приятелство на патриарха на българската литература с хърватския новелист и преводач д-р Фран Гундрум-Ориовчанин. Хърватинът е превел редица творби на Иван Вазов, включително „Под игото“, публикуван в гр. Крижевци през 1898 г.  Откриването на настоящия паметник е от изключително значение за демонстриране на дълбоките исторически връзки между нашите две държави в областта на културата и образованието.  ", "date": "2018.05.26", "title": "Премиерът: Паметта за Вазов винаги ще бъде гарант за чистотата на българския език (СНИМКИ)"}
{"url": "http://epicenter.bg/article/Aleksi-Stratiev--Sluchaite-na-podkupvane-na-politsai-namalyavat--VIDEO-/155258/3/0", "text": "„Моето убеждение е, че случаите на подкупване на полицаи намаляват, тъй като в системата на МВР се предприеха доста драстични мерки да се ограничи това”, коментира пред бТВ Алекси Стратиев, бивш началник на Пътна полиция.  По-рано бе разпространен видеоклип на шофьор, който уличи катаджия в искане и получаване на подкуп.  „Нещото, което намалява корупцията, това е замяната на хората за контрол с технически средства за контрол. Второто е, че всички пътни полицаи би трябвало да са оборудвани с камери в автомобила, микрофони на ревера и проверката да се извършва в това видеонаблюдение”, пояснява Стратиев.  По думите му заснетият видеоклип показва, че полицаят шантажира момчето, защото говори за „спестени няколко стотин лева” и спиране на автомобила от движение, което не е вярно.  „Този човек е водач на автомобил и би трябвало да познава закона, да се присмее на полицая и да го почерпи с лукче, ако има”, коментира Стратиев.  Според бившия началник на Пътна полиция полицаят от видеоклипа по всяка вероятност ще бъде отстранен от работа, но момчето ще остане без наказание.  Според Стратиев процесът на противодействие на корупцията е двупосочен – към служителите на реда и към всички останали.  „Хората трябва да разберат, че не това е решението на какъвто и да било проблем”, коментира Стратиев.  ", "date": "2018.05.26", "title": "Алекси Стратиев: Случаите на подкупване на полицаи намаляват (ВИДЕО)"}
{"url": "http://epicenter.bg/article/Akad--Svetlin-Rusev--Uzhasat--koyto-satvori-savremenniyat-svyat--go-dalzhim-na-Velikite-sili-/155261/11/34", "text": "В последни дни на 2016 година Светлин Русев не излезе от ателието си. Коледа и Нова година художникът прекара там, пред платната, върху които след денонощен труд изплуваха Голите тела на неговите Мадони.  Една зимна приказка, завладяна от ефирното женско присъствие, подарена на неговите почитатели, които могат да им се насладят в столичната галерия \"Арте\".  Маестрото си наложи за пореден път този спартански режим заради почитателите си. Последната му изложба \"Носталгичен град\", открита в средата на декември в \"Арте\", бе откупена, преди да бъде открита. Галеристките останали смаяни, когато в навечерието на Коледа новите собственици на картините на Русев си ги поискали и... буквално ги свалили от стените. Галерията останала празна, а изложбата била планувана до средата на януари. Тогава Русев решава да я напълни отново и започва да рисува денонощно...    - Художникът, когато се реализира като художник, независимо от цената на усилията, и всички естествени и неестествени препятствия — нищо не губи! Това му е съдбата - избор, който сам е направил за себе си, с всички рискове и изпитания. Надпреварата с времето е задължителна, независимо от осъзнаването, че то винаги е пред нас. Но уловеният миг е достатъчен да оправдае илюзиите и „гоненето на вятъра”.  - Завистта отдавна съм оставил на отглеждане при самите завистници. Кой и защо завижда - е отрова, която трови собствените си производители. Нашият занаят има нужда от чисти стимули — завистта е извън тях.    - Страх от смъртта не съм имал, по простата причина, че нито ще ни отмине, нито е краят! Животът Отсам и Отвъд е нещо, в което вярвам, но къде и кога „неизвестното” ще стане част от нас - не ни е дадено да знаем. По-скоро се притеснявам за хаоса, който оставям след себе си и безсилието да вкарам в някакъв порядък и себе си, и амбициите, с които обременявам живота си. Не знам, кой ще се оправя с това, което аз не успях да се справя?    - Не знам дали е видение от болницата. Едва ли! Още повече, че текстът беше писан още преди няколко години, но смисълът му остава и днес, и утре. Дали ангелчето ме води, или аз него - не знам! И докато правих картината, не си давах сметка за подобни тълкувания. Но времето ще покаже накъде сме тръгнали с него — но когато има ангелче, да се надяваме, че е изпратено да ни води и пази.    - За щастие образът на Благодарността не се рисува, а се живее като поведение и действия, което малко или много ни задължава да бъдем част от самата нея, от нейния смисъл и съдържание.  - Избягвам темата за подобни самоанализи. Да не предизвикваме дявола! Навярно самосъзнанието за многото несвършена работа не ми дава възможност да мисля за години, здраве, енергия, сън и разни други подробности. Мога само да благодаря на Съдбата, че все още ме държи в работна кондиция.  - Безсмислена е „играта на багри и цветове”, ако в сърцевината си картината не носи енергията и чистотата на един друг, по-възвисен духовен свят. Всъщност това, не външното майсторство определя трайния духовен живот на картината във времето. Едни произведения остават само във времето си, други живеят в пространството със свое време, наречено вечност. Това е и надеждата, и илюзията, че светът на картината започва над нейните външни привидности и носи частици от душата на художника.  - Усещането, което носи определен цвят, е извън него и се определя от преживяването, вълнението и внушението, заложено в него. И в този смисъл всеки цвят носи различно излъчване, независимо дали е червен, син, черен и т.н. Червеното може да е кърваво и драматично, а може да е светло, празнично и весело, синьото може да е хладно и студено, а може да е ведро и красиво. Червената, синята или черната боя не са цвят на определено усещане, преди да се докоснат от художника.  - Не знам! Все още това, което наричат слава, е извън мен и извън амбициите ми. Единствената дан, която имам да плащам, е за това доколко съм бил заслужил едно или друго признание. Научих се да не се вземам много на сериозно, когато става дума за лаврови клончета, а и те, ако не се поливат много, бързо увяхват, ако вече някой загрижен за духовното ми здраве, не ги е проскубал...!  - Очевидно, че светът и ние като част от него плащаме за всички безумия, които заедно и поотделно сме сътворили. За художника в определен смисъл картината е спасение, но собственото ни спасение не е спасение за целия потъващ кораб. Няма спокоен и подреден свят само за едни, а за други — глад, мизерия и разруха! Винаги ме е изненадвала късата памет на световните политици и държавници. Не знам как четат уроците на историята, но очевидно, че четат само тези страници, които тях ги интересуват! Накъде вървим? Дори не смея да мисля! Ужасът, който сътвори съвременният свят, дойде след определени действия, поведение и интереси на тъй наречените Велики сили и техните „цивилизационни избори”. За съжаление дойде време, когато всички ще трябва да плащаме за тяхното безумие. Няма разумна и оправдана политика, която носи смърт. „Цивилизационният избор е една политическа демагогия!“    - Преди политиците и държавниците да разбъркват света, верската нетърпимост не беше знаме на разрухата и националното самоосъзнаване на исляма като държавна религия. Преди 20-30 години имаше ли ислямска държава?! Кой и защо я създаде?! Сега, когато духът е пуснат от бутилката, продължаваме да си затваряме очите пред първопричините. Телените заграждения не решават проблема ... — когато всичко ти е отнето и разрушено, когато братоубийството е религия — няма забранени граници на спасението.    - Все още ми се иска да вярвам, че идеите на хуманизма все още са живи. Но и състраданието, и хуманизмът, и съпричастността не могат да бъдат обслужваща политика на едни или други сили. А в момента точно това правим! Хуманизмът не е привилегия на по-богатия и по-силния.    - Най-голямото постижение и завоевание на Европа — обединена Европа е изправена пред най-сериозното си изпитание. Ако тъй нареченият европейски елит допусне провала на идеята - обединена Европа - това означава връщане на Европа към една история, която нищо добро не помни - освен войни и насилие. Трябва да си даваме сметка кой печели от една слаба и разделена Европа? И причината няма да е бежанската вълна, а тези, които я предизвикаха. Европейските лидери трябва да си дават сметка, че никога Европа не е живяла толкова дълго без войни! Дори и само това да е, обединена Европа трябва да пребъде.  - Нямам слабост към политическите пророчества. Не искам да разчитам никакви знаци, когато е известно, че във властта и хората, и идеите им се променят! Дано звездите са по-благосклонни към света и България — но и те не всичко огряват от всички страни.    - Не само аз съм изненадан от цялата ненавист, безпаметие и разруха, които ни владеят толкова дълго време. И друг път съм цитирал една мисъл на Учителя: „Свободната воля е повод за най-големи противоречия. За едни тя се превръща в своеволие, за други в неотговорност, за трети в безумието на гордостта. Само този, който е минал през дисциплината на духа, може да знае колко сурова е всъщност свободата.“ Това не го разбрахме! Не искам да приписвам всичко на националния Гений на завистта. Но времето, което ни даде възможност да преосмислим и собствената си история, и всичко, което е натрупало върху костите и жертвите на робството, на фашизма и комунизма, беше проиграно като възможност и за оценка на миналото, и за историческо покаяние. Не може да искаш възмездие за Ястребино, за отрязаните партизански глави, без покаяние и реална оценка на един друг период, в който без съд и присъда си отиваха невинни хора, когато лагерите в Белене, Ловеч, Куциан са една от най-срамните страници на близката история. Ние разделихме и в смъртта мъртвите на наши и ваши. Къде, в кое народно събрание, коя политическа сила направи реална оценка и на своята отговорност, и на националната ни история?! За да стигнем до това необходимо национално помирение и покаяние! Аз все още вярвам в илюзията на едно историческо покаяние, в което поне няма да ровим костите на мъртвите. Обединена Европа се опита да ни даде пример на почит към жертвите на войните. А ние къде сме? В паметници на жертвите от фашизма, в паметници на жертвите на комунизма!    - Когато си преживял тъй наречените „Съображения на Т. Живков”, и когато всички творчески и партийни организации бяха принудени да осъдят един художник за това, че е вдигнал глас за спасението на хора, когато си бил предаван и от свои, и от чужди, когато си видял най- красивите си илюзии и най-доброто, което си постигнал омърсено и политизирано от хора, които не смееха някога името си да кажат от страх, най-малкото подобна агресия може да ме впечатли. Наясно съм, че отровата на отрицанието е самоубийствена и преди всичко разяжда този, който я носи. В този смисъл малко жал ми става за тях.  - Възможността и доверието, което имах от Вежди при изграждането и реализацията на „Квадрат 500” струваха повече от всичко, което съзнателно или несъзнателно времето беше натрупало в отношенията ни. Знам какво е за българското изкуство този музей — той е над нас, над нашите страсти и пристрастия. Мисля, че това се осъзна и от двама ни.  - Националното, българско самосъзнание. И продължаваме да живеем в национално безпаметие.  - Отдавна, след Жан Виденов и особено след Станишев, не бих я припознавал като моя партия. В моята партия бяха Лилов, Радичков, Тончо Жечев, Ивайло Знеполски, Стоимен Стоилов, Копринка Червенкова, Младен Киселов, Стефан Продев … Трудно ми е в стила, поведението и агресивното самочувствие да направя някаква връзка и с класическите леви идеи, и с новото време с новите проблеми. Отдавна, в едно интервю казах: „За съжаление нямам барикада!” Разбира се, всяка промяна носи очакване. Да се надяваме, че ще видим една национално отговорна българска партия, която е в състояние да вижда освен своите слабости и успехите на другите.  - Не мисля, че Борисов слиза от върха. Не бързайте! А и непоискан съвет не се дава.  - Нищо старо не забравиха и нищо ново не научиха. Не научиха, че в политиката си не за себе си, а за националната кауза, доколкото си в състояние да я осъзнаеш!  - Не! Не бих доставил удоволствие на враговете си. Разбира се, не съм препълнен с любов, но гняв — не! Опитвам се да ги разбера заради малкото милост и към себе си.  - Наивна Илюзия, но живея с Нея!  - Прекалено сложна и непостижима задача. Цял живот това правя, но съм далече от отговора на въпроса Ви!  ", "date": "2018.05.26", "title": "Акад. Светлин Русев: Ужасът, който сътвори съвременният свят, го дължим на Великите сили "}
{"url": "http://epicenter.bg/article/Turskata-lira-se-srina-do-rekordni-niva-spryamo-dolara-/155284/4/0", "text": "Тревожни дни за турската икономика - стойността на паричната единица в страната продължава да пада и достигна до рекордно ниски нива спрямо долара. Властите в страната вече обявиха мерки за излизане от създалата се ситуация на фона на предстоящите предсрочни президентски и парламентарни избори в края на юни. Кабинетът в Анкара демонстрира увереност, че контролира кризата с лирата, предаде БНР.  Централната банка реагира като увеличи лихвите по заемите от 13,5 на 16,5% и разреши на износителите да изплащат в турски лири взетите вече от тях заеми в чужда валута. Икономистът Барту Сорал, бивш директор в Програмата на ООН за развитие коментира, че турската икономика има няколко основни проблема, сред които задлъжнялостта и търговският дефицит:    Хората в Турция са разтревожени от инфлацията, която за пръв път от години насам бележи двуцифрени стойности. Страната е голям вносител на енергоресурси и покачването на цените на петрола означава и поскъпване на горивата. Друг проблем е структурата на задлъжнялостта на турските потребители, отбелязва Барту Сорал:    Барту Сорал предупреждава и за други възможни последици. По думите му, ситуацията ще се отрази на износа, който ще стане по-евтин, а от друга страна производственият сектор ще изпитва сериозни затруднения. Като друг проблем икономистът очертава спадането на курса на лирата не само спрямо долара, но и срещу други валути, например еврото. Общата стойност на дълга понастоящем е 223 млрд. долара, а през 2003 година той е бил 25 млрд. долара.  Според Сорал ключовият въпрос е не дали вземаш заеми, а за какво взетите средства се използват. Той е на мнение, че те трябва да се инвестират в сектори с конкурентни предимства и в дългосрочни стратегически планове за изграждане на производства с висока добавена стойност, а не просто за потребление или изграждане на пътища и мостове. Запитан как са били използвани парите, Сорал отговаря:   ", "date": "2018.05.26", "title": "Турската лира се срина до рекордни нива спрямо долара "}
{"url": "http://epicenter.bg/article/Putin-predupredi-NATO--Ne-prekrachvayte-chervenata-liniya-v-Ukrayna---SNIMKI--VIDEO-/155250/7/0", "text": "Студената война завърши, СССР се разпадна, но НАТО въпреки всичко се приближава към границите на Русия. Освен това, Западът провокира украинската криза, като организира държавен преврат. Това заяви президентът на Руската Федерация Владимир Путин на среща с ръководителите на световните информационни агенции. Тя се проведе като част от програмата на Международния икономически форум в Санкт Петербург, предаде ТАСС.  \"Има някакви граници, разбирате ли, червената линия не трябва да бъде преминавана. Отнасяйте се с уважение и към нашите интереси. Ние сме готови, а на какво са готови нашите партньори\", запита президентът.  По време на беседата, организирана от ТАСС, Путин детайлно разясни позициите си по ключови проблеми от световната политика. В нея участваха представители на информационни агенции от 9 страни, включително Русия. Президентът отбеляза, че такива срещи са полезни и важни. \"Срещите в подобен формат станаха традиционни и уникални. Те ми дават възможност да изкажа позициите си по въпроси от фундаментален характер\", отбеляза той.  Путин отбеляза, че смята и за в бъдеще да се придържа към закона, който забранява повече от два последователни президентски мандата.  \"Винаги строго съм се придържал към Конституцията на РФ. Сега карам втори мандат подред. Помните, че преди това бях два мандата президент и напуснах поста, защото Конституцията не позволява трети мандат. Възнамерявам да се придържам към това правило и в бъдеще\", увери руският лидер.    Русия смята цена на нефта около $60 за барел за балансирана и разумна, подчерта президентът. Цените над това ниво ще предизвикат проблеми за потребителите, в което основните производители на са заинтересувани. Да, високите цени са от полза на бюджета, но има и други фактори, като например растежа на възможностите за конукренцията, най-вече шистовия добив в САЩ, заяви той.  \"Не сме заинтересовани от безкрайния ръст в цените на енергоносителите. Ако ме попитате каква цена ние смятаме за справедлива, аз бих отговорил - справедлива или не, нас напълно ни устройва цена от 60 долара за барел\", обобщи Путин.    Президентът изрази надежда, че ще бъде постигнат компромис между САЩ и КНДР.  \"Ние смятаме, че преките преговори между САЩ и Северна Корея на всякакво ниво са крайно необходими и без такъв диалог едва ли ще се разреши извънредно сложният проблем с освобождаването на Корейския полуостров от ядрено оръжие. Затова се надяваме, че срещата между лидерите на САЩ и КНДР ще се състои и ще завърши с положителни резултати. Но за да са случи това, според мен на КНДР трябва да бъдат дадени гаранции за нейния суверенитет и неприкосновеност, гаранции за възможността сами да решават своята съдба\", подчерта президентът.   Президентът кподчерта, че отношенията му с Тръмп \"нито са се подобрили, нито са се влошили\".  \"Между нас практически няма пряк диалог и това не ни позволява да постигнем какъвто и да било напредък в руско-американските отношения\", каза руският лидер.  Според него това се дължи в значителна степен на продължаващ конфликт вътре в американския елит. Путин заяви, че се надява този конфликт \"някога да свърши и обективната нужда от развитие на руско-американските отношения да доведе двете страни на масата за преговори\".  \"На президента на САЩ и досега не му дават възможност, по вътрешнополитически съображения, мотивирайки това най-малкото с намеса на Русия в американските избори, да организира нормална работа с нас\", допълни по темата руският президент.  Президентът призова да се развиват отношенията с Япония.  \"Колкото по-голямо е сътрудничеството, толкова по-големи са шансовете да изградим нови отношения, да създаваме условия за решаването на стари проблеми като мирния договор. Именно затова се договорихме с премиера Шиндзо Абе да реализираме неговото предложение за реализиране на нашето сътрудничество по 8 направления. Ще създаваме условия и за съвместна работа на Курилските острови и като цяло да развиваме нашето взаимодействие. Ще работим за това да намерим работещи компромиси\", отбеляза Путин.  Държавният глава подкрепи правото на Турция да купува въоръжения от Русия. \"Турция е страна от НАТО, но е решила да придобие военни системи, при това напредничави, без да преувеличавам, най-добрите в света в своя клас и какво - престъпление ли е това?\" потита той. Същото според него се отнася и до самолетите.   \"Кой има право да ограничава суверенна страна при избора на стоки, за да обезпечи своята сигурност?\", недоумява президентът.    Президентът категорично отхвърли всякакви предположения за намеса на Русия в работите на други държави.  \"Това е пълна глупост, просто бълнуване\", каза той, давайки за пример Брекзит. \"Това са вътрешни процеси в самата Великобритания. Тогава (ако са верни твърденията за намеса на Русия в този процес) можем да заподозрем, че привържениците на излизането на Великобритания от ЕС са наши агенти. Доколкото си спомням министърът на външните работи (Борис) Джонсън беше за Брекзит? Може би и той е наш агент\", попита иронично Путин.  \"Просто, ако има желание да се развалят отношенията с Русия, то могат да ни обвинят във всички смъртни грехове, което и често става точно така. Но това е много вредна и опасна за всички ситуация. Това разрушава системата на международните отношения. А ние сме длъжни, напротив, да я укрепваме\", убеден е президентът.  Путин припомни, че Студената война е завършила, СССР се разпадна, но въпреки това НАТО се приближава към границите на Русия. Освен това, страните от Запада провокираха украинската криза, като организираха държавен преврат.  \"Има все пак някакви граници, разбирате ли, червената линия не трябва да бъде прекрачвана. Нека се отнасяме с уважение и към нашите интереси. Ние сме готови за това, а на какво са готови нашите артньори?\" зададе въпрос руският лидер.  Представител на испанската агенция попита президента кой според него ще победи на Световното по футбол, което се провежда в Русия. \"Испания\", моментално отговори с усмивка Путин.  Той изрази увереност в успешното провеждане на Мондиала. \"Наша голяма задача е достойно да организираме и проведем този празник за всички любители на футбола в цял свят\", подчерта той.  Путин бе попитан кой е любимият му отбор. \"Кава се Явара-Нева. Това е клуб по джудо и аз съм сред създателите му\", похвали се президентът.   ", "date": "2018.05.26", "title": "Путин предупреди НАТО и Запада: Не прекрачвайте червената линия в Украйна! (СНИМКИ, ВИДЕО)"}
{"url": "http://epicenter.bg/article/Obvineniyata-sreshtu-Platini-sa-sneti--zavrashta-se-vav-futbola-/155280/8/0", "text": "Бившият футболен ръководител Мишел Платини заяви, че обвиненията към него от страна на властите в Швейцария във връзка с предполагаеми злоупотреби с пари са снети. Французинът планира да се завърне във футбола, след като няма доказателства срещу него за извършване на неправомерни действия и получаване на нерегламентирани плащания от страна на ФИФА, предаде бТВ.  \"След (три) години на разследване стана ясно, че съдът в Швейцария просто потвърди истината, като каза официално, че няма нищо незаконно в моите действия с ФИФА. Тази информация от съдебните власти показва моята невинност. Тези три години бяха болезнени и трудни. Бях ограбен с три години лишаване от право да работя. Ще се върна във футбола. Все още не мога да кажа кога, къде и как, твърде рано е\", заяви Платини.  Легендарният французин, който заемаше поста президент на УЕФА, беше наказан с лишаване от права за извършване на всякакъв вид дейност във футбола. Санкцията беше свързана с плащане на ФИФА към Платини на стойност 2,02 милиона долара за работа, която французинът е извършил около десет години по-рано. Плащането е станало факт през 2011 година с разрешението на тогавашния президент на световната футболна централа Сеп Блатер.  ", "date": "2018.05.26", "title": "Обвиненията срещу Платини са снети, завръща се във футбола "}
{"url": "http://epicenter.bg/article/Vechniyat-ergen-Hyu-Grant-se-ozheni--VIDEO-/155270/10/0", "text": "Вечният ерген Хю Грант сключи брак на 57 години, съобщиха британски медии, цитирани от бТВ. Актьорът се е оженил за шведската продуцентка и телевизионна водеща Ана Еберстийн.  Двамата са се венчали на скромна церемония в лондонския квартал „Челси”, разкриха медиите, като публикуваха снимки на младоженците.  39-годишната Еберстийн е майка на трите най-малки деца на Хю Грант. Актьорът има други две от предишна връзка.  През 2000 г. той се раздели с актрисата и модел Лиз Хърли след 13-годишна връзка.  ", "date": "2018.05.26", "title": "Вечният ерген Хю Грант се ожени (ВИДЕО)"}
{"url": "http://epicenter.bg/article/Donika-Rizova-sreshta-komodski-varan--Kamila-Parkar-Bouls-nagradi-balgari-za-opazvaneto-na-slonove-/155244/10/0", "text": "Ако в неделя привечер се заслушате внимателно в тишината,  ще чуете как понеделникът си точи ноктите... Отложете този изнервящ звук с 60-те минути на Покана за пътуване.   Повечето от вас познават   от телевизионния екран. Любителите на пътешествията може би са надниквали в личния й сайт, защото когато пътува тя не прибира журналистиката в шкафа, ами е все така любопитна, наблюдателна и задаваща въпроси. Освен това ходи на места, които са сред първите няколко точки в списъка на мечтите – Карибите, остров Комодо, Австралия, Нова Каледония…   Преди няколко години Доника Ризова  сподели как и къде се вижда след време: „Мечтая  да  пиша книга някъде на топло. Там, където има море и красиви залези. Клиширано е, обаче много ми харесва тази мисъл. Всъщност защо да е клиширано? Малцина го постигат, значи е красив блян. Пожелайте ми го!”.   Днес тя вече живее в своя блян съвсем наяве и обяснява защо е избрала Палма де Майорка за новия си адрес, а също така и какво има в музея на човекоядството.   Онези, които очакват неизвестни факти и непознати страници от българската история, няма да останат разочаровани. Този път   разказват за Паметника на българските партизани в Словакия и защо той няма нищо общо с партизаните.   Искам да ви разкажа за едно пътуване, което продължава 40 години. Не, нямам предвид библейския Мойсей и броденето на неговия народ през пустинята.   пътува 4 десетилетия от първата си среща с романа на Булгаков „Майстора и Маргарита” до написването на симфоничната творба „Сънят на Пилат”, което пък му отнема четири години.  Краят на това музикално странстване е на 29 май в зала „България”.   Не, не съм права! Със световната си премиера произведението, замислено като балет, има всички шансове да тръгне към международната си слава, след като диригент е маестра Любка Биаджони цу Гутенберг, а изпълнението – от нейния оркестър „София Симфоникс”. За радост на меломаните, входът за концерта е напълно безплатен, защото е с подкрепата на „Културна програма на българското председателство на Съвета на Европейския съюз 2018”.   Пловдивските ценители на качествената музика също имат възможност да чуят „Сънят на Пилат” – на 13 юни в Античния театър, отново с вход свободен. Само онези, които са били в НДК на концерта за 60-годишнината на Стефан Димитров са наясно, че това не е първото класическо произведение на композитора на поп и филмова музика. Там прозвуча симфоничната поема „Реката” по стихове на Миряна Башева.     работят здраво, но когато пътуват, също го правят с размах. Неотдавна  получиха медал от херцогинята на Корнуол Камила Паркър-Боулс за участието си в акция за спасяване на индийските слонове. Те били поздравени като достойни представители на България и на Югоизточна Европа в една от най-приказните и невероятни благотворителни кампании - Тravel to my еlephant, на клуб Quintessentially.  Конвой от 85 авантюристи поели по 400-километровото трасе, преминало през индийските щати  Раджастан, Кимсар, Пушкар и стигнало до Джайпур. Придвижвали се с моторикши, мотоциклети, характерни гуджаратски возила,раздрънкани джипове  и автомобили   Гергана Ташкова разказа за цветното си приключение специално за „Покана за пътуване”. Куриозното е, че тя така и не разбрала, че в групата е имало световни знаменитости и холивудски звезди. Прочела за това чак след като се прибрала в България. Сред патроните на кампанията са махараджата на Джодпур, британската принцеса Йожени ъф Йорк, актьорите с международна слава Джеймс Каан и Голди Хоун. В изключителното преживяване се включили и гурме експертът Наташа Корет, моделите Ясмин и Амбър ле Бон...   Да попадне в  , за туриста е проклятие и благослов. От една страна, има да се диви на непрестаннитередици от „самодейни колективи“, които се нижат по Площада на свободата с часове, от друга - ще му е адски трудно да цепи като ледоразбивач срещу потоците от хора в национални носии, за да разглежда удивително красивия център.   Веднага се гмурвам в множеството. На всеки 30 сек. диктор бодро съобщава имената на преминаващите групи. При положение че парадът на участниците се точи от 9,30 до 16 часа, очевидно актьорите трябва да се сменят, иначе биха изгубили октавите на бодростта си.  По цялото трасе публиката аплодира, окуражава, радва се на любимците си. А те са от цялата страна! Моми с венци от цветя или житни класове, момци с ореоли от дъбови клонки, майки, които бутат колички във фолклорни  облекла, дечица, нагиздени като родителите си, дори... група японци, въвлечени в марша с латвийски шапки и панделки.   Неизменно ме гложди въпросът как бихме се справили ние – царете на дезорганизирания хаос, с подобна несъразмерна организация. Едва ли толкова перфектно: на всеки ъгъл стоят пирамиди с бутилки минерална вода с предвидливо поставени кошчета за употребените шишета (и всички ги използват – учудващо). През 50 м момичета с радиостанции направляват групите, подсещат ги да се усмихнат, да вдигнат високо знамената и плакатите с имената на регионите си… Безкрайна редица от химически тоалетни е строена за всякаква нужда. Между тях-– чешмички.     Но организацията на гигантското етносборище е само детайл на фона на „неравноделния“ калдъръм - камъните са различни, защото в Средновековието всеки търговец, който влизал в Рига, е трябвало да донесе по два като „билет“ за вход, понеже наоколо имало много гори, но скалите са кът.   ", "date": "2018.05.26", "title": "Доника Ризова среща комодски варан, Камила Паркър-Боулс награди българи за опазването на слонове "}
{"url": "http://epicenter.bg/article/Boyko-Borisov-i-kral-Huan-Karlos-I-zaedno-vav-VIP-lozhata-v-Kiev-/155282/8/0", "text": "Двама от най-запалените фенове на Реал Мадрид - българският премиер Бойко Борисов и почетният крал на Испания Хуан Карлос I, ще са във ВИП-ложата на ст. \"Олимпийски\" в Киев за финала на ШЛ между кралския клуб и Ливърпул. Бойко Борисов пристига на двудневно посещение в Украйна, а като гост на президента Петро Порошенко за него има запазено място в ложата, предава Канал 3.  Хуан Карлос I ще отмени в Киев действащия монарх и негов син Фелипе VI, който на всичко отгоре е привърженик на Атлетико Мадрид. Кралят беше на финала на Лига Европа в Лион при победата на Атлетико с 3:0 над Олимпик Марсилия, затова сега остана в Испания за Деня на въоръжените сили.  Друг високопоставен фен на кралския клуб - премиерът Мариано Рахой, също планираше да присъства на ст. \"Олимпийски\" в Киев, но бе принуден да остане в Мадрид заради неприятната изненада (вот на недоверие), която му сервираха от опозиционната Социалистическа партия тази седмица.  В ложата, освен Порошенко и други украински политици, ще заеме място и бившият световен шампион по бокс в тежка категория Витали Кличко, който е кмет на Киев.  Общо 120 са местата за най-престижната ВИП-ложа на ст. \"Олимпийски\" в Киев, а достъпът на простосмъртни в нея е немислим, отбелязват украинските медии.  Повечето специални гости на финала пристигат в украинската столица със собствени или наети частни самолети няколко часа преди мача (21,45 ч. българско време). От летището те ще бъдат превозени директно до подземния паркинг на стадиона, а оттам до удобните им кресла в ложата води отделен таен асансьор.  Междувременно президентът на Украйна Петро Порошенко обяви, че неговото семейство подкрепя и двата отбора на финала.  \"Синът ми Михаил, който преди играеше за детския отбор на Динамо Киев, е страстен привърженик на Ливърпул. А дъщеря ми Евгения е твърдо за Реал, тоест моят дом е за двата клуба\", каза Порошенко.  ", "date": "2018.05.26", "title": "Бойко Борисов и крал Хуан Карлос I заедно във ВИП-ложата в Киев "}
{"url": "http://epicenter.bg/article/Ninova-kam-zhitelite-na-Galiche--Dayte-primer--Vie-mozhete-da-izgonite-mutrite-ot-vlastta/155249/2/0", "text": "\r\n Това заяви председателят на БСП  в Галиче, съобщиха от партията. \r\n Тя поздрави хората, че са имали смелостта да се опълчат на \"местните дерибеи\". \"Показахте силата и характера на българина и на Врачанския край. Възхищавам се на смелостта ви\", заяви Нинова. \r\n   \r\n Според нея Галиче е умален модел на управлението в страната. \"В България, който не слуша, му се взима бизнесът. Обществени поръчки печелят само близките до ГЕРБ. Тук, който не слуша, му се взимат нивите. Който е с кмета, заграбва земята за 30 години. В България, ако критикуваш властта, ти измислят компромати, очернят те, пращат те в Сибир, а може и случайно да те ударят две таксита. Тук ти палят колата и те плашат, че ще ти спрат социалния патронаж\", е казала още Нинова, цитирана в съобщението. Според нея в България ГЕРБ разделят народа на наши и чужди. \r\n   \r\n \"Премиерът Борисов полага усилия да обедини Балканите, а постоянно разделя собствения си народ. Чу се, че вчера дори забранил на ГЕРБ да почетат най-светлия празник 24 май, защото приемът се дава от президента. Така и тук ви разделят - на близки до кмета и на врагове, които се тъпчат и малтретират. Ето защо, в неделя, вие можете да дадете най-ярък знак на цяла България. Да сложим край на този модел на управление в Галиче. Да си отвоювате свободата\", е допълнила тя. Председателят на БСП е призовала жителите на Галиче да си изберат кмет, който ще бъде стопанин за всички, без разделение, без страх, без натиск и заплахи. \"Всички да бъдат спокойни. Селото да живее мирно. Никой да не ви взима земята, да не ви бие децата, да не ви пали домовете. В неделя можете да покажете, че не ви е страх. Ние сме тук да ви дадем кураж и сигурност. Ако искате промяна на \"модела Ценко Чоков\", ако искате да сте свободни, уважавани и да живеете спокойно, имате възможност да го направите в неделя\",  каза още  Нинова. \r\n", "date": "2018.05.26", "title": "Нинова към жителите на Галиче: Дайте пример! Вие можете да изгоните мутрите от властта"}
{"url": "http://epicenter.bg/article/Tsvetanov-se-sreshtna-s-shefovete-na-parlamentite-na-Albaniya-i-Makedoniya-/155251/2/0", "text": "Председателят на ПГ на ГЕРБ и заместник-председател на партията Цветан Цветанов проведе срещи с председателите на парламентите на Албания, Македония и Сърбия Грамоз Ручи, Талат Джафери и Владимир Маринкович. Срещите се състояха в рамките на регионалната Балканска молитвена закуска в Тирана, съобщиха от пресцентъра на ГЕРБ.  Грамоз Ручи изтъкна благодарността на Албания за безспорния успех на Българското председателство на Съвета на ЕС да очертае ясна европейска перспектива за страните от Западните Балкани. Според Ручи европейската и евроатлантическата линия на развитие на страните от региона са ключови за сигурността и стабилността, а добрите отношения между премиерите Бойко Борисов и Еди Рама допринасят и за силната връзка между двете държави.  Цветан Цветанов благодари за признаването на българското малцинство в Албания, като обърна внимание, че това е още един знак за топлите отношения и взаимното уважение между България и Албания.  Талат Джафери даде висока оценка за Договора за приятелство, добросъседство и сътрудничество с България, който по думите му е отворил вратата за очертаването на трайна и устойчива европейска перспектива за Македония.  Цветан Цветанов допълни, че договорът е не само знак за силните политически връзки между двете страни, но е и гарант за сигурността в региона.  Председателят на македонския парламент на свой ред отбеляза, че в региона не можем да забравим историята, но не трябва винаги да се връщаме към нея. „Това няма да ни позволи да изградим бъдеще на стабилност и просперитет за гражданите на страните от Западните Балкани“, категоричен бе Джафери.   Маринкович благодари на Цветан Цветанов, че 15 години по-късно Българското председателство на Съвета на ЕС е успяло да върне Западните Балкани във фокуса на европейския дневен ред. Той подчерта ключовото значение на Срещата на върха между ЕС и Западните Балкани, която е позволила страните от региона да получат по-ясна европейска перспектива.   Заместник-председателят на сръбския парламент благодари на Цветанов и за акцента върху Западните Балкани по време на Парламентарното измерение на председателството. „Надявам се процесът на европейска интеграция за страните от региона вече да е придобил необратим характер“, сподели Владимир Маринкович.  ", "date": "2018.05.26", "title": "Цветанов се срещна с шефовете на парламентите на Албания, Македония и Сърбия"}
{"url": "http://epicenter.bg/article/Ultrasite-na--quot-Levski-Lukoyl-quot--skochiha--Kakvoto-povikalo--takova-se-obadilo--/155283/8/0", "text": "Феновете на Левски от Националния клуб на привържениците излязоха с декларация относно ексцесиите на баскетболния мач между любимия им тим и Балкан (Ботевград) и наказанията, наложени от Дисциплинарната комисия към БФБ.  В неделя от 18:00 часа предстои трета среща от финалния плейоф между Балкан и Левски Лукойл, а \"сините\" ултраси са категорични, че няма да оставят обидата от предишни прояви на ботевградчани, предава БЛИЦ.  Те публикуват и снимка на изключително гнусен плакат, с който преди време в Ботевград са надъхвали феновете си за мач срещу \"сините\".  \"Каквото повикало, такова се обадило!  Наказват Левски „за ненормална обстановка на терена и извън него”.  А нормална ли е ТАЗИ обстановка на терена и извън него на полуфинала за Купата?!  Наказаха ли „невинните” селяни на „Балкан” за гнусните обиди и нахлуванията на терена??? Не!!! Изобщо някога Федерацията осмелявала ли се е да накаже ботевградската агитка за нещо??? Сто пъти НЕ!!!  На ТЯХ им позволяват ВСИЧКО – да изскачат на терена, селския им кмет да се разправя с реферите, да псуват на майка Светинята Левски! А да напомняме ли, че в Ботевград преди години имаше БИЛБОРДОВЕ С ПСУВНИ срещу Тити!?  Ние сме Левски и не оставяме обида ненаказана! Каквото повикало, такова се обадило!  Левски завинаги!\".  ", "date": "2018.05.26", "title": "Ултрасите на \"Левски Лукойл\" скочиха: Каквото повикало, такова се обадило! "}
{"url": "http://epicenter.bg/article/Krasen-Kralev-otkri-obnoveniya-stadion-Arena--Arda--v-Kardzhali-/155296/8/0", "text": "Министърът на младежта и спорта Красен Кралев откри обновения стадион „Дружба“ в Кърджали. На откриването присъстваха председателят на Народното събрание Цвета Караянчева, областният управител Никола Чанев, кметът на Кърджали инж. Хасан Азис, изпълнителният директор на БФС Борислав Попов, зам.-изпълнителният директор на БФС Антон Попов, президентът на ФК „Арда“ Петър Пешев и народни представители от областта. Това съобщиха от пресцентъра на Министерство на спорта.  Спортното съоръжение бе ремонтирано основно за първи път след построяването си през 1961 г. Вложените средства са около 2 милиона лева. Извършен е ремонт на футболното игрище и обновяване на настилката на лекоатлетическата писта, обновени са трибуните за зрители, изцяло ремонтирани са прилежащите сгради и е направено благоустройство на територията на комплекса. Чрез осигуряването на съвременна спортна инфраструктура стадионът вече отговаря на националните и европейски стандарти за провеждането на футболни състезания и мачове в Кърджали.  „Вярвам, че ремонтираният стадион, както и плануваната многофункционална спортна зала ще дадат нов тласък за развитие на спорта в града. За нас е изключително важно да осигурим възможно най-добрите условия за практикуване на спорт не само за елитните състезатели, но и за подрастващите, които да растат като здрави и активни членове на нашето общество“, заяви Красен Кралев по време на откриването. Спортният министър обясни, че правителството изпълнява последователна политика за изграждане и реновиране на спортната база в цялата страна.  Кралев поздрави отбора на „Арда“ (Кърджали), който по думите му е направил изключително силен сезон в Югоизточната трета лига и заслужено ще играе в професионалния футбол през следващата година. „Арда“ за пръв път в историята си спечели и Купата на Аматьорската лига.  „Вярвам, че на Вашия любим отбор му предстоят още по-добри резултати и желая на Елин Топузаков, футболистите и всички фенове много победи и успешно представяне във Втора лига. Ако ФК ”Арда” успее да получи промоция за Първа професионална лига, ще се погрижим съоръжението да има и осветление”, добави той.  Спортният министър бе категоричен, че стадионът не е последната инвестиция на държавата.  „Правителството на Бойко Борисов пое ангажимент, че освен обновен стадион в Кърджали ще има и нова многофункционална спортна зала, като кабинетът ще осигури проект и 3,5 млн.лева за изграждането й. Съвсем скоро ще започнем строежа на новата спортна зала, която ще бъде дом и на други спортове. Там ще може да се тренира баскетбол, волейбол, борба, бокс, така че съвсем скоро ще имаме повод за радост. Надявам се в рамките на една година да приключи строежът на тази зала\", коментира той.  „Честитя на всички жители на Кърджали новия стадион и Ви пожелавам новото име Арена „Арда“, което той ще носи, да Ви донесе много късмет и поводи за радост“, обърна се министър Кралев към присъстващите.  В изявлението си кметът на Кърджали инж. Хасан Азис специално благодари на Министерство на младежта и спорта и на министър Кралев за подкрепата за реновирането на стадиона.  ", "date": "2018.05.26", "title": "Красен Кралев откри обновения стадион Арена „Арда“ в Кърджали "}
{"url": "http://epicenter.bg/article/Makron-prizna--NATO-ne-izpalni-zadalzheniyata-si-kam-Rusiya--tova-beshe-greshka-i-porodi-nedoverie--/155252/7/0", "text": "Неизпълнението от страна на НАТО на поетите задължения към Русия беше грешка и породи обосновано недоверие към Алианса от руска страна. Това заяви в петък френският президент Еманюел Макрон на Международния икономически форум в Санкт Петербург, цитиран от ТАСС.  \"Смятам, че тази грешка, извързшвана през последните 20 години, ще го кажа открито, се състои в това, че чрез НАТО ние не изпълнихме докрай поетите задължения към Русия, поети в определен момент. Това предизвика справедливите опасения на Русия. Ние не изградихме пространство на доверие, което Русия имаше право да очаква, и това също подхрани опасенията\", категоричен бе Макрон.  Той призна, че в близкото минало Европа \"не е имала пълен суверенитет\". \"На това искам да сложа край\", подчерта президентът, отстоявайки идеята за многостранен подход в международната политика.  \"Първите решения, които взех по отношение на Франция, и които отстоявам и на европейско ниво, са насочени именно в тази посока\", заяви той.  Макрон констатира, че \"в плана на отбраната и колективната сигурност винаги е била силна връзката между част от Европа и Съединените щати. ЕС не трябва да обръща гръб на САЩ в това партньорство\", подчерта той.  Това обаче не отменя необходимостта от конструктивно взаимодействие с останалите държави. \"В плана на отбраната и колективната сигурност на Европа, Франция и Русия им предстои да изградят нова архитектура, която да позволи да се движим напред на основата на пълното доверие\", обобщи Макрон.  Френският президент заяви, че иска да протегне ръка на новото италианско правителство и да му предложи Франция и Италия да продължат да работят заедно по въпроси, свързани със сигурността, миграцията и по геополитически теми, както и за задълбочаване на партньорството в еврозоната, предаде Франс прес.  \"Ще видим какво ще избере Италия. Аз уважавам тази голяма страна, която винаги беше до нас\", каза Макрон на пресконференция в Санкт Петербург. \"Мисля, че тя е важен член на ЕС, забележителен съюзник\", каза Макрон по адрес на Италия. Новото италианско правителство, което ще състави адвокатът Джузепе Конте и е антиевропейска коалиция, в състава на която влизат антисистемното Движение 5 звезди и крайнодясната Лига, иска да прилага политика на икономически подем, допускайки отклонения в дефицита и дълга, което може да породи криза в еврозоната, предаде БТА.  \"В Европа има страх и нараства гняв. Ето защо трябва да променим тази Европа\", каза Макрон. \"През юни ще имаме важна среща с Германия. Очаквам германски отговор на предложенията на Франция за промяна на Европа, което ще ни позволи да дефинираме краткосрочния напредък за идните 5 или 10 години. Това ще бъде основата на една нова европейска перспектива\", каза Макрон. \"Ще видим кои страни членки искат да напредват върху тази основа и кои са по-сдържани. Европа може да напредва, само ако тя е на няколко скорости и то по един осъзнат начин\", каза Макрон. Вчера Джузепе Конте успокои донякъде партньорите си в Европа като каза, че иска да потвърди мястото на Италия в Европа и в света и да води диалог с европейските институции. Тези изявления бяха приветствани от Париж, Берлин и Брюксел.  Отношенията между Франция и Русия имат трайна историческа основа, заяви Макрон в интервю за френския телевизионен канал БФМ, цитиран от ТАСС.  \"Русия и Франция винаги са си говорили. Винаги разглеждам нашите отношения в историческа перспектива\", каза Макрон. Той припомни, че в създаването на архитектурния облик на Санкт Петербург са участвали френски архитекти, поканени от Петър Велики след негово посещение във Версай. \"Екатерина Велика е поддържала приятелство с Волтер\", заяви френският президент. \"Нашите връзки черпят сила от тези културни извори.\"  В коментар за отношенията си с Путин Макрон каза, че \"поддържа лични отношения с чуждестранните си колеги\" и че смята, че такива отношения служат на интересите на Франция. \"Владимир Путин има историческо и стратегическо виждане за отношенията между Русия и Европа\", каза той. \"Русия е европейска страна.\"  В отговор на въпроси за главните цели на френския курс Макрон заяви, че \"първата задача на френската дипломация е сигурността на французите\". \"Никого не поучаваме и нашият глас се чува в целия свят\", каза той.  По думите на Макрон във Франция има само две професии, в които всеки от шейсетте милиона французи смята, че може да се справи по-добре със задълженията. \"Това са постовете на президента и треньора на националния отбор по футбол\", заяви той.  Макрон заяви, че \"има доверие на националния отбор на Франция по футбол\" и потвърди плановете си да се върне в Русия, ако френският отбор достигне полуфинал. \"Много обичам футбола. Смятам, че ще мога да се върна, за да подкрепя футболистите от националния отбор на Франция\", каза френският президент.  ", "date": "2018.05.26", "title": "Макрон призна: НАТО не изпълни задълженията си към Русия, това беше грешка и породи недоверие! "}
{"url": "http://epicenter.bg/article/Koshtunstvo--Vandal-povredi-kartinata--Ivan-Grozni-ubiva-sina-si--v-Tretyakovskata-galeriya-/155259/7/0", "text": "В московската Третяковска галерия вандал е повредил сериозно картината на Иля Репин „Иван Грозни убива сина си“, предава Regnum, цитирана от Агенция \"Фокус\".  Уредниците съобщават, че картината е понесла сериозни щети. Платното е скъсано на три места в централната част на творбата, по тялото на умиращия княз. Освен това от падналото защитно стъкло силно е пострадала авторската художествена рамка на картината.  „По щастлива случайност най-ценното – изображенията на лицата и ръцете на царя и княза не са пострадали“, съобщават от пресслужбата на Третяковската галерия.  ", "date": "2018.05.26", "title": "Кощунство! Вандал повреди картината „Иван Грозни убива сина си“ в Третяковската галерия "}
{"url": "http://epicenter.bg/article/Revolyutsionno--Irlandiya-e-na-pat-da-razreshi-abortite-/155264/7/0", "text": "Екзитполове в референдума за абортите в Ирландия показват, че около 69 процента са гласували за отмяна на поправката в конституцията, забраняваща прекъсването на бременността. Преброяването на гласовете обаче ще приключи вечерта, когато ще бъдат обявени и официални резултати, предаде БНР.  Министър-председателят на Ирландия Лео Варадкар коментира екзитполовете на вестник „Айриш таймс“ и на националната телевизия с думите, че „изглежда страната е на път да сътвори история“. Гласоподавателите бяха запитани дали искат да бъде премахната 8-ма поправка от конституцията, която на практика забранява абортите.  Според анкетата на телевизията 69,4 процента са отговорили с „да“ и 30,6 на сто с „не“. При „Айриш таймс“ разпределението на гласовете е 68 на сто „да“ и 32 процента „не“.  В момента ирландките могат да абортират само, ако е застрашен живота им, но не и при случаи на изнасилване, кръвосмешение и фатална ембрионална аномалия. Ето защо хиляди ирландки всяка година пътуват основно до Великобритания, за да правят аборти.  При гласуването вчера е отчетена по-висока активност, отколкото на референдума за еднополовите бракове преди три години и последните общи избори.  ", "date": "2018.05.26", "title": "Революционно! Ирландия е на път да разреши абортите "}
{"url": "http://epicenter.bg/article/Sled-noviya-reglament-za-lichnite-danni--Zavalyaha-zhalbi-sreshtu--Gugal--i--Feysbuk--/155266/7/0", "text": "Серия от жалби срещу „Гугъл”, „Фейсбук”, „Инстраграм” и „Уотсап” са подадени в първия ден от влизането в сила на новия европейски регламент за защита на личните данни, съобщи Би Би Си, цитирана от бТВ.  Четирите компании са обвинени, че принуждават потребителите да се съгласят личните им данни да бъдат събирани и използвани за насочени реклами или да закрият профилите си.  Според европейска група защитници на поверителността на клиентите не е дадена възможност за „свободен избор”.  Ако жалбите бъдат удовлетворени, компаниите може да бъдат заставени да променят правилата и да им бъдат наложени значителни глоби.  Стотици американски сайтове, включително и новинарски, пък спряха достъпа на потребители от Европа заради мерките, предприети от ЕС.  ", "date": "2018.05.26", "title": "След новия регламент за личните данни: Заваляха жалби срещу „Гугъл” и „Фейсбук” "}
{"url": "http://epicenter.bg/article/Mariya-Zaharova--Sledstvieto-za-malayziyskiya-Boing-ignorira-dannite-na-Rusiya-/155271/7/0", "text": "Прессекретарят на руското МВнР Мария Захарова заяви, че предоставените от Русия материали до катастрофата на малайзийския „Боинг“ 777, полет МН17 през юли 2014 г., са игнорирани в окончателния доклад на Съвета по сигурност на Холандия за техническите причини за случилото се, а сам изобилства от несъвпадения и неточности, предава EA Daily, цитирана от Агенция \"Фокус\".  Според нея по молба на Холандия Русия е разсекретила и предала на следствието техническите и конструкторските данни на ракетите от системата „Бук“.  „Освен това Русия изпрати първичните радиолокационни данни, имащи критично значение за разследването, защото не могат да се подправят и изменят. Те напълно изключват възможността за пуск на свалилата самолета ракета от територията, контролирана от опълченците“, отбеляза Захарова.  Според нея звучащите в момента обвинения по адрес на Русия свидетелстват за „нежеланието на следствието сериозно да разглежда предоставените от Русия материали, което още веднъж потвърждава извода за идеологическата насоченост на търсенето на виновните“.  ", "date": "2018.05.26", "title": "Мария Захарова: Следствието за малайзийския Боинг игнорира данните на Русия "}
{"url": "http://epicenter.bg/article/Naprezhenieto-raste--Sblasatsi-mezhdu-protestirashtite-i-politsiyata-v-Tirana-/155272/7/0", "text": "Протестът на албанската опозиция ескалира пред сградата на МВР на страната. Протестиращите са хвърляли димки по полицията, предава изданието Albanian Daily News, цитирано от Агенция \"Фокус\".  Протестиращите са разрушили металните заграждения, поставени по-рано тази сутрин за защита на министерството. Някои от протестиращите са започнали сблъсъци с полицията. Няма данни за пострадали протестиращи или полицейски служители.  Лидерът на Демократическата партия Лулзим Баша призова към премахването на правителството, което според него е свързано с престъпността.  Опозиционерът подчерта, че проблемът на Албания е липсата на демокрация, липсата на върховенство на закона и това, че държавата е свързана с престъпност и корупция.  Той призова хората да се обединят срещу бедите, връхлетели страната. Според Баша единственото решение е „премахването на правителството“.  „Албания винаги е гледала на запад, но премиерът Еди Рама и неговите министри възпрепятстват пътя на страната към Съюза“, добави Баша.  След кратка реч опозиционният лидер призова протестиращите да продължат протеста на площад „Скендербег“. Голяма група протестиращи, включително членове на Демократическата партия, продължиха протеста пред вътрешното министерство, като поискаха оставката на вътрешния министър Фатмир Джафери.  Ситуацията е напрегната, а сградата на МВР се охранява от голям брой полицаи.  ", "date": "2018.05.26", "title": "Напрежението расте! Сблъсъци между протестиращите и полицията в Тирана "}
{"url": "http://epicenter.bg/article/Amerikansko-izdanie-posochi--quot-nay-strashniya-quot--koshmar-na-NATO-/155273/7/0", "text": "Въоръжената до зъби Калининградска област е \"най-страшният кошмар\" за НАТО. Това пише американското издание National Interest, цитирано от руски медии.  Изданието отбелязва, че Балтийският флот на РФ превъзхожда по сила целия флот на Полша. Авторът посочва, че разположените там руски ракети и кораби значително стесняват зоната на действие на войските на САЩ и Европа в региона.  Най-голяма опасност представляват ракетните комплекси \"Искандер-М\", както и Въздушно-космическите сили на Русия, които могат да задействат крилати ракети Х-55 и Х-101.  Изданието добавя, че в региона се намират и значителни сили на руския флот, сред които са малките ракетоносци от проект 21630 с вертикална пускова установка от комплекса 3Р-14 УКСК с осем ракети \"Калибър\".  National Interest обобщава, че нито една от страните от НАТО, която граничи с Калининградска област, не моге да противостои на руската армия.   ", "date": "2018.05.26", "title": "Американско издание посочи \"най-страшния\" кошмар на НАТО "}
{"url": "http://epicenter.bg/article/Iznenadvashta-sreshta-na-liderite-na-Severna-i-Yuzhna-Koreya-/155275/7/0", "text": "Президентът на Южна Корея Мун Дже-ин е провел среща с лидера на Северна Корея Ким Чен-ун в събота в Демилитаризираната зона между двете страни, ден след като президентът на САЩ Доналд Тръмп заяви, че срещата му на високо равнище с Ким Чен-ун може и да се проведе, предава AFP, цитирана от Агенция \"Фокус\".  Южнокорейското президентство съобщи, че двамата лидери са провели преговори в продължение на два часа в граничното село Пханмунджом, където се срещнаха и миналия месец и обявиха, че ще подобрят отношенията си.  „Те обмениха гледните си точки и обсъдиха начините за прилагането на декларацията от Пханмунджом и за провеждането на успешна среща на високо равнище в състав САЩ-Северна Корея“, пише в официално заявление на президентството на Южна Корея. От там съобщиха, че ще излязат утре с допълнителни детайли за срещата.  По-рано властите в Сеул изразиха задоволство от подновената перспектива за среща между Доналд Тръмп и Ким Чен-ун, само един ден след като президентът на САЩ съобщи, че срещата няма да се състои.  „Ние смятаме че е чудесно, че искрите на разговорите между САЩ и Северна Корея са запалени отново. Ние наблюдаваме развитието внимателно“, заяви говорителят на южнокорейския президент.  ", "date": "2018.05.26", "title": "Изненадваща среща на лидерите на Северна и Южна Корея "}
{"url": "http://epicenter.bg/article/Trevoga-v-Kiev--Pet-stantsii-ot-metroto-sa-zatvoreni-zaradi-zaplaha-ot-bomben-atentat-/155277/7/0", "text": "Украинските сили за сигурност инспектират пет станции на метрото в Киев, след като в 13:00 местно време са получили предупредителен сигнал за възможен бомбен атентат. Това съобщават от министерството на вътрешните работи на Украйна, цитирани от Russia Today, предава Агенция \"Фокус\".  Пътниците са били евакуирани от зоните, които потенциално могат да бъдат засегнати от заплахата.  В събота се провежда финалът на Шампионската лига между Реал Мадрид и Киев. Засега няма информация за възможна връзка между футболния двубой и заплахата от атентат.  Днес в Киев се очаква и българска делегация, водена от премиера Бойко Борисов.  ", "date": "2018.05.26", "title": "Тревога в Киев! Пет станции от метрото са затворени заради заплаха от бомбен атентат "}
{"url": "http://epicenter.bg/article/Metroto-v-Kiev-beshe-otvoreno-otnovo--sled-kato-signalat-za-bomba-se-okaza-falshiv-/155279/7/0", "text": "Метрото в Киев беше отворено отново, след като подадения сигнал по-рано в събота се е оказал фалшив, заяви директорът на метрото, предава Reuters.  „Станциите са проверени и отворени за пътници. Експлозивни елементи не бяха открити“, заяви директорът в пост в социалната мрежа „Фейсбук“.  Междувременно самолетът на българската делегация, водена от Бойко Борисов, кацна на летището в украинската столица.  В събота в 20:30 българско време ще се проведе финалът на Шампионската лига между Реал Мадрид и Ливърпул в украинската столица Киев.  ", "date": "2018.05.26", "title": "Метрото в Киев беше отворено отново, след като сигналът за бомба се оказа фалшив "}
{"url": "http://epicenter.bg/article/Avstraliya-shte-iska-reparatsii-ot-Rusiya-zaradi-svaleniya-malayziyski-samolet-/155286/7/0", "text": "Австралия обвини Русия в дезинформация за разследването на инцидента с малайзийския самолет, който беше свален над Източна Украйна през 2014 г. Вчера Москва отхвърли изводите на холандското разследване, според което самолетът е свален с ракета, която е била собственост на руска военна част, предаде Канал 3.  \"Ще очакваме признание от Русия, че поемат отговорност за ролята им в свалянето на самолета. Ще изискаме репарации от името на жертвите за техните семейства\", обяви министърът на външните работи на Австралия Джули Бишъп.  \"Русия провежда кампания за дезинформация и аз призовавам Руската федерация да спре с опитите за компрометиране на легитимността на международни разследващ екип\", допълни външният министър на Австралия.  38 австралийци бяха след пътниците в самолета, който летеше от Амстердам за Куала Лумпур с общо 298 души на борда. Никой от тях не оцеля.  ", "date": "2018.05.26", "title": "Австралия ще иска репарации от Русия заради сваления малайзийски самолет "}
{"url": "http://epicenter.bg/article/Bryuksel-potvardi-za-sreshta-NATO---Rusiya--nasrochena-za-31-may-/155289/7/0", "text": "Заседание на съвета между НАТО и Русия на ниво посланици ще бъде проведено на 31 май, заяви представител на Алианса в интервю за ТАСС, предава Агенция \"Фокус\".  „Срещата на ниво посланици ще се проведе на 31 май 2018 г. в Брюксел. Това е част от нашия двоен подход в отношенията с Русия, базиран на силна отбрана и постоянен диалог“, заяви той.  „Това ще бъде седмата среща между НАТО и Русия за последните две години“, заяви представителят добавяйки, че Алиансът е ангажиран към отварянето на нови пътища за диалог с Русия, въпреки факта че практичното сътрудничество между двете страни е преустановено.  Последната среща между НАТО и Русия се състоя през октомври 2017 година.  ", "date": "2018.05.26", "title": "Брюксел потвърди за среща НАТО - Русия, насрочена за 31 май "}
{"url": "http://epicenter.bg/article/Erdogan--Turtsiya-i-Rusiya-se-sporazumyaha-za-10--otstapka-na-vnosa-na-priroden-gaz-/155295/4/0", "text": "Президентът на Турция Реджеп Тайип Ердоган обяви в събота, че Анкара и Москва са постигнали споразумение да намалят цената на природния газ, внасян от Русия, с 10,25 процента след дълги преговори, пише Daily Sabah, цитиран от Агенция \"Фокус\".  Говорейки по време на митинг на управляващата Партия на справедливостта и развитието в източната провинция Ерзурум, Ердоган заяви че Турция е изискала намаление на цената на природния газ от Русия чрез газопроводите „Син поток“ и западната линия още през 2015 година.  Президентът заяви още, че Турция ще получи обратно 1 милиард долара от покупките, направени през последните две години, когато „Газпром“ първоначално се е съгласила на отстъпката през 2016 година.  Турция, която е вторият най-голям консуматор на руски газ след Германия, внася около 30 милиарда кубични метра газ от Русия годишно чрез двата тръбопровода.  ", "date": "2018.05.26", "title": "Ердоган: Турция и Русия се споразумяха за 10% отстъпка на вноса на природен газ "}
{"url": "http://epicenter.bg/article/Ochertava-se-skapo-lyato-v-Gartsiya--tsenite-na-benzina-skachat-nad-2-evro-za-litar-/155299/4/0", "text": "Това лято в Гърция се очакват цени на бензина над 2 евро за литър. Председателят на съюза на собствениците на бензиностанции в интервю за гръцките медии обясни причината за рязкото покачване на цените на горивата, предаде БНР.  \"Ако правителството не намали веднага акциза върху петролните продукти, по островите цената може да достигне дори до две евро и половина за литър\", заяви Георгиос Асматоглу.  Собствениците на бензиностанции отричат да има спекула с цените, според тях те са резултат от високите транспортни разходи до островите и кризата за петрола в света.  От туристическия бранш, където очакват много силен сезон тази година, също призоваха правителството за спешна реакция, защото високите цени на бензина ще се отразят на туристопотока.  Вече се съобщава, че туристи с предварителни резервации това лято изчакват да се успокоят цените на бензина и след това потвърждават почивки на островите.  Днес цената на безоловния бензин в континентална Гърция се движи между 1,70 евро с максимални стойности до 1,85 евро.  Гърците са недоволни не само от високите цени на бензина, но очакват да се повишат цените на стоки и услуги, които са свързани с по-скъп транспорт.  ", "date": "2018.05.26", "title": "Очертава се скъпо лято в Гърция, цените на бензина скачат над 2 евро за литър "}
{"url": "http://epicenter.bg/article/OPEK-i-Rusiya-pregovaryat-za-uvelichavane-na-dobiva-na-petrol-/155300/4/0", "text": "Страните от ОПЕК и Русия се договарят да увеличат добива на петрол, съобщи руският министър на енергетиката Александър Новак, цитиран от ТАСС и Агенция \"Фокус\".  Производителите на петрол са се договорили да увеличат добива на петрол до обемите от месец октомври 2016 година в случай на дебалансиране на пазарите заради санкциите на САЩ срещу Иран и Венецуела.  „Това не е нова идея, още в края на 2017 година ние говорихме за такива възможни дебалансирания на пазарите. Ще наблюдаваме. Цифри сега не мога да ви назова. От нивото на октомври 2016 година“, заявява Новак.  Новината потвърди и саудитският министър на енергетиката Халид ал Фалих, предава Си Ен Ен.  Министърът е заявил, че води интензивни дискусии с Русия и представители на Организацията на страните-износителки на петрол (ОПЕК), за това как да се балансират пазарите, следа налагането на санкции на Иран и Венецуела.  „Намерението на всички производители е да гарантират, че петролният пазар ще остане стабилен и това означава да адаптираме нашата политика през юни и ние сме подготвени за това“, заяви Ал Фалих.  Страните от ОПЕК и Русия ще се съберат във Виена на 22 юни, за да обсъдят как да облекчат пазарите и да покрият недостига, довел до повишаване на цените на петрола до 80 долара за барел, което повиши и цените на природния газ.   Вчера и руският президент Владимир Путин заяви пред Международния икономически форум в Санкт Петербург, че Русия смята цена на нефта около $60 за барел за балансирана и разумна. Цените над това ниво ще предизвикат проблеми за потребителите, в което основните производители на са заинтересувани, подчерта той.  ", "date": "2018.05.26", "title": "ОПЕК и Русия преговарят за увеличаване на добива на петрол "}
{"url": "http://epicenter.bg/article/Skandalno--Vandali-porugaha-izlozhbata--Za-bukvite--pred-Narodniya-s-netsenzurni-napdisi--VIDEO--/155267/3/0", "text": "Вандализъм в центъра на София. Информационните табла, поставени в Градската градина в столицата, точно пред Народния театър „Иван Вазов”, са надраскани с грозни и нецензурни надписи, предаде репортер на БГНЕС.  Върху информационните табла, разположени по алеите на парка, се представя изложбата на Фондация „Ценности” „За буквите – Кирилицата в съвременното българско изкуство” с включени произведения на 30 пловдивски художници.  Явно думата ценности не означава абсолютно нищо за този, който с червен спрей е издраскал таблата, показващи буква от родната азбука през погледа на различните автори.  Изложбата беше открита още на 14 май по повод най-българския празник – 24 май, Ден на славянската писменост и култура, и продължава по програма до 28 май. Вандалският акт обаче слага преждевременно край на изложбата, почитаща буквите и езика ни.  ", "date": "2018.05.26", "title": "Скандално! Вандали поругаха изложбата „За буквите” пред Народния с нецензурни напдиси (ВИДЕО) "}
{"url": "http://epicenter.bg/article/Izdirva-se--Shofyor-rani-abiturient-pri-katastrofa-i-izbyaga--VIDEO--/155268/3/0", "text": "Родители и полиция издирват шофьор, изблъскал от пътя колата на 18-годишно момче. След удара в ранните часове на 17 май автомобилът на абитуриента се преобърнал и паднал в дере край пътя. Близките му апелират към всички, които имат информация за инцидента или беглеца, да се свържат с полицията, предаде Нова тв.  Със счупен на две места таз, пирони и рани по цялото тяло - така Иван посрещна бала си… от разстояние.  На 17 май в 5.30 часа сутринта той пътува по Северната тангента посока Казичене. Отива на работа, когато при разклона за Кубратово друг автомобил го застига и изблъсква от пътя.  Приятел на Иван показа частите от автомобила му, които все още лежат край пътя, както и кутия за обувки. В багажника носел костюма си за бала. Щял да ходи при шивач.  Шофьор на тир засега е единственият свидетел на инцидента. Оказал първа помощ на момчето, тъй като имало теч на гориво. За да го извадят, пожарникарите разрязали колата.  ", "date": "2018.05.26", "title": "Издирва се! Шофьор рани абитуриент при катастрофа и избяга (ВИДЕО) "}
{"url": "http://epicenter.bg/article/Udar--Nad-11-hilyadi-starinni-moneti-byaha-zadarzhani-na-GKPP-Lesovo-/155274/3/0", "text": "Голямо количество старинни монети, фигурки, пръстени и изделия от камък задържаха митнически служители при проверка на лек автомобил с белгийска регистрация, управляван от турски гражданин, съобщиха от Агенция \"Митници\".  Митничарите на ГКПП-Лесово открили ценната находка в петък, в следобедните часове, когато автомобилът на турския гражданин влиза в България от Турция и е селектиран за щателна митнически проверка.  Митническа мобилна група открива в различни кухини в багажника, както и зад предните подкалници укрити общо над 30 кг различни по вид старинни изделия - 11 037 монети, 87 фигури, 35 пръстена и 19 изделия от камък.  По случая, под надзора на Окръжна прокуратура Ямбол, се води досъдебно производство.  ", "date": "2018.05.26", "title": "Удар! Над 11 хиляди старинни монети бяха задържани на ГКПП-Лесово "}
{"url": "http://epicenter.bg/article/Uzhas-kato-vav-film-na-Hichkok--Garvani-nakalvaha-chovek-na-ulitsa-v-Sofiya--VIDEO--/155278/3/0", "text": "Гарвани накълваха по главата мъж на улица в София. За това сигнализира зрител на Нова телевизия в рубриката \"Моята новина\". Бе изпратено и видео.  Мястото на инцидента е квартал „Света Троица”, в локалното платно на бул. „Сливница”. Бил е подаден и сигнал на телефон 112.  ", "date": "2018.05.26", "title": "Ужас като във филм на Хичкок! Гарвани накълваха човек на улица в София (ВИДЕО) "}
{"url": "http://epicenter.bg/article/Sadat-ostavi-v-aresta-turskiya-shofyor-na-tir--zaloven-s-nad-191-kg--heroin-/155288/3/0", "text": "Съдът в Хасково остави за постоянно в ареста турският шофьор на тир, който бе задържан на Капитан Андреево с над 191 килограма хероин. До разбиването на международния наркоканал се стигна след сигнал от европейски партньорски служби, а пътят на дрогата е бил от Иран до Белгия, предаде бТВ.  Днес в съда стана ясно, че хероинът, пакетиран фабрично в торби със строително лепило, за да остане невидим за ренгена е бил претоварен в митнически склад в Истанбул, където камионът е останал два дни.  След това отново под надзора на турските митници, тирът е бил дотоварен в Чорлу с друга стока и му е било поставено проследяващо устройство.  На турския пункт „Капъ Куле” камионът е бил щателно проверен с рентген и две кучета, но не е открито нищо. Днес в съда трима адвокати на шофьора Дорсун Али твърдяха, че той не е част от престъпната схема.  ", "date": "2018.05.26", "title": "Съдът остави в ареста турския шофьор на тир, заловен с над 191 кг. хероин "}
{"url": "http://epicenter.bg/article/Tragediya--Mlad-mazh-se-samoubi-v-Burgas-sled-lyubovna-drama-/155298/3/0", "text": "Млад бургазлия сложи край на живота си в бургаския жк „Меден рудник“, скачайки от терасата на апартамента си на 7 етаж в бл. 100. Инцидентът стана малко след 18:30 ч. днес, предава Флагман.бг.  26-годишният Атанас се е скарал жестоко с приятелката си преди инцидента.  Младият мъж живеел отскоро в това жилище, бил изключително добър и отзивчив човек, казаха съседите му, които са шокирани от новината за смоубийството.  Тялото на младия бургазлия бе откарано в Катедра „Съдебна медицина“. Полицаи разпитват приятелката му, както и млад мъж, който влетя в блока около 19 ч. и не вярваше, че нещо се е случило с Атанас.  ", "date": "2018.05.26", "title": "Трагедия! Млад мъж се самоуби в Бургас след любовна драма "}
{"url": "http://epicenter.bg/article/Borisov--Sas-zagubata-na-Svetlin-Rusev-Balgariya-zagubi-edin-ot-madretsite-si-/155263/2/0", "text": "България загуби един от мъдреците си! Гениален артист, пред когото се прекланяше целият свят, той не остана в идеалния свят на изкуството.  Светлин Русев беше от малкото хора, които ръчкаха нашата съвест и не й даваха да заспи. Той правеше това с благост, която показваше любов към човека и го стимулираше да прави добро. Той беше голям и ще остане голям.  Тъгувам заедно с вас и благодаря за късмета и щастието да съм го познавал. Поклон пред вечната му памет, написа премиерът до семейството и близките на Светлин Русев.  ", "date": "2018.05.26", "title": "Борисов за Светлин Русев: България загуби един от мъдреците си!!"}
{"url": "http://epicenter.bg/article/Valentin-Radomirski--V-posledno-vreme-vizitite-pri-Putin-sa-znakovi-/155265/2/0", "text": "Визитите, които се осъществиха при Путин, след като той формира новото руско правителство, са знакови. Това каза в интервю за предаването \"Събота 150\" по програма \"Хоризонт\" на БНР дипломатът и външнополитически експерт Валентин Радомирски.  \"Меркел беше там, Макрон, нашият президент, министър-председателят на Индия, вицепрезидентът на КНДР. Има и дълга поредица от още други визити, което показва едно активизиране на външнополитическата дейност на редица държави с Русия,\" отбеляза той.  В последно време се забелязва затопляне на отношенията между Русия и западните страни, добави още Радомирски. Според него оживлението се дължи изцяло на политиката на Съединените щати.  \"Причината за сегашното оживяване е преди всичко политиката на САЩ, за която с една дума може да се каже, че следва концепцията за максимален натиск върху всички държави, в това число и върху своите партньори, за придобиване на отстъпки в полза на американците и осъществяване на практика на девиза \"Америка преди всичко,“ смята експертът.  Протекционистката политика на Доналд Тръмп е успешна и ще продължи, прогнозира Радомирски. Той коментира, че България като ротационен европредседател може да посредничи за сближаването на Москва и западните държави, но решаваща роля ще има съдбата на проекта за газопровод \"Северен поток 2\".  \"Крайно време беше да съживим отношенията си с Русия, въпреки съпротивата на определени кръгове в България, но в противен случай бихме изостанали отново от общия ход на нещата. Това, което ще реши отношенията на Европейския съюз с Русия в бъдеще, е дали ще има \"Северен поток 2“. Изявленията на Меркел и на Путин леко се различаваха. Путин каза, че транзитът през Украйна ще продължи, тъй като Меркел постави подобно условие, но ако това е икономически целесъобразно, а Меркел каза, че \"Северен поток 2“ има стратегическо значение и Германия е готова да изиграе своята роля и да окаже съдействие. Това тънко различие – икономическата целесъобразност, знаейки споровете между Русия и Украйна, които дори бяха отнесени до Международния съд, може да постави под въпрос изграждането на тази тръба. От това ще зависи дали въобще има някаква възможност да се реализира така нареченият \"Български поток“, за който говори президентът Радев, като обяви, че България би искала да се построи през Черно море,\" обобщи Валентин Радомирски.  ", "date": "2018.05.26", "title": "Валентин Радомирски: В последно време визитите при Путин са знакови "}
{"url": "http://epicenter.bg/article/Tsveta-Karayancheva--S-dalboka-skrab-uznah-za-konchinata-na-Svetlin-Rusev-/155269/2/0", "text": "Председателят на Народното събрание Цвета Караянчева изразява дълбоки съболезнования към семейството, роднините и близките на академик Светлин Русев. Това съобщиха от пресцентъра на Народното събрание.  „С дълбока скръб узнах вестта за кончината на големия български художник”, отбелязва в съболезнованието си председателят на парламента.  „Сигурна съм, че всички ценители на таланта и възхитителното му майсторство ще съхранят искреното си уважение към приноса на Светлин Русев за развитието на българското изобразително изкуство. Дълбок поклон пред светлата му памет!\", посочва Цвета Караянчева.  ", "date": "2018.05.26", "title": "Цвета Караянчева: С дълбока скръб узнах за кончината на Светлин Русев "}
{"url": "http://epicenter.bg/article/Prezidentat--Svetlin-Rusev-belyaza-svoeto-vreme-s-talanta-i-tvorchestvoto-si-/155276/2/0", "text": "„Днес ни напусна акад. Светлин Русев: творец със стил, общественик с позиция, човек с достойнство. Светлин Русев беляза своето време с таланта и творчеството си, които остават жалон в естетическата еволюция на родното изкуство. Поклон пред светлата му памет!“.  Това написа държавният глава Румен Радев в профила си в социалната мрежа „Фейсбук“ по повод кончината на големия български художник и общественик Светлин Русев.  ", "date": "2018.05.26", "title": "Президентът: Светлин Русев беляза своето време с таланта и творчеството си "}
{"url": "http://epicenter.bg/article/Prof--Valeri-Stefanov--Otide-si-Svetlin-Rusev--Vchera-do-18-30-byahme-zaedno--/155281/2/0", "text": "Проф. Валери Стефанов се прости със Светлин Русев с емоционален пост във \"Фейсбук\". Той разкри подробности от последната им среща и сподели, че му е много мъчно.  \"Отиде си Светлин Русев. Вчера до 18.30 бяхме заедно. Говорихме си дълго, чертахме планове за работа. Беше в настроение, усмихнат. Изглежда смъртта ни е слушала. Забележителен човек. Много ми е мъчно. Почивай в мир, Маестро!\", написа в социалната мрежа известният ни литератор и преподавател в СУ .    ", "date": "2018.05.26", "title": "Проф. Валери Стефанов: Отиде си Светлин Русев. Вчера до 18.30 бяхме заедно... "}
{"url": "http://epicenter.bg/article/Borisov-v-Kiev--Ukrayna-zaema-vazhno-myasto-sred-vanshnopoliticheskite-ni-prioriteti-/155285/2/0", "text": "За постигане на мир и стабилност, които да носят полза и блага на всички народи се обяви министър-председателят Бойко Борисов в Киев, където е на посещение по покана на президента Петро Порошенко. След среща на четири очи двамата лидери дадоха съвместна пресконференция. „Винаги сме били за мир, защото това е най-святото нещо. Това е вълшебната дума и затова полагаме толкова усилия. Трябва да направим всичко възможно, за да спасим мира“, подчерта българският министър-председател. Той посочи, че изходът от кризата в Украйна, е в спазването на Минските договори от всички страни и изрази очакване, че чрез преговори това може да бъде постигнато. Борисов потвърди, че разглежда изграждането на инфраструктура като възможност за постигане на стабилност, икономически растеж и подобряване на доходите и живота на хората.  Украйна заема важно място сред външнополитическите приоритети на България. С вашата страни ни свързват приятелски отношения, стъпили на от историческата, културна, езикова и религиозна близост между нашите народи, както и от наличието на най-голямата българска етническа общност извън страната, посочи Борисов, който е първият български правителствен ръководител, направил посещение в Украйна от 14 години.   В този период станаха много промени, България се утвърди като член на НАТО и ЕС, но връзките между нашите народи са стабилни, защото много периоди в историята и личности, оказали влияние върху развитието на двете страни, продължават да ни свързват, каза премиерът Борисов.  Той припомни, че ангажираността на страната ни се изразява и в отпуснатите средства за образование в Украйна. До момента с българска помощ са изградени 10 компютърни кабинета на обща стойност близо 200 хиляди евро. Предстои да бъдат изградени още два нови за чужди езици в Лвовския национален университет „Иван Франко” и в Киевският национален университет „Тарас Шевченко”.  Борисов се застъпи за безпрепятственото изучаване на български език, култура и история от членовете на българската общност и посочи, че чрез своята администрация и институции държавата ще продължи да съдейства за това. Той приветства подписаната в края на м. април Декларация за гарантиране на лицата, принадлежащи към българското национално малцинство, живеещи на територията на Украйна, на правото да изучават майчин език и да учат на майчин език и я оцени като потвърждение на намеренията на украинската страна да гарантира изучаването на български език в държавните общообразователни учебни заведения. Премиерът подчерта, че президентът Порошенко е завършил българското училище в Болград. Борисов посочи, че се очаква през есента провеждане на сесия на смесената междуправителствена комисия, която да разгледа възможностите за сътрудничество между университетите на двете страни и подпомагане на обучението в сферата на висшето образование.  Президентът Петро Порошенко благодари за позицията на България в подкрепа на териториалната цялост на страната, както и за отношението на правителството ни по теми като визовите облекчения и икономическите връзки със страните от ЕС. Той посочи, че разчита на България и на Българското председателство така, както е поставило въпроса за Западните Балкани, да разглежда и инициативата на ЕС за Източното партньорство. За нас свързаността и особено изграждането на коридор №4 е от изключително значение, посочи Порошенко по време на разговорите.  ", "date": "2018.05.26", "title": "Борисов в Киев: Вълшебната дума е мир, трябва да направим всичко, за да го спасим! (СНИМКИ, ВИДЕО)"}
{"url": "http://epicenter.bg/article/Glavchev--Siguren-sam--che-shte-ima-polozhitelen-rezultat-ot-sreshtata-mezhdu-Borisov-i-Putin-/155290/2/0", "text": "Премиерът Борисов е последователен и винаги казва едно, че ще се води от интересите на България. Това заяви бившият председател на Народното събрание и член на ГЕРБ Димитър Главчев в предаването \"Офанзива с Любо Огнянов\" по Канал 3.  Той коментира актуалните политически теми като сред тях бе и връщането на дневен ред на проекта за АЕЦ „Белене”  „Проектът„Белене” първо трябва да се дебатира в парламента. Първо трябва да бъде разрешен от Народното събрание. Не мисля, че ще има проблем с размразяването на проекта. Но от там нататък идва сложното. И премиерът вече каза, че има няколко условия към инвеститорите, като това да няма гарантирани цени за изкупуване на електроенергията и да няма държавно участие.  Възможна е блокираща квота – това също е условие, тъй като България все пак е собственик на оборудването. Съгласете се, 3,5 милиарда са голяма сума и не трябва да бъде отписвана. Другата идея е да не се дават още пари на българския данъкоплатец”, обяви Главчев.  Той коментира и идеята на президента Румен Радев за създаване на „Български поток” – директен газопровод между Русия и България през Черно море, която бе лансирана именно при посещението му в Москва.  „Това бе оценено в руските медии като анекдот. Аз какво да добавя. Това е хубава идея, но е важна и реакцията от отсрещната страна. Тя бе чрез руските медии, а там случайни реакции няма”, обяви висшият член на ГЕРБ.  Относно предстоящата визита на Бойко Борисов в Русия, която предвижда среща с президента Владимир Путин, Димитър Главчев изрази оптимизъм.  „Смятам, че когато спазваш правилата, това рано или късно се възнаграждава. Последователната позиция винаги се уважава. Както виждате и премиерът Борисов е желан партньор за разговори къде ли не. Например Ердоган. Сигурен съм сега, че след срещата с Путин ще има положителен резултат. Днес той е в Украйна и предполагам, че това също ще е една от темите на разговорите им”, каза още Главчев, като бе категоричен, че „няма нищо лошо президентът Радев да се среща с президента Путин”.  „Забелязва се затопляне на отношенията между Европа и Русия. Някак по-различен тон има към президента Путин. Но едва ли това значи, че ще паднат санкциите. Там също има последователна политика. Виждате, че и Борисов е в Украйна и това също е знак”, допълни бившият председател на парламента.  На въпроса дали Румен Радев се справя като президент, той отговори:  „Справя се, защо да не се справя. В рамките на правомощията, които са му предписани. Може би леко излиза от тях и затова изглежда проблем. Ако се фокусира върху функциите и се освободи политическите си пристрастия към двете партии, от които бе издигнат, това ще е в негов плюс”.  Димитър Главчев не вижда напрежение и не прогнозира предсрочни избори.  „Не виждам някой да е напрегнат в ГЕРБ. Това и Борисов вече го каза, че това е фалшива новина. Тези фалшиви новини са оръжие на опозицията. Една такава бе отровената вода на София, с която надминаха всички”.  „В управлението няма опозиция и затова може би изглежда, че управлението скърца, но не мисля, че има такова скърцане”, допълни Главчев.  Относно множеството протести – както от страна на БСП, извънпарламентарната десница членът на ГЕРБ коментира:  „Нормално е да има протести. По-притеснителното е, че възгледите на десницата се приближават до тези на БСП. С Демократична България има такова сближаване във възгледите – това е странно, но и преди е имало такива случаи”.   ", "date": "2018.05.26", "title": "Главчев: Сигурен съм, че ще има положителен резултат от срещата между Борисов и Путин "}
{"url": "http://epicenter.bg/article/Aleksandar-Simov--Vizitata-na-prezidenta-v-Rusiya--makar-i-trudna--beshe-uspeh-/155292/2/0", "text": " и ясно, че първопроходецът ще бъде посрещнат хладно. В този смисъл визитата е успех. Защото така започва диалога. И бе започнат от Румен Радев. Защото външната политика трябва да е последователна”. Това обяви депутатът от БСП и член на Изпълнителното бюро на партията Александър Симов по повод визитата на президента Румен Радев в Русия в предаването \"Офанзива с Любо Огнянов\" по Канал 3. Другият събеседник в студиото беше анализаторът Георги Харизанов. Основната тема бе именно справя ли се Румен Радев като държавен глава.   Това им е работата и не можем да се направим, че тази държава не съществува. Отношенията не са замразени. Борисов само преди месец порведе телефонен разговор с Путин. И отношенията не са студени само между България и Русия, а между Русия и целия Западен свят. И не съм съгласен с другите крайни оценки, че президентът е бил унизен или нещо подобно. Не виждам и нищо лошо в това, че той е отишъл там”, обяви от своя страна Георги Харизанов.   в кампанията си. Президентската институция обаче няма чак такива правомощия. Но за никой не е тайна, че се опитва да се позиционира като опозиция, а това не му е работата. Отново се опитва да се намери връзка между БСП и президента, но такава няма. Той не е марионетка. Това бе и целта, когато се търсеше кандидат за президент”, обясни социалистът.   и мисля, че го прави и заради това не губи доверието си. Относно Русия, пак в кампанията си той обяви, че е против санкциите и опита да защити тази позиция по време на една от най-важните си визити в Полша”, изтъкна Симов.   Пренебрежително е отношението към него. Нито един от тези лидери не пожела да се срещне с президента по време на безбройните си посещения тук. И тези знаци са важни”, отвърна Харизанов.  „Хубаво е, че има комплименти за Борисов, но когато говорим за новата му външна политика е добре да я измерваме не чрез комплиментите, а чрез постигнатите резултати за България. И страната ни има две афиширани цели – членство в Шенген и в Еврозоната. Коя от тях е постигната. И когато се освободим от външния блясък, ще видим какво е постигнато”, каза Симов.   Отговорността на президента е несъизмерима с тази на премиера”, обясни Георги Харизанов.  „Силната страна на Борисов са неговите сетива. Слабата страна е неговата липса на последователност. И АЕЦ „Белене” е типичен пример, тема, по която се лута от крайност в крайност. Силна страна на Радев са също силните сетива. И фактът, че още не е политически омърсен”, коментира Александър Симов.   С по-добър екип може би ще е по-добър президент. Силната страна на Борисов – на него наистина му пука за тази държава. Слабости... ГЕРБ стана твърде голяма партия. Много хора се докосват до властта и е трудно да се контролират. И от тук идва част от последователността. Но ако върнете лентата от 2007 г. насам ще видите постоянство в проевропейската политика.”   Сблъсъкът е чисто политически между две силни личности. И това не е толкова лошо. Така хората могат да се ориентират и да преценят. Да, има опити да се предизвика институционална криза, но такава няма”, коментира Александър Симов.  „Критики от страна на премиера няма. Той още се опитва да подава ръка. И аз продължавам да твърдя, че поведението на президента е различно, когато има камера и когато няма. В критиките няма нищо лошо, но хвърлянето на въпроси в пространството не водят до нищо добро. Президентът не е журналист, не е репортер”, каза Харизанов.   отговори Симов.  „Президентът има всичкия необходим инструментариум да разбере каквато и да е била информация. И ако той не намира отговори се притеснявам за институцията. В този ред на мисли задаването на въпроси без отговор не е търсене на истината”, каза още Харизанов.  Александър Симов изрази съмнение дали президентът Румен Радев ще създаде партия. Даже прогнозира, че той ще се кандидатира за втори мандат и ако има пряк сблъсък между Румен Радев и Бойко Борисов, той ще е на президентски избори. С последното твърдение се съгласи и Георги Харизанов.   И това, че БСП е готова да използва президента, не е вярно. Ако не беше така, това щеше да се види в служебния кабинет. Ние ще търсим нашия си начин и няма да използваме президентската институция”, каза още Симов.  „Не знам доколко високият рейтинг на Радев е продиктуван от личността му или от президентската институция. Факт е, че Георги Първанов имаше висок рейтинг като президент, година след това го нямаше никакъв. Така че инженерството върху рейтинга на Радев е безсмислено. Политики трябва да се правят за парламентарни избори и там БСП трябва да търси сблъсък, а не на базата на нечии личен рейтинг”, изтъкна Харизанов.  В заключение Александър Симов прогнозира:  Харизанов пък обобщи:   ", "date": "2018.05.26", "title": "Александър Симов: Визитата на президента в Русия, макар и трудна, беше успех "}
{"url": "http://epicenter.bg/article/Yordanka-Fandakova-pokani-Vladimir-Klichko-v-Sofiya-/155293/2/0", "text": "В рамките на посещението на министър-председателя Бойко Борисов, кметът на София Йорданка Фандъкова, която е част от делегацията в Киев, проведе лична среща с градоначалника Владимир Кличко, съобщиха от пресцентъра на Столична община.  На нея двамата обсъдиха основни проекти и възможността за обмяна на опит. Киев работи по проекти в областта на инфраструктурата и трафика, предвижда да модернизира инсталация за оползотворяване на отпадъци и да разширява метрото.  Кметът Фандъкова покани Владимир Кличко в София.  ", "date": "2018.05.26", "title": "Йорданка Фандъкова покани Владимир Кличко в София "}
{"url": "http://epicenter.bg/article/Borisov-kam-Groysman--Polititsite-sme-dlazhni-da-tarsim-kompromisi--za-da-zhiveyat-narodite-ni-sigurno-/155294/2/0", "text": "Политиците сме длъжни да търсим компромиси, които носят полза за народите ни – сигурност, младите хора да остават в региона, да се развиваме. Това е възможно само в мирни условия, каза министър-председателят Бойко Борисов при срещата си с украинския премиер Володимир Гройсман в Киев.  По думите му, транспортните връзки свързват хората, помагат им да се разбират по-добре и да осъзнаят, че има много повече общи неща помежду им, отколкото разлики.  Съгласен съм с Вас, че трябва да осигурим инфраструктурата между двете държави и съм отворен за нови проекти, които ще улеснят връзките ни, каза Гройсман.  По време на срещата бяха обсъдени възможностите за сътрудничество и в образованието, което позволява развитие на младите хора и е шанс за взаимно опознаване на народите.  ", "date": "2018.05.26", "title": "Борисов към Гройсман: Политиците сме длъжни да търсим компромиси, за да живеят народите ни сигурно "}
