{"url": "http://epicenter.bg/article/Tsvetanov-provede-rabotna-sreshta-s-predsedatelya-na-Holandskata-hristiyandemokraticheska-partiya-/151704/2/0", "text": "Председателят на Парламентарната група на ГЕРБ и заместник-председател на партията Цветан Цветанов проведе работна среща със Сибранд Бума, председател на Холандската християндемократическа партия - вторият по големина коалиционен партньор в правителството на министър-председателя от либералната партия Марк Рюте и част от семейството на Европейската народна партия. Това съобщиха от пресцентъра на ГЕРБ.  По време на срещата бяха обсъдени приоритетите на Българското председателство на Съвета на ЕС, като Бума отбеляза положителните оценки за успеха на председателството, които получава като отзвук от свои колеги в изпълнителната власт в Холандия. Цветанов и Бума се обединиха около възможностите за засилване на парламентарния диалог между България и Холандия, особено в сферата на сигурността чрез по-интензивно сътрудничество между комисиите по вътрешни работи в парламентите на двете държави. \"Необходимо е да продължаваме да изграждаме доверие помежду си като надеждни партньори, а ключът за това е активният диалог,\" заяви Цветанов.  В срещата участва и българският евродепутат Ева Майдел. Други обсъждани теми бяха актуални аспекти от дневния ред на ЕС, както и европейската перспектива за страните от Западните Балкани. В рамките на утрешния ден Сибрант Бума ще се срещне с министър-председателя Бойко Борисов, по чиято покана е в България.   ", "date": "2018.04.12", "title": "Цветанов проведе работна среща с председателя на Холандската християндемократическа партия "}
{"url": "http://epicenter.bg/article/Za-10-godini-sme-namaleli-s-naselenie-s-razmerite-na-oblast-Burgas/151612/2/0", "text": "За 10-годишен период България е намаляла с над 416 хиляди души или с население приблизително с размерите на област Бургас, отчитат данни от анализ на Евростат за демографските тенденции в страните на ЕС.   През 2007 г. в България са живеели 7 518 000 души, а през 2017 г. населението ни се е стопило до 7 101 859 души, показват данните на европейската статистика, което е спад с 416 хиляди души. Приблизително толкова е било и населението на област Бургас през миналата година, показват данните на НСИ.   Според прогнозни данни на националната статистика негативната демографска тенденция ще продължи и през следващите години, като само след две години, през 2020 г., населението у нас ще спадне под 7 милиона и ще бъде около 6,9 милиона българи.   През 2040 г. ще бъдем вече около 6 милиона, а първият спад под 5 милиона българи, се очаква да бъде през 2045 - 2050 г., съответно 5,9 и 5,8 милиона българи.   През миналата година броят на българите на възраст 65 и повече години е бил 1,4 милиона души, или около 20 на сто от общия брой на българите.   В същото време броят на децата до 15-годишна възраст е бил около 1 милион, или около 14 на сто от общия брой на населението.   Основните изводи от анализите на НСИ показват, че с годините продължават процесите на намаляване и застаряване на населението у нас; намалява броят на новородените деца, както и общата раждаемост; увеличава се делът на възрастните хора за сметка на хората в трудоспособна възраст и младото поколение.   За същия 10-годишен период населението в ЕС се е увеличило с 11,5 милиона души, показват данните на Евростат. През 2007 г. населението на ЕС е наброявало около 500 милиона души, докато през 2017 г. се е увеличило до над 511,5 милиона.   В европейски мащаб делът на възрастните хора над 65 години съставлява около 19 на сто от общия брой на населението в ЕС, като най-висок процент възрастни хора е регистриран в Италия - 22 процента, следват Гърция и Германия - по 21 процента и др. Общо в шест европейски страни, включително и България, делът на хората над 65 години надхвърля 20 процента от населението.   Коефициентът на общата смъртност в ЕС е около 10 на сто, като с най-нисък дял на този коефициент са страни като Ирландия - 6,4 на сто, Кипър - 6,9 на сто и Люксембург - 7 на сто.   Коефициентът на обща смъртност в ЕС е най-висок в България, Литва и Латвия - над 14 на сто, показва европейската статистика.   В същото време делът на най-младите хора в ЕС е като цяло около 16 процента, като най-висок е техният ръст в Ирландия - 22 процента и Франция - 18 процента. Като цяло трите най-големи европейски страни и икономики запазват положителна тенденция в демографски план за 10-годишен период: Германия стабилизира населението си в рамките на 82 милиона, докато Франция и Италия отчитат ръст, съответно Франция от 64 млн. души - до 66 милиона и Италия - от 58 милиона - до 60 милиона за 10-годишен период.   В съседна Гърция населението е намаляло с около половин милион за 10 години - от 11 млн. през 2007 г. - до 10,5 млн. през 2017 г. В Румъния спадът е още по-значим - от 21 млн. преди 10 години, сега в северната ни съседка има около 19,6 млн. души, като по неофициални данни около 2 млн. румънци са емигрирали и живеят в чужбина.   На другия полюс е тенденцията в съседна Турция, където само през миналата 2017 г. населението се е увеличило с 1 милион души и вече достига 80, 8 милиона жители, като там демографските показатели регистрират стабилен положителен ръст, пише БТА, цитирана от Новини.бг.", "date": "2018.04.12", "title": "Изчезваме! За 10 години сме намалели с население с размерите на област Бургас"}
{"url": "http://epicenter.bg/article/Po-zapoved-na-Borisov-Vanshno-sas-speshni-merki-po-sluchaya-s-obvineniya-v-SASht-balgarin-Zhelyaz-Andreev-/151649/2/0", "text": "Това съобщиха от пресцентъра на Министерството на външните работи.  По указания на вицепремиера и министър на външните работи Екатерина Захариева зам.-министър Юрий Щерк покани на среща американския посланик в София, Ерик Рубин, а българският посланик във Вашингтон Тихомир Стойчев поиска спешно да бъде приет от заместник помощник държавния секретар за Европа Матю Палмър за изясняване на исканията на американската страна.  Екстрадицията на български граждани за САЩ се регулира от Закона за екстрадицията и европейската заповед за арест и от Договора за екстрадиция между правителствата на Република България и САЩ, ратифициран на 23 април 2008 година, влязъл в сила на 21 май 2009 г.  На основание чл. 20 т. 1 от Договора МВнР ще поиска консултации между Департамента по правосъдие на САЩ и Министерството на правосъдието на Република България.  Конкретното искане за екстрадиция на г-н Желяз Андреев е постъпило във Върховната касационна прокуратура по линия на международното полицейско сътрудничество.  МВнР припомня, че решението за екстрадиция е от компетенциите на съдебната власт.      ", "date": "2018.04.12", "title": "По заповед на Борисов МВнР предприема спешни мерки по случая с обвинения в САЩ Желяз Андреев "}
{"url": "http://epicenter.bg/article/Balgariya-igrae-vazlova-rolya-v-mehanizma-za-grazhdanska-zashtita-v-Evropa/151650/2/0", "text": "Трябва да засилим капацита в цяла Европа за реакция при бедствия. Сега съществуващата система за реакция при извънредни ситуации в Европа вече не е отговаря на възникналите потребности.  Това заяви Христос Стилианидис - европейски комисар по въпросите на хуманитарната помощ и управлението при кризи, след среща с премиера Бойко Борисов, предаде news.bg.   Двамата обсъдиха приоритетите в сферата на хуманитарната помощ и реакцията при кризи, както и инициативата \"rescEU\" на Европейската комисия за нова европейска система за справяне с природните бедствия, което ще допълни и подсили Механизма за гражданска защита на Общността. Христос Стилианидис оцени срещата като конструктивна. Той заяви, че с министър-председателя Бойко Борисов споделят общо виждане. \"Наш дълг и задължение е да осигурим по-добра защита за европейските граждани\", заяви той.  По думите на Стилианидис акцентът в това отношение трябва да бъде следният - Европа трябва да може да реагира бързо и ефективно. \"Това ще става чрез спасителните операции. Чрез този нов план намерението е да се повиши способността на ЕС като цяло за реакция при бедствия. С новия механизъм намерението ни е държавите членки да могат да използват възможностите си за справяне с тези ситуации.   Също така сме заложили чрез този нов механизъм и финансови средства и средства за управление, които да са в помощ на държавите членки, обясни еврокомисар Стилианидис. По думите му този нов капацитет е предназначен да бъде в допълнение, а не да замести националния капацитет, той ще съдейства за подобряване на европейската мрежа за безопасност.  \"Подчертах пред министър-председателя, че България вече играе възлова роля по отношение на механизма за гражданска защита в Европа. Това важи за всички области на възникнали бедствия\", заяви Стилианидис.  България винаги е била на първа линия при предоставянето на помощ, каза още той и допълни, че това е доказателство на практика за солидарността в ЕС.", "date": "2018.04.12", "title": "България играе възлова роля в механизма за гражданска защита в Европа"}
{"url": "http://epicenter.bg/article/Anatoliy-Makarov--Rusiya-e-otvorena-za-satrudnichestvo-s-vsichki-kakto-v-kosmosa--taka-i-na-zemyata/151651/2/0", "text": "Русия остава отворена за взаимоизгодно и взаимоуважително сътрудничество с всички заинтересовани страни както в космоса, така и на земята. Това каза посланикът на Руската федерация Н. Пр. Анатолий Макаров пред паметника на Юрий Гагарин в Банкя по повод Деня на космонавтиката, предаде репортер на Агенция \"Фокус\".  \"Днес в този хубав и гостоприемен град отбелязваме Деня на космонавтиката\", каза Макаров.  Той припомни, че точно преди 57 години съветски летец е извършил първия полет в космоса. Той изрази гордостта си, че зад този полет, както и зад първия на жена в космоса, стоят руснаци.  По думите му Русия спомага за полета на космонавта Георги Иванов, което е направило България 6-та космическа държава в света.  \"В момента Русия и България продължават съвместна работа вече в многостранни формати\", допълни посланик Макаров.  ", "date": "2018.04.12", "title": "Анатолий Макаров: Русия е отворена за сътрудничество с всички както в космоса, така и на земята"}
{"url": "http://epicenter.bg/article/BSP-poiska-udalzhavane-na-rabotata-na-Komisiyata-za-ChEZ-s-oshte-1-mesets/151653/2/0", "text": "Най-вероятно ще поискаме удължение на работата на Комисията. Това каза председателят на Временната комисия за ЧЕЗ Жельо Бойчев на представянето на резултатите от работата на Комисията до момента.   Попитан какво удължение на работата на Комисията ще бъде поискано той коментира: „Не виждам основание за удължаване на работа с повече от месец“. „Изпратихме писмо и до ЧЕЗ в Чехия, в което молим да ни информират кога и с кого са водени разговори, както и какви са били условията към потенциалните купувачи“, посочи Жельо Бойчев. „Десетки са въпросите ни, част от които са изпратени на база на получената вече информация или за да я допълнят“, обясни председателят на Комисията. „Очакваме отговор на редица важни въпроси от институциите“, каза още той.   Жельо Бойчев съобщи още, че е изпратил писмо до главния прокурор Сотир Цацаров и е поискана информация за фирмите, свързани с Гинка Върбакова и съпруга й. „Стигнахме до 25 фирми, в които те пряко имат участие и са управители“, каза той.   Поискана е и справка за проверки и водени досъдебни производства за чешкия граждани Никола Молчан. „Получихме писмо от „Уникредит Булбанк“, които ни отговориха, че въпросът ни е професионална тайна и не коментират повече участието си в сделката за ЧЕЗ“, посочи Жельо Бойчев.   „От Първа инвестиционна банка също, трябва ги поздравя, че са отговорили доста коректно. От отговора им стават ясни няколко неща - банката е издала на 19 декември писмо за подкрепа, с което заявява интерес за финансиране на покупката на активите на ЧЕЗ в България“, обясни председателят на Комисията и допълни, че в писмото е посочена сумата от 80 млн. евро. „Били са уведомени, че на 30 ноември „Инерком“ е била предпочетена от ЧЕЗ като купувач“, посочи той и уточни, че Комисията чака отговор от Българската банка за развитие. „Изпратихме и допълнителни въпроси към КЕВР за инвестициите на ЧЕЗ от 2005 досега. Как се осъществява изпълнението и контролът на тези инвестиции. Поискахме и одитните доклади от 2013 досега“, каза още Жельо Бойчев.   От думите на депутата стана ясно, че представители на фирма „Инерком“ На Гинка Върбакова ще участват на последното заседание на Комисията и ще дадат отговори на поставените въпроси. „Последното заседание на Комисията ще бъде на 17 април от 14.30 часа и ще бъдат обсъдени социалните измерения на сделката за ЧЕЗ, с оглед постъпилото заявление от президентите на КНСБ и КТ „Подкрепа“, обясни той и допълни, че на заседанието са поканени също КЕВР и Министерството на енергетиката.  ", "date": "2018.04.12", "title": "БСП ще поиска удължаване на работата на Комисията за ЧЕЗ с още 1 месец"}
{"url": "http://epicenter.bg/article/2530-sa-svobodnite-mesta-v-detskite-gradini-vav-Varna/151656/2/0", "text": "Дирекция „Образование и младежки дейности“ към община Варна обяви 2530 свободни места за прием в детските градини.   От тях в яслените групи на детските градини – 372 места, а в първа възрастова група за родени през 2015 г. - 2158 места.   Подробна информация е публикувана в електронния регистър за прием в общинските детски градини. Там могат да бъдат подавани заявления за прием - от 20-ти април до 20-ти май, а резултатите от класирането ще бъдат обявени на 31-ви май.   Записването на приетите малчугани в детските градини ще започне от 1-ви юни и ще приключи на 15-ти юни.  Обявени са и местата за подготвителните групи в общинските училища -267 за деца на 5 г. и 517 за деца на 6 г. Приемът става по критерии и график, гласувани и приети от педагогическите съвети към съответните училища.   Информация за изискванията може да бъде намерена в сайтовете на училищата, както и в електронната страница на Община Варна след 20-ти април.", "date": "2018.04.12", "title": "2530 са свободните места в детските градини във Варна"}
{"url": "http://epicenter.bg/article/Radev-svikva-zasedanie-na-Konsultativniya-savet-za-natsionalna-sigurnost-na-19-april/151662/2/0", "text": "Президентът Румен Радев свиква на 19 април 2018 г. от 14.00 часа на „Дондуков“ 2 заседание на Консултативния съвет за национална сигурност на тема: „Актуални рискове и заплахи за националната сигурност на Република България. Състояние на Въоръжените сили. Необходими мерки“.  Това съобщиха от прессекретариата на държавния глава.  ", "date": "2018.04.12", "title": "Радев свиква заседание на Консултативния съвет за национална сигурност на 19 април"}
{"url": "http://epicenter.bg/article/Daniel-Smilov--Partiite-v--quot-Demokratichna-Balgariya-quot--sa-v-dalg-kam-desnite-izbirateli/151666/2/0", "text": "Има добра спойка между трите партии, които основават новата формация \"Демократична България“. Надеждата е, че са си взели поука от случая с Реформаторския блок. Това каза пред \"Хоризонт\" и предаването \"12+3\" политологът доц. Даниел Смилов по повод подписването на коалиционно споразумение между ДСБ, „Да, България“ и „Зелените“. След като на парламентарните избори миналата година трите формации се явиха поотделно и не успяха да влязат в Народното събрание, сега те дават заявка за съвместни действия.  „Ясна заявка има, сега въпросът е да не остане на думи и да бъде продължена. Точно тази група от партии, тази част от десницата е в дълг към своите избиратели и трябва да покаже ефективност, която определено не показа на миналите избори. Добре е, че отчитат като грешка явяването поотделно на изборите. Имат съзнание, че са загубили време, което означава, че трябва да го компенсират с много енергични действия\", смята Даниел Смилов. По отношение на нишата, в която влизат, той е на мнение, че са на прав път:  \"Избиратели за такава платформа има, но те трябва да бъдат убедени, че се стъпва на здрава основа и че тази формация няма да ги занимава основно със своите вътрешнопартийни отношения, а наистина ще изгради субект, който е в състояние да поеме властови функции\".  \"За момента ми се струва, че \"Демократична България\" не би могла да бъде коалиционен партньор на ГЕРБ, такъв какъвто го виждаме, посочи още Смилов и отбеляза, че предстоят доста избори, през които политическото пространство ще промени своята геометрия, защото ситуацията както в страната, така и в Европа съдържа известна непредвидимост. Така че тази формация трябва да е готова за бърз отговор на промяна в политическото разположение на силите\", отбеляза политологът.  Очевидно вътре в Обединените патриоти има напрежения и те не са безпринципни – разминаванията по геополитическата ориентация на страната са големи, коментира още доц. Смилов:  \"Част от тях се виждат и като потенциални партньори на БСП. Да речем \"Атака\", донякъде и ВМРО, лесно могат да преминат в друг управленски формат, което им дава и различна перспектива преди едни избори. В този смисъл има вероятност НФСБ да тръгнат по свой път. Може би ще се опитат да привлекат и част от партиите от Реформаторския блок. В СДС текат интересни процеси, но трябва да е ясно, че това ще е проект много по-различен от „Демократична България. Той може да бъде от два типа. Единият, ако акцентът е върху СДС на Лукарски – това би бил проект по-скоро на сателитна формация на ГЕРБ, която подкрепя основните му политики. Ако фокусът е върху НФСБ, това би било различно. Това би било по-скоро националистическа формация в някакъв смисъл, крайнодясна, което би било много сериозно скъсване на традициите на СДС, ако тя влезе в такъв формат\".  \"Има надигане на консервативно-популистка вълна и тази вълна има доста разтърсващ ефект върху европейската демокрация. В западната част на континента тази вълна подлага под натиск ЕС\", допълва картината Даниел Смилов, според когото европейската интеграция може да пострада или да бъде забавена за определен период от това, което се случва в Западна Европа:  \"За съжаление, ефектите от тази вълна в Централна и Източна Европа и на Балканите могат да бъдат по-тежки – свързани не само със забавянето на европейската интеграция или елементи на дезинтеграция, а също и с поставяне на този избор – между демокрация и автократично управление. Тъй като нашите демократични институции като че ли са с по-плитки корени отколкото на запад, те по-лесно биват отнасяни от политическото махало, което отива в една или друга посока\".", "date": "2018.04.12", "title": "Даниел Смилов: Партиите в \"Демократична България\" са в дълг към десните избиратели"}
{"url": "http://epicenter.bg/article/Mazhat--koyto-izbyaga-ot-zatvora-v-Plovdiv--rabotel-v-mandra-bez-ohrana/151618/3/0", "text": "Без резултат продължава издирването на 42-годишния Георги Танчев, който избяга от затвора в Пловдив.   Мъжът е „на топло” заради притежание на наркотици, но има и много други провинения, като тепърва ще се установява защо е бил изпратен да работи на външен обект, от който в крайна сметка не се върнал. Това стана ясно от думите на зам.-районния прокурор Атанас Илиев пред БТВ.   Танчев е бил настанен на общ режим в затворническото общежитие „Хеброс”, като в мандрата, в която е работел, не е имало охрана.   „В хода на нашето наказателно производство ще изясним дали са били в конкретния случай налице предпоставки лицето да бъде на външен обект разпределено за работа”, посочи обвинителят.   Разследват се и самите обстоятелства около бягството му. Илиев посочи, че 42-годишният пловдивчанин е осъждан за кражби в периода 1998 г. – 2011 г. Освен сегашната едногодишна присъда за притежание на наркотици, има и още една за същото провинение, която е година и три месеца и също предстои да бъде излежана. За бягството си мъжът може да получи до 3 г. лишаване от свобода.     Появиха се информации, че през нощта Танчев е бил забелязан в казина в Пловдив. При последвалите проверки обаче полицията не е попаднала на никаква следа от него.", "date": "2018.04.12", "title": "Мъжът, който избяга от затвора в Пловдив , бил с много присъди, но работел в мандра без охрана"}
{"url": "http://epicenter.bg/article/Sayuzat-na-avtoservizite-e-protiv-ideite-za-promeni-v-naredbata-za-tehnicheskite-pregledi/151632/4/0", "text": "Председателят на Съюза на автосервизите Юли Атев заяви днес пред БНР, че новите идеи за промени, свързани с техническите прегледи, са неефективни и напълно излишни.  Те предвиждат стикерът за годишен технически преглед на МПС-тата да има чип с информация за техническото и екологично състояние на автомобила и да позволява дистанционен контрол дали колата отговаря на всички изисквания. Предвижда се и въвеждането на цветни стикери за степента, с която автомобилът замърсява околната среда.  Председателят на Съюза на автосервизите Юли Атев смята това за излишно оскъпяване, а посочи още, че „чиповете могат да бъдат манипулирани“.  „Вече всичко е измислено, защо трябва да се слагат някакви стикери, да се оскъпява и да се насочват някакви парични средства към някого?“, каза той в предаването „Преди всички“ на програма „Хоризонт“.  „На практика, ако ги вържат в общ сървър - годишни технически прегледи, тогава контролиращите органи, когато прочетат номера на колата, ще знаят дали тази кола има застраховка, с какво замърсяване е, дали е минала годишен технически преглед… Всичко останало е излишно. Тези чипове могат да бъдат манипулирани. Това оскъпява и е просто безсмислено. Да кажем, 5 милиона автомобила по 3 лева за един чип - това са един 15 милиона, които ще отидат при някого, който ще произвежда чиповете“, каза Юли Атев.  До края на месеца се очаква новият проектозакон за превозните средства да бъде пуснат за публично обсъждане. Той би трябвало да регламентира и дейността на автосервизите и искания от тях регистрационен режим.  „Очакваме всички тези сервизи-фантоми да бъдат извадени на бял свят. На този етап, когато стане едно ПТП, от КАТ казват превишена скорост или неспазване на дистанция, но никой не повдига въпроса, че този автомобил може да е направил ПТП, защото е ремонтиран от хора, които нямат квалификация и не разбират от това“, каза Юли Атев.  Според него трябва за има законова основа за намеса на контролните органи, защото сега, когато се подаде сигнал, че някой прави някакви ремонти по автомобилите, всички органи вдигат ръце и казват, че нямат правомощията да се преборят с това.  „Оказва се, че ежедневно хора, които нямат квалификация, ремонтират автомобилите си и тези автомобили в следващия момент са обществено опасни на пътя“, каза още Атев.", "date": "2018.04.12", "title": "Съюзът на автосервизите е против идеите за промени в наредбата за техническите прегледи"}
{"url": "http://epicenter.bg/article/The-Times--A-mozhe-bi-Putin-prigotvi-kapan-za-Zapada-v-Siriya-/151644/11/0", "text": "Не заложи ли Путин капан на запада в Сирия? Върху това разсъждава британското издание The Times, цитирано от Иносми.ру   Преди четири седмици шефът на руските въоръжени сили заяви:   припомня The Times. И цитира ген. Валерий Герасимов, според когото  . В такъв случай   По думите на руския генерал тези действия ще бъдат предприети за защита на стотиците руски съветници в Сирия, които са част от подкрепата на Кремъл за режима на президента Асад.   Засега няма доказателства, че кървавото клане в Дума е било нещо друго, а не атака с използване на химическо оръжие, организирана от силите, поддържащи Асад, пише The Times. Изданието обаче обръща внимание, че Всичко това накара някои експерти по Русия да зададат следния въпрос:  , пише изданието.   В заключение изданието пише:       ", "date": "2018.04.12", "title": "The Times: А може би Путин заложи капан за Запада в Сирия?"}
{"url": "http://epicenter.bg/article/Izbrani-tvorbi-na-Svetlin-Rusev-sa-izlozheni-v-Moskva/151682/6/0", "text": "В Москва бе открита грандиозна изложба на големия български художник, иконописец и колекционер акад. Светлин Русев, съобщиха основните руски медии ,  пише в. “Земя“ . Живият класик на българската и европейската живопис излага над 50 творби в Галерията на изкуствата на скулптора Зураб Церетели.   Организатори на събитието под надслов „Светлин Русев. Живопис. Избрано. 1988–2018” са Руската художествена академия, Посолството на Република България в Русия, Българския културен институт в Москва. Изложбата ще е отворена за публика до 13 май.   Експозицията представя 50 произведения на академика, които отразяват важни моменти от творчеството му през последните 30 години. Между тях е и портрет на Ванга, с която творецът е бил близък приятел, отбелязват и руските медии.   \"Търсил съм да бъда аз, заедно с това познаваем и от друга страна различен\", обясни преди ден пред БНР акад. Русев, критериите, според които е избрал творбите за експозицията.   \"Държах от последните 20-30 години да подбера творби, които са важни за мен. Това означава, че ще са някои от най-сериозните неща, които съм правил - големите композиции и заедно с това камерни творби - пейзажи, портрети, като също не са беше без значение за една изложба\".   Включих и няколко произведения, рисувани върху камък - преди 7-8 години имах изложба изцяло живопис върху камък.   Исках едно по-цялостно представяне - от една страна тази изложба да звучи като моя, от друга страна - да покрива различни направления, в които съм работил, и на трето място - композиции, които психологически и емоционално са важни, например, една голяма картина \"Размисъл\" и една друга - \"Цивилизационен избор\", която по определен повод беше правена, както и други - \"Сънища\" от 1988 година, тогава имах доста неприятности, друга \"Старческият дом\".   Повечето от големите платна са правени по определен повод и носят внушението и състоянието на вълнението от това време. Заедно с това има и такива, които по закон Божи са важни за мен като творец - един портрет на Ванга, който до последно не бях го включил в списъка, но си казах, че в Русия изложба без Ванга е невъзможно, това ще е сериозен пропуск\", разказа Светлин Русев пред БНР.   На откриването присъства  посланик Бойко Коцев, които подчерта, че изложбата има огромно значение за културните календари не само на България, но и на Москва. Защото се открива в годината на две значими за България събития - първото председателство на Съвета на ЕС и 140-та годишнина от Освобождението ни от османско иго.   \"Искаме да покажем, че културата и изкуството са призвани да ни обединяват - те са истински посланици на мира, доброто и взаимното разбирателството. И аз съм изключително щастлив, че днешното събитие ще се превърне в още един мост, в още едно свързващо звено на българо-руските духовни връзки и ще внесе своя принос в популяризирането на достиженията на европейското културно наследство\", каза Бойко Коцев.   Не бива да късаме отношенията с Русия. Ако може тази изложба да е стъпка към подобряване на отношенията, ще бъда щастлив, каза преди дни, художникът пред телевизия  Bulgaria ON AIR . Всеки ден е изпитание. И преди и сега е било трудно за човека на изкуството у нас, допълни още той.   По време на откриването на изложбата в Москва Румен Петков подари на акад. Русев валидиран пощенски плик и марка, посветени на 140-годишнината от Руско-турската Освободителна война.", "date": "2018.04.12", "title": "Москва аплодира творбите на Светлин Русев "}
{"url": "http://epicenter.bg/article/-Tsarygrad-TV--S-kakvi-orazhiya-SASht-biha-udarili-Siriya--/151630/7/0", "text": "Президентът на САЩ обяви решимостта си да нанесе удар по Сирия. А с какво оръжие именно? И ако положението достигне до отговор от страна на Русия, то с какво ще отговори тя? Върху това размишляват военните експерти, цитирани от руската телевизия „Царьград ТВ“.  Доналд Тръмп в сряда публикува милитаристичен коментар в социалната мрежа „Туитър“: „Русия обещава да сваля всяка ракета, всички ракети, изстреляни по Сирия. Подготви се, Русия, защото те ще пристигат – хубави, нови и „умни“. Вие не трябва да сте партньори с убиващото с газ животно, което убива своя народ и се наслаждава на това“, написа президентът на САЩ.  Ако Западът нанесе удар, тогава с какво? Ако Тръмп обещава просто „нови и умни“ ракети, то американското издание The National Interest вече разкри конкретните названия – това ще бъдат „Томахоук“ и AGM-86С.  Те в момента са на въоръжение в следните американски кораби в близост до театъра на бойните действия: ракетните ескадрени миноносци клас „Арли Бърк“ – „Доналд Кук\" (DDG-75) и „Карни“ (DDG-64), атомните подводници „Джорджия“ (SSGN 729) клас „Охайо“ и „Джон Уорнър“ (SSN-785) клас „Вирджиния“.  Освен това, по данни на пресата, близо до театъра на бойните действия се намират десантният хеликоптероносач клас „Иво Джима“ „Триполи“ (LPH-10), а също така френската фрегата D650.  Какво представляват основните ударни инструменти на тази групировки – многоцелевите крилати ракети за универсално базиране „Томахоук“ и крилатата ракета с въздушно изстрелване AGM-86?  И двете са доста стари, разработването им започва още през 70-те години. Въпреки това те са добри ракети, при това неведнъж модернизирани.  Основната е, разбира се, „Томахоук“. На първо място тя е универсална, докато за изстрелването на AGM-86 е приспособен единствено стратегическият бомбардировач В-52, а на второ място те са многобройни и добре отработени.  Основната особеност на тази ракета е възможността да извършва полета на пределно малка височина със следване на релефа на местността. Към достойнствата ѝ се отнася високата точност, доброто равнище на маскировка от инфрачервено, радио и визуално откриване, както и значителния обхват на действие – до 2500 км.  Недостатъците ѝ, между другото са също сериозни – особено при настоящите руски средства за радиоелектронна борба: уязвимост на радиовисотомера към радарно заглушаване, малка скорост на полета – дозвукова, относително голяма забележимост за средствата за ПРО. Не е трудно да се свалят тези ракети, което го направи, например Югославия, или да се отклонят, както демонстрира последният удар по Сирия, когато до целта достигнаха не повече от половината изстреляни ракети, а реални щети нанесоха едва една пета от тях.  Що се отнася до AGM-86C CALCM, то обхватът ѝ е 200-400 км, скоростта е също дозвукова, мощността и е до 1,5 тона тротил (според модификацията). Хубава ракета, мощна, но да кажем просто, че не е най-силния съперник за руската С-400 с нейния обхват за откриване на цели от 600 км. и гранична зона за прикритие от 400 км.  Системите за радиоелектронна борба на Русия изобщо не оставят шанс на американските ракети – всички помнят как онзи прословут ескадрен миноносец „Доналд Кук“ бе заслепен, оглушен и доведен до неуправляемо състояние чрез Л-175В „Хибин“, напълно заглушил през 2014 г. електронната активност на американския кораб. Оттогава този комплекс, както бе обявено е допълнително модернизиран и възможностите му са се повишили.  А и „Хибин“ е малогабаритен комплекс за самолети. А в Сирия, както се съобщава е разгърнат и комплексът за радиоелектронна борба „Красуха-4“. Характеристиките му са засекретени, но казват, че са в пъти по-големи отколкото на „Хибин“.    Освен това в медиите се твърди, че в удара могат да бъдат задействани ударни самолети на западната коалиция.  Засега самолетоносачните групи на САЩ не трябва да се броят. Съобщава се единствено, че от САЩ към Средиземно море се движи ударна група начело със самолетоносача „Хари Труман“. Той ще достигне до театъра на бойни действия най-много след 10 дни. А тогава или всичко ще бъде решено, или тази самолетоносачна ударна група ще изиграе същата роля като другите самолетоносачни ударни групи, приближаващи Северна Корея – поперчиха се, сплашваха, проведоха учения и тихо се разпръснаха по Тихия океан.  Но при удара могат да бъдат задействани и американски и британски (ако последните се решат на това) самолети. Но техните характеристики са известни, особено в сравнение с руските самолети. Описани са редица случаи, когато най-новите прехвалени Ф-22 и Ф-35 предпочитат да бягат при приближаване на руския Су-34. Не са страшен противник и за батареите за ПРО С-400 и дори С-300.  Не, никой не спори обратното - средствата за ПРО си имат своите ограничения. На първо място, така да се каже, количествени: срещу масирана атака от голям брой крилати ракети, те не могат да устоят. Просто ще бъдат потопени от числено превъзходство.  Но кой казва, че руските военни ще чакат да бъдат смазани от числено превъзходство? Началникът на Генералния щаб, генерал Герасимов, не каза напразно, че ще се свалят не само ракети, но и техните носители. Какъв е смисълът да чакаш, докато ескадреният миноносец презарежда своите пускови установки, когато две ракети „Оникс“ или един „Калибър“ стигат, за да спасиш екипажа му от работа? А нали има и самолети, които могат да се снабдят с противокорабни ракети Х-35. С тях всичко, което е до 5000 тона водоизместимост, надеждно ще се премести на дъното на морето.  Но самолетите биват снабдявани обикновено с две ракети.   ", "date": "2018.04.12", "title": "„Царьград ТВ“: С какви оръжия САЩ биха ударили Сирия? "}
{"url": "http://epicenter.bg/article/Kevin-Speysi-s-novo-obvinenie-za-seksualno-posegatelstvo-/151637/10/100", "text": "Прокуратурата в Лос Анджелис, Калифорния е започнала проверка във връзка с нови обвинения в сексуално посегателство, предявени срещу холивудската звезда Кевин Спейси.   Позовавайки се на говорителя на окръжния шериф в Лос Анджелис, интернет порталът Ти Ем Зи съобщава, че разследването на случая е започнало на 5 април след подадена жалба в полицейското управление в края на миналата година.   Телевизия Си Ен Ен пък издава, че „събитията“, за които Спейси е обвиняем, са се случили през октомври 1992 г. в Западен Холивуд, Калифорния, а жертвата отново е мъж – този път пълнолетен.   Към момента обаче няма повече сведения по въпроса, уточнява БГНЕС.   Новината идва почти шест месеца след като актьорът беше обвинен в сексуално посегателство от колегата си Антъни Рап. Според твърденията на Рап, през 1985, когато е бил на 14 години, 25-годишният Спейси го е поканил на гости в Ню Йорк и се е опитал да му посегне.   Впоследствие обвинения отправиха още няколко мъже – мексиканският актьор Роберт Кавасос, американският режисьор Тони Монтана и британецът Даниел Бийл, както и още двама анонимни мъже от холивудските среди. ", "date": "2018.04.12", "title": "Кевин Спейси с ново обвинение за сексуално посегателство "}
{"url": "http://epicenter.bg/article/Maraya-Keri-prizna--che-ima-bipolyarno-razstroystvo-/151638/10/100", "text": "Марая Кери довери, че вече не живее в изолация, след като е потърсила лекарска помощ за биполярното си разстройство, предаде Асошейтед прес. Агенцията цитира интервю на певицата, което ще излезе в сп. \"Пийпъл\" в петък.   Марая Кери не могла да повярва, когато за пръв път била диагностицирана с психичното заболяване. Това станало след като била настанена в болница заради физически и нервен срив през 2001 година.   Четиридесет и осем годишната изпълнителка призна, че през цялото това време е живяла в изолация и се е притеснявала някой да не издаде истинското й състояние, предава БТА.   Кери преминава през терапия и взима лекарства за биполярното си разстройство, при което изпада в периоди на депресия и раздразнителност. Певицата довери, че взима специални медикаменти, които да не я карат да се чувства изтощена и ленива. По нейните думи сега тя отново се е върнала към любимите си занимания - писане на песни и правене на музика.  Източник: Новини.бг", "date": "2018.04.12", "title": "Марая Кери призна, че има биполярно разстройство  "}
{"url": "http://epicenter.bg/article/Nay-prikaznite-kralski-svatbeni-rokli/151676/10/84", "text": "Сватбените тържества са чудесен  за  на роднини и приятели, за да бъде отпразнувана любовта между двама души. Когато става дума за кралски сватби обаче, нещата придобиват един по-различен смисъл – романтика, приказни истории и много блясък. Разбира се в центъра на  винаги е  , която от малка  за този незабравим ден, за да облече  , с която да спре дъха на всички гости. А щом става дума за принцеса и сватба, няма как всички погледи да не са насочени към роклята, защото очакват, че ще е истинско произведение на изкуството.    Шарлийн бе облечена в елеганта рокля с паднали рамене, творение на Giorgio Armani. Изработена от снежнобяла коприна, с уникална бродерия от скъпоценни камъни, перли и кристали и бродиран, дълъг 30 фута шлейф.    се омъжи за принц Карл Филип на пищна церемония в параклиса на Кралския дворец в Стокхолм през юни 2015 година. След брачната церемония София получи титлата принцеса и херцогиня на Вермланд. Красивата булка каза „да“ в прекрасна сватбена рокля на Ida Sjostedt.   се ожениха в Уестминстърското абатство на пищна церемония на 29 април 2011 година. Кейт беше облечена в традиционна рокля от коприна и сатен с цвят на слонова кост с дантела и дълъг шлейф. Роклята бе дело на британската дизайнерка Сара Бъртън.    наследник на една от големите европейски аристократични фамилии, през юли 2017 година. Сватбата се състоя, въпреки че бащата - принц Ернст Аугуст Хановерски, се противопостави на този съюз, разтревожен за съдбата на семейни имоти в Германия, по-специално земи и гори в Долна Саксония. Булката беше с класическа бяла рокля с перлени бродерии и шлейф, създадена от ливанската дизайнерка Сандра Мансур.    от Хановер - 32-годишният Кристиан, през март 2018 година. Алесандра бе ослепителна в класическа сватбена рокля, с високо деколте, покрита с нежна дантела и дълъг шлейф. На главата й блестеше тиара, покрита с диаманти.   - Облечена в приказно красива дантелена рокля на италианския дизайнер Валентино Гаравани,   през юни 2013 година.    Красавицата е дъщеря на милиардера, собственик на телекомуникационната компания LHS Telekommunikation Хартмут Ладемахер.   , престолонаследник на Люксембург и бъдещ велик херцог, сключи брак с белгийската графиня Стефани дьо Ланоа през октомври 2012 година.    Даниел Вестлинг през юни 2010 година.    – обикновено момиче, което по това време работи като журналистка, а днес е кралица на Испания.   Източник: Дарик  ", "date": "2018.04.12", "title": "Месец преди венчавката на годината: Най-приказните кралски сватбени рокли"}
{"url": "http://epicenter.bg/article/SASht-vdignaha--quot-samolet-na-Strashniya-sad-quot--vav-vazduha--Pentagonat-otkaza-informatsiya-/151646/7/0", "text": "  Министерството на отбраната на САЩ нито потвърждава, нито отрича информацията. \"Ние по правило не обсъждаме своите въздушни операции\", отговориха от Пентагона.   Военното ведомство няма да разкрива никаква допълнителна информация за това, заяви служителят на пресслужбата на Пентагона Том Кросън пред кореспондента на ТАСС.  \"  Както можете да си представите, въоръжетиге сили на САЩ всеки ден изпълняват многочислени мисии, използвайки различни видове летателни апарати по различни причини. Ние по правило не обсъждаме своите въздушни операции\", отбелаза Кросън.   Източник е ресурсът за следене на движението на някои видове военни и граждански самолети CivMilAir.  Самолетите, които играят ролята на Национален въздушен оперативен център, са наричани от американските медии \"самолети на Страшния съд\", тъй като са предназначени да бъдат използвани включително по време на ядрен конфликт.  Те се намират под прякото командване на Комитета на началник щабовете (КНЩ) на Въоръжените сили на САЩ. Личният състав за оперативния център се осигурява от Стратегическото командване.  , пише в справката на ВВС на САЩ за този вид самолети.  В нея се уточнява, че тези самолети  Те са снабдени с най-съвременно оборудване за връзка, могат да бъдат зареждани във въздуха и побират на борда си до 112 души.    ", "date": "2018.04.12", "title": "Пентагонът в готовност за ядрен удар. САЩ вдигнаха \"самолет на Страшния съд\" във въздуха! "}
{"url": "http://epicenter.bg/article/Dzhimi-Kartar-kam-Donald-Tramp--Vsyako-voenno-deystvie-v-Siriya-mozhe-da-dovede-do-yadrena-katastrofa-/151654/7/0", "text": "Бившият американски президент Джими Картър заяви, че се гордее с мира по време на управлението си и предупреди настоящия държавен глава Доналд Тръмп да не прибягва до каквито и да било военни действия във връзка със Сирия или други горещи точки и на всяка цена да избегне ядрено нападение, предаде Асошиейтед прес, цитирана от БТА.  \"Моля се той да запази страната ни мирна и да не преувеличава или изостря предизвикателствата в отношенията със Северна Корея, Русия или Сирия\", каза Картър в днешно интервю за АП. \"Надявам се Тръмп да е напълно наясно, както беше с мен и други президенти, че една размяна на ядрени удари може да предизвика катастрофа за цялото човечество\", допълни той.  93-годишният бивш президент подчерта, че дори ограничена военна атака е нещо опасно и може да доведе до неконтролируема ескалация.  Картър направи тези изказвания, след като президентът Тръмп заяви, че обмисля военни действия срещу Сирия в отговор на предполагаемо химическо нападение срещу цивилни. Русия на своя ред заяви, че подобна стъпка ще има тежки последствия.  Картър даде интервю за АП по повод излизането наскоро на новата му книга \"Вярата: Пътуване за всички\", но засегна редица теми - от Тръмп и икономиката до религиозните спорове в американското християнство. Бившият президент, който е ревностен баптист, твърди, че американците преживяват трайна ерозия не само на духовната си вяра, но и на доверието в държавните институции.  \"Много хора изгубиха вяра във върховенството на демокрацията\", отбеляза той и цитира задълбочаващото се неравенство, все по-откритата дискриминация срещу малцинствата и имигрантите, политическия процес, контролиран от парите и безконечния цикъл от войни и безизходни положения в международен план.  Убеден демократ, Картър критикува републиканеца Тръмп по много въпроси и заяви, че мнозина са осъзнали, че са сгрешили, като са го подкрепили за президент. Той обаче подчерта, че критиката му не е отправена към човека в Овалния кабинет и че избирането му е резултат от множество сериозни проблеми, а не тяхната причина.  Отдавнашен критик на американската политика към Северна Корея, Картър изрази одобрение за действията на Тръмп спрямо Пхенян напоследък.  Никой действащ американски президент не е посещавал Северна Корея, но Джими Картър е бил в страната поне три пъти като бивш президент, за последен път - през 2011 г., когато се опита да убеди севернокорейците да се включат в многостранни преговори за прекратяване на програмата им за ядрено оръжие, припомня АП.  Все още вярвам, че световните сили \"могат да намерят начин да живеят в мир и хармония с хора, които са наши неприятели и с които имаме дълбоки различия в разбиранията\", каза в интервюто Картър.  ", "date": "2018.04.12", "title": "Джими Картър към Доналд Тръмп: Всяко военно действие в Сирия може да доведе до ядрена катастрофа!"}
{"url": "http://epicenter.bg/article/Oland-za-Putin--Toy-e-silen-i-zagadachen--hladen-i-reshitelen--Samo-Merkel-ne-se-strahuva-ot-nego-/151659/7/0", "text": "„По време на своя президентски мандат аз се срещнах с по-голямата част от световните лидери и изучих личността на всеки от тях” – пише в своята книга „Уроците на властта” бившият френски президент Франсоа Оланд. Изданието Le Nouvel Observateur в публикация под заглавие „Les chiens de Poutine, le fromage d'Obama... François Hollande ou l'art du portrait” е подбрало негови впечатления от срещите си с Владимир Путин.  За Оланд най-тежката „без съмнение” е първата среща с Владимир Путин, състояла се през юни 2012 г., само три седмици след избирането му за френски президент.  „Това е силен и загадъчен човек – толкова сърдечен и внимателен, колкото може да е хладен и твърд. Посрещайки събеседника си с погледа на своите сини очи, той ту го предразполага, ту го тревожи. Той заразява околните със своя смях, неговите разсъждения могат да са цинични, а най-острите думи ги произнася с най-невъзмутим глас,” отбелязва Оланд.  По думите на експрезидента, единствения човек, когото Путин не успял да уплаши, е Ангела Меркел. Двамата имат преимуществото да са били дълго време във властта.  „Тя отдавна го познава. Тя умее да разговаря с него. Той обаче никога не се отказва да опитва да насади у нея страх, използвайки смес от заплахи, комплименти и спомени,” твърди Оланд.  „Когато ни прие в Сочи, той насочи срещу нея своите кучета. Той прекрасно знаеше, че тя не ги обича,” добавя той.  Владимир Путин е разнолик човек, който играе ту ролята на \"доброто\", ту на \"лошото ченге\", и това понякога обърква.  През юни 2014 г. Оланд и тогавашният външен министър Лоран Фабиюс посрещнали руския президент в Елисейския дворец. Тогава Путин искал да се покаже обаятелен.  „Моят поглед попадна върху хладилната чанта, която той държеше. Открих, че в нея лежеше бутилка водка, която той искаше да изпие с нас, и се грижеше тя да има необходимата температура. Той вдигна множество тостове за славата на френско-руската дружба,” разказва Оланд.  Няколко месеца по-късно Оланд отново се срещнал с Путин в неформална обстановка на московско летище. Наболелите тогава въпроси – Крим и Сирия – били „взривоопасни” и преговорите се затегнали.  „В момента на нашето сбогуване руският президент поиска да ми направи подарък, за да скрепим нашето примирие” – пише Оланд. Подаръкът представлявал „документ в богато украсена опаковка” – писмо на Наполеон, написано по време на Руската кампания.  „Такъв е руският лидер – хладен и решителен, непредсказуем и деликатен,” отбелязва Оланд.  „Той може да съжителства с Европа само при условие, че тя ще е слаба и разединена. С едни той играе, използвайки икономическо и енергийно оръжие, с други - като разполага свои войски по границата. Той уважава силата, включително силата на САЩ, но демонстрира, че няма да се погнуси от всякакви средства, даже най-крайните, за да посее тревога в самото сърце на американската демокрация,” твърди Франсоа Оланд.    ", "date": "2018.04.12", "title": "Оланд за Путин: Той е силен и загадъчен, хладен и решителен. Само Меркел не се страхува от него!"}
{"url": "http://epicenter.bg/article/Bashar-Asad--Deystviyata-na-Zapada-mozhe-da-dovedat-do-po-natatashna-destabilizatsiya-na-regiona/151665/7/0", "text": "Държавният глава на Сирия Башар Асад отправи предупреждения, че заплахите за военни действия на Запада в отговор на предполагаемата химическа атака в град Дума може единствено да доведат до по-голям хаос в региона, предава AFP.  „Тези думи и всички възможни действия ще допринесат само за по-нататъшна дестабилизация в региона\", алармира Асад, цитиран от \"Фокус\".   БТА, цитирайки ТАСС и Ройтерс, съобщи, че сирийският президент е говорил на среща с гостуващия в Дамаск висш член на иранското ръководство Али Акбар Велаяти, който сега е съветник на върховния лидер на Ислямската република аятолах Хаменей. Асад посочил, че \"изявленията на някои западни политици за възможно военно нападение срещу Сирия се основават на изфабрикувани от техните протежета данни\". \"След всяка наша победа на бойното поле на Запад се надигат гласове и се чуват заплахи срещу нас в опит да бъде променен ходът на събитията, Е, но такива гласове и евентуални действия няма да допринесат за нищо, освен да засилят нестабилността в региона и да изложат на заплаха международния мир и сигурност\", подчертал сирийският президент. Иранският пратеник от своя страна заявил, че Техеран поддържа твърдостта на Сирия и на нейния народ във войната срещу тероризма\". Той посочи също, че \"заплахите на някои западни страни да нападнат Сирия се основават на лъжи след освобождението на Източна Гута\".   \"Това е повтаряща се лъжлива пропаганда, която се използва всеки път след поредното поражение на поддържаните от САЩ бунтовници в Сирия. Ядосани от разгрома на своите наемници на бойното поле, САЩ и техните съюзници повтарят измислиците за употреба на химическо оръжие в Сирия\", казал Велаяти в интервю за агенция Тасним. Сирия и Иран \"съвместно ще противодействат на провокациите и агресивните заплахи от страна на САЩ, Израел и техните съюзници\", подчерта иранският политик.", "date": "2018.04.12", "title": "Башар Асад: Действията на Запада водят до хаос и продължаваща  дестабилизация!"}
{"url": "http://epicenter.bg/article/Donald-Tramp-se-sabudi--Nikoga-ne-sam-kazval-koga-shte-atakuvame-Siriya-/151667/7/96", "text": "Президентът на САЩ Доналд Тръмп се събуди и публикува първия си туит: \"Никога не съм казвал кога ще бъде атаката в Сирия. Може би много скоро, а може и да не е чак толкова скоро. Във всеки случай САЩ под моето ръководство извършиха огромна работа по освобождаването на региона от ИДИЛ. И къде е \"Благодаря, Америка?!\"   Припомняме, че през последните дни светът очаква атака на САЩ срещу Сирия. Руските партньори на правителството на Башар Асад пък обявиха, че ще свалят във въздуха всяка ракета, която САЩ изстреля срещу територията на арабската държава.   Вчера Доналд Тръмп първоначално призова Русия да се готви за ракетни удари в Сирия, но после смекчи значително своята позиция. Всичките си заплахи той отправи чрез социалната мрежа „Туитър“. Първо той написа: \"Русия се заканва да свали всяка ракета, изпратена към Сирия. Готви се, Русия, защото те (ракетите) идват - страхотни, нови и умни\". 40 минути по-късно той написа ново съобщение, в което казва, че Русия има нужда от помощта на САЩ и че \"всички нации трябва да живеят дружно\". \"Нашите отношения с Русия сега са по-лоши, откогато и да било, включително в периода на Студената война. Няма причини за това. Русия има нужда да й помогнем икономически, което би било много лесно и трябва всички нации да работим заедно. Спрете с надпреварата във въоръжаването?\", написа Доналд Тръмп.   \"Ситуацията е действително напрегната, тя изисква много внимателен мониторинг. Но няма да се ориентираме по вестникарски дописки, още повече на позоваване на някакви ефимерни източници\", заяви Дмитрий Песков, говорител на Кремъл, по повод обсъжданите във Вашингтон възможности да се нанесе удар на Сирия. Британският премиер Тереза Мей не се е съгласила да участва в \"бързо възмездие\" срещу Сирия и е поискала повече доказателства за предполагаемата химическа атака в град Дума. Според източници на в. \"Таймс\", тя е заявила това по време на телефонен разговор с американския президент Доналд Тръмп. Световната здравна организация осъди предполагаемото нападение с химическо оръжие в сирийския град Дума и заяви, че около 500 пациенти са изпратени в болницата с \"белези и симптоми, съответстващи с излагане на токсични химикали\". \"СЗО изисква незабавен достъп до региона, за да се предостави грижа на пострадалите, да се изчисли влиянието върху здравето и да се достави задълбочена здравна реакция\", заявиха от организацията.   Русия е насочила ракети \"Калибър\" към базите на САЩ в Сирия, а въоръжените сили на Руската федерация тайно са поставени в пълна бойна готовност, пише руският в. \"Независимая газета\". Доналд Тръмп и неговите съветници са обсъдили каква да бъде силата на атаката срещу силите на Башар Асад в отговор на употребата на химическо оръжие. Те са стигнали до извода, че това трябва да е по-мощен удар от този, нанесен през миналата година, защото само ескалацията на военна мощ може да накара Дамаск да прекрати използването на забраненото оръжие срещу мирни граждани, пише \"Ню Йорк таймс\". Европейската агенция за контрол на въздушния трафик Евроконтрол предупреди авиокомпаниите да са предпазливи в полетите си над източното Средиземноморие заради възможно започване на въздушни удари по Сирия в следващите 72 часа.", "date": "2018.04.12", "title": "Доналд Тръмп се събуди: Никога не съм казвал кога ще атакуваме Сирия!"}
{"url": "http://epicenter.bg/article/Krayat-na-sveta-e-nasrochen-za-23-april/151668/7/0", "text": "Любителите на теориите на конспирациите пророкуват, че краят на света ще настъпи след броени дни, на 23 април, съобщава в. \"Дейли мирър\". Точно на тази дата Слънцето, Луната и Юпитер ще застанат в една линия в съзвездието Дева и това ще бъде знак за Второто пришествие. Тогава Исус Христос ще възкръсне отново и ще се завърне, за да накаже всички грешници на земята.   Конспиролозите предвиждат, че през нощта на 23 април ще се появи и митичната Планета Хикс, известна също под името Нибиру. Един от новите пророци Дейвид Мийд предрича, че точно след 11 дни ще има и масови изригвания на вулкани. Но вестникът успокоява своите читатели, че Мийд неведнъж е грешил в апокалиптичните си прогнози.    ", "date": "2018.04.12", "title": "Краят на света е насрочен за 23 април"}
{"url": "http://epicenter.bg/article/Gen--Uesli-Klark-kam-ES-i-NATO--Ne-chakayte-Zapadnite-Balkani-otnovo-da-izbuhnat/151672/7/0", "text": "В статия за американското издание The Washington Post бившият главнокомандващ силите на НАТО в Европа генерал Уесли Кларк призова Европейския съюз и Алианса да не чакат момента, в който Западните Балкани отново „ще избухнат“ и настоя за подновяване на ангажимента на Запада към региона, за да се предотврати „пълзящата дестабилиция“ в страните от полуострова.  \"Изминаха повече от две десетилетия, откакто работих с Ричард Холбрук и нашия екип за прекратяване на войната в Босна. НАТО разгърна и след това предприе действия за спиране на сръбското етническо прочистване в Косово. Днес три държави от Западните Балкани (Хърватия, Албания и Словения) станаха членове на НАТО. Хърватия и Словения се присъединиха към Европейския съюз. Сега Косово е независима държава. Повечето американци и европейци психически отхвърлиха този брутален конфликт като решен проблем.   За съжаление, това съвсем не е вярно. Продължаващите политически конфликти по отношение на етно-религиозния характер на тези нации постоянно заплашват да прерастнат в национални и регионални кризи, като превърнат региона в основна цел за намеса от чужди сили.     Експлозивна комбинация от лошо управление, икономическа стагнация и слаби демократични институции остави малобройно, но съществена малцинство уязвима на наемане от джихадистите. Всичко това прави региона узрял за експлоатация от терористични организации и намеса от външни фактори, включително Русия, Китай и Турция.   За да бъдат нещата още по-лоши, регионът страда от пренебрегване от страна на демокрации, които са допринесли за прекратяване на войните в Югославия. Вярвайки, че демократичното бъдеще на Балканите се намира в членството в ЕС, САЩ до голяма степен предадоха на Брюксел отговорността за политическото, институционалното и икономическото развитие на региона. И все пак политическата инерция в рамките на Общността запази Босна и Херцеговина, Сърбия, Черна гора, Косово, Албания и Македония, които чакат окрилени.   И докато САЩ и Европа спят, другите власти си водят бележки.   Кремъл непрекъснато увеличава влиянието си. Руснаците работят, за да подтикват антиевропейските и антинатовските настроения. Те подкрепят екстремистки групировки (един от които е обект на разследване в Босна и Херцеговина за предполагаеми паравоенни действия) и предоставят целенасочена военна помощ. Кремъл също разгорещи пламъците на етническото разделение чрез дезинформационни кампании, които подклаждат православните християнски народи срещу мюсюлманите, като умишлено подбуждат напрежението, което подхрани и Югославските войни през 90-те години на миналия век. В същото време Турция и държавите от Персийския залив инвестират силно и в Западните Балкани. Турция е третият по големина инвеститор в Босна и Херцеговина, а лидерът на основната мюсюлманска политическа партия в страната пътува често до Истанбул за снимки с все по-авторитарния турски президент Реджеп Тайип Ердоган.   Саудитска Арабия и нейните съседи в Персийския залив са насочили своя принос към подкрепата на религиозните организации, изграждането на нови джамии и предлагането на религиозни инструкции на местните имами. Строгото тълкуване на исляма, което често е в основата на такова обучение, няма нищо общо с умерената традиция, която се практикува на Балканите от векове, и е свързана с нарастващия фундаментализъм в региона.   Около 1000 чуждестранни бойци (предимно от Косово и Босна и Херцеговина) са се борили за „Ислямска държава“ в Сирия и Ирак.   Въпреки че броят на чуждестранните бойци от Балканите тенденциозно намалява, средата, в която тези лица стават радикализирани, и уязвимостта сред недоволните сегменти от населението продължават да предизвикват загриженост.   Проблемът с реинтеграцията на завърналите се чуждестранни бойци отправя още по-голямо предизвикателство.   И накрая, Китай също се стреми да засили влиянието си в региона. В рамките на инициативата си „Един пояс, един път\", Пекин е готов да осигури огромните капиталови инвестиции, необходими за осъществяването на крайно необходими инфраструктурни проекти на Балканите. Но както видяхме в Африка, подобни инвестиции почти винаги идват с известни условия.   Ясно е, че САЩ и Европа трябва да останат ангажирани със Западните Балкани - със специален акцент върху укрепването на демократичните институции, така че правителствата да могат да отговорят на нуждите на своите граждани.   Зоната за свободна търговия на Западните Балкани, предложена наскоро от лидерите на региона, може да бъде стъпка в правилната посока. Но подобна инициатива не трябва да се разглежда като заместител на потенциалните гаранции, които трябва да бъдат предоставени от НАТО и ЕС.   Сериозна пътна карта присъединяването към ЕС ще предостави на страните в региона стимули за извършване на необходимите политически и икономически реформи, за засилване на тяхното сътрудничество и за справяне с нарастващото междуетническо напрежение.   Разбира се, такива усилия ще трябва да имат широка подкрепа, за да бъдат придвижени напред - предизвикателство в регион, в който населението остава рязко разделено от нагласи към институции като НАТО.   И все пак, според едно скорошно проучване, макар босненците от сръбски, хърватски и мюсюлмански произход да са разделени по много въпроси, те са обединени в опозицията си срещу „Ислямска държава“ и в желанието си да се справят с икономически проблеми. Членството в НАТО ще бъде по-лесно да се продаде на етническите сърби в региона (които са склонни да бъдат руснаци и противници на НАТО), ако това членство им се окачествява като подпомагане за по-голяма регионална стабилност.   Можем да гарантираме, че милиардите долари на данъкоплатци, инвестирани в този регион, няма да се загубят, като подкрепят работата за развитие на демокрацията като Националния демократичен институт и Международния републикански институт. Виждахме продължаващото значение на този вид работа с инициативи като новосъздадената работна група за борба с екстремизма, която помага на законодателите в Босна и Херцеговина да се адаптират към постоянно променящото се предизвикателство на екстремизма.   Имаме много инструменти, с които разполагаме, за да предотвратим пълзящата дестабилизация в Западните Балкани. Нека да гарантираме, че няма да похарчим огромните инвестиции, които направихме в този труден регион, и ще подновим ангажимента си да помогнем на тези нови демокрации да постигнат пълния си потенциал\".    ", "date": "2018.04.12", "title": "Ген. Уесли Кларк към ЕС и НАТО: Не чакайте Западните Балкани отново да избухнат"}
{"url": "http://epicenter.bg/article/I-OZHO-ne-mozhe-da-opredeli-proizhoda-na-veshtestvoto--s-koeto-byaha-otroveni-Skripal-/151673/7/0", "text": "Организацията за забрана на химическите оръжия (ОЗХО) потвърди изводите на британските експерти за това, че Сергей Скрипали и дъщеря му Юлия са отровени с нервно-паралитично вещество, но не мога да установи неговия произход. Това съобщи Асошиейтед прес, цитирана от ТАСС.  Британската телевизия Sky News, цитирайки изводите на организацията, твърди, че въпросното вещество е било \"с висока степен на чистота\".  Припомняме, че на 3 април от военната лаборатория Портън Даун на Острова обявиха, че не са успели да установят страната, в която е произведена бойната отрова.  Веществото, с което беше отровен бившият двоен агент Сергей Скрипал, е идентифицирано като \"новичок\", но данни за точния му произход не са установени по време на проверката в Лабораторията за отбранителни науки и технологии в Портън Даун.  Изпълнителен директор на научния институт Гари Ейткънхед заявява пред британската телевизия:  \"Успяхме да го идентифицираме като новичок, да идентифицираме, че е нервнопаралитично вещество от боен тип. Не сме идентифицирали конкретния източник, но предоставихме научната информация на правителството, което впоследствие използва определен брой други източници, за да състави изводите си\".  По думите му установяването на произхода на отровата изисква \"други данни\", някои от които базирани на работа на разузнавателните служби, до които правителството има достъп.  \"Нашата работа се състои в това да предоставим научни доказателства за това какво представлява конкретния нервнопаралитичен агент; идентифицирахме, че той принадлежи на тази специфична група и че е вещество от боен клас, но не е наша работа да казваме къде е произведено\", допълва химикът.  Той потвърждава, че веществото предполага \"изключително сложни методи за създаване, които отговарят на само на способностите на държавна служба\".  Все още няма известна противоотрова на новичок, съответно такава не е предписвана на Юлия или Сергей Скрипал.  Директорът на Портън Даун не коментира дали в лабораторията му са разработвани или съхранявани количества от новичок, но отхвърля спекулациите, че отровата би могла да е излязла от резервите на британската лаборатория.  \"Няма никакъв начин подобно вещество да е произлязло от нас или да е напуснало пределите на нашата структура\", казва той.  ", "date": "2018.04.12", "title": "И ОЗХО не може да определи произхода на веществото, с което бяха отровени Скрипал "}
{"url": "http://epicenter.bg/article/EK--Reshenieto-na-krizata-v-Siriya-mozhe-da-bade-samo-politichesko-/151679/7/0", "text": "Европейската комисия припомни днес виждането си, че решението на кризата в Сирия е единствено политическо. Заявяваме това от началото на конфликта, отбеляза говорител на комисията, цитиран от БТА.  Той уточни, че въпросът със Сирия е в дневния ред за предстоящото в понеделник в Люксембург заседание на Съвета на ЕС по външни работи. Говорителят не пожела да коментира опасенията за непосредствено предстоящи въздушни удари по сирийски цели.  ЕК уточни, че поддържа връзка с всички държави от ЕС по този въпрос. Осъждаме възможно най-решително употребата на химическо оръжие, това е военно престъпление и престъпление срещу човечеството, добави говорителят. По неговите думи Европа е котва на стабилността и разума в днешния несигурен свят.  От Германия не е било искано да вземе участие в евентуален военен удар срещу Сирия, заяви днес външният министър Хайко Маас, цитиран от ДПА.  \"До момента Германия не е получавала такова искане\", каза министърът по време на посещение в ирландската столица Дъблин, преди да замине за Великобритания.  \"Западните партньори не могат да си позволят да бъдат разделени, ако искаме да окажем пряк натиск върху Русия\", посочи Маас.  Той намекна, че Германия може да окаже политическа подкрепа на военни действия, ако САЩ, Франция и Великобритания решат да продължат в тази посока.  ", "date": "2018.04.12", "title": "ЕК: Решението на кризата в Сирия може да бъде само политическо "}
{"url": "http://epicenter.bg/article/Ruskite-boyni-korabi-prikriha-kraybrezhnite-rayoni-na-Siriya-i-zapochnaha-raketni-strelbi-/151683/7/0", "text": "Бойните кораби на ВМФ на Русия провеждат учения в крайбрежните райони на Сирия, съобщават руски медии. Това сочат данните на международната система за известяване на авиационния персонал и навигационните предупреждения за мореплаването. В съобщенията са дадени координатите на закрития район и се предупреждава за провеждането на учебни стрелби.  Районът на ученията е в международните води на Средиземно море, прилежащ до морската граница на Сирия. Той ще бъде закрит в периодите 11-12, 17-19 и 25-26 април от 10.00 до 18.00 ч. по московско време.  Към момента в състава на постоянното оперативно съединение на ВМФ на Русия в Средиземно море действа 15 бойни кораба и спомагателни съдове, в това число въоръжените с крилати ракети \"Калибър\" фрегати \"Адмирал Григорович\" и \"Адмирал Есен\", както и подводници, които нееднократно нанасяха удари по обекти на терористите в Сирия.  По-рано в САЩ бяха публикувани снимки на сирийското пристанище Тартус, направени от израелски спътник. От тях се вижда, че руските бойни кораби са напуснали военно-морската база и са се придвижили на бойни позиции навътре в морето. На първата снимка се виждат най-малко 7 кораба, стоящи на пристан. На втората вече ги няма, останала е само една дизел-електрическа подводница клас от клас \"Варшавянка\".  Спътниковите снимки бяха показани от тв Fox News, а са били предоставени от компанията Image Satellite Internacional (ISI).  Съединените щати не изключват вероятността да нанесат ракетни удари по руски обекти в Сирия. Разглеждаме всички варианти, заяви междувременно говорителката на Белия дом Сара Сандърс на брифинг, цитирана от БНР.  В сряда вечерта изтече 48-часовият срок, който президентът на САЩ Доналд Тръмп сам си даде, за да реши какъв ще бъде отговорът на Вашингтон на химическата атака от 7 април в сирийския град Дума, за която американците обвиняват режима на президента Башар Асад.  По-рано бе съобщено, че разрушителят на САЩ \"Доналд Кук\", въоръжен с ракети \"Томахоук\", е пристигнал на около 100 км от руската база в Тартус. Втори американски разрушител - \"Портър\", пътува към Източното Средиземноморие, по данни на The Wall Street Journal, но ще пристигне не по-рано от 16 април.  Освен това, американското издание Stars and Stripes съобщава, че ударная група американски кораби начело със самолетоносача \"Хари Труман\" е напуснала военно-морската база Норфолк в щата Вирджиния и се е отправило в посока Европа и Близкия Изток.  Вчера \"Русская весна\" съобщи, че към сирийските брегове ще бъдат насочени допълнителни сили на бойния флот, като се позова на военен източник. Командването може да насочи натам сили от Черноморския флот, който се намира най-близо до театъра на евентуалните военни действия. Освен това могат да бъдат пратени стратегически подводници, които изпълняват задачи в международни води.   ", "date": "2018.04.12", "title": "По тревога! Руските бойни кораби прикриха крайбрежните райони на Сирия и започнаха ракетни стрелби "}
{"url": "http://epicenter.bg/article/Merkel--Germaniya-nyama-da-uchastva-vav-voenna-operatsiya-v-Siriya/151684/7/0", "text": "„Германия няма да се включи в обща военна акция в Сирия“, заяви германският канцлер Ангела Меркел, цитирана от световните информационни агенции.   Меркел отбеляза, че Германия прави всичко, за да покаже, че използването на химическо оръжие е неприемливо, цитира думите на канцлера „РБК Дейли“.   Ангела Меркел заяви още, че Западът трябва да има единна позиция, след като обвинява силите на президента на Сирия Башар Асад в химическа атака в град Дума край Дамаск. Канцлерът на Германия информира, че е разговаряла с френския президент Еманюел Макрон. \"Германия няма да участва в евентуални военни действия. Искам отново ясно да подчертая, че няма решение, но ние виждаме и подкрепяме това, че е направено всичко за изпращане на сигнал, че това използване на химически оръжия е неприемливо\", изтъкна тя.   На 10 април Меркел нарече „убедителни“ доказателствата за използване на химическо оръжие в сирийския град Дума. Тогава Меркел подчерта, че Берлин „решително осъжда използването“ на химическо оръжие. Канцлерът на ФРГ Ангела Меркел заяви, че вече е „очевидно“, че Сирия не е унищожила арсенала си от химически оръжия, предава AFP, цитирана от \"Фокус\".  „Трябва да признаем, че е очевидно, че унищожаването не е напълно извършено\", подчерта Меркел с оглед на предполагаемата химическа атака в сирийския град Дума, за която Западът обвини режима в Дамаск. През 2013 г. сирийското правителство избегна намеса на САЩ и Франция в конфликта, като се съгласи да унищожи химическия си арсенал.  ", "date": "2018.04.12", "title": "Меркел: Германия няма да участва във военна операция в Сирия"}
{"url": "http://epicenter.bg/article/Moskva-pokazva-nay-novata-hiperzvukova-raketa--quot-Kinzhal-quot--na-Parada-na-pobedata--/151688/7/0", "text": "За участие в Парада на победата в Москва се готвят изтребители МиГ-31БМ, въоръжени с най-новата руска хиперзвукова аеробалистична ракета (комплекса \"Кинжал\").  Два изтребителя МиГ-31БМ завършваха самолетния строй по време на първата репетиция за парада, която се проведе на аерополигона Алабино в Московска област. Един от изтребителите бе въоръжен с \"Кинжал\", съобщава британската агенция \"Jane's\", цитирана от ТАСС.  От руското министерство на отбраната не коментираха изнесените данни.  На 1 март по време на ежегодното си послание към Федералното събрание на Русия президентът Владимир Путин обяви, че страната разполага с хиперзвукво оръжие. Той уточни, че страната е разработила и успешно е изпитала авиационното хиперзвуково оръжие (система \"Кинжал\") и от 1 декември 2017 г. то е въведено на въоръжение в южните военни окръзи.  Изявлението на президента за новото оръжие предизвика нервни реакции на Запад. В Пентагона признаха, че не разполагат със защита срещу него.  В съобщенията се отбелязва още, че по време на парада над Червения площад ще прелетят и два свръхмодерни изтребителя Су-57 (проект ПАК ФА).  ", "date": "2018.04.12", "title": "Москва показва най-новата хиперзвукова ракета \"Кинжал\" на Парада на победата? "}
{"url": "http://epicenter.bg/article/Kabinetat-na-Zaev-otselya-pri-vot-na-nedoverie/151614/7/0", "text": "Македонското правителство оцеля при вота на недоверие, внесен срещу него от опозиционната партия ВМРО-ДПМНЕ. Вотът бе заради подхода на кабинета в отношенията с България и Гърция, предаде Ройтерс, цитиран от БТА и Дир.бг.  Гласуването се смяташе за изпитание за реформаторската програма на премиера Зоран Заев и политиката за подобряване на отношенията с двете съседки като стъпка за присъединяване към ЕС и НАТО.  Шейсет и двама депутати в 120-местния парламент гласуваха против вота на недоверие, а 40 \"за\".  Националистическата основна опозиционна партия беше заявила, че ратифицираният през януари договор за добросъседство с България е вреден, и обвини правителството в липса на стратегия в преговорите с Гърция за уреждане на тлеещия от 1991 г. спор за името \"Македония\", отбелязва Ройтерс. Тя също така обвини Заев, че не е изпълнил предизборните си обещания да подобри състоянието на икономиката, да реформира съдебната система и да осигури медийна свобода.  През 1991 г. Македония обяви независимост и избегна войните, които разтърсиха бивша Югославия. През 2001 г. обаче Македония беше на прага да се разпадне след предприетите от голямото албанско етническо малцинство въоръжени действия.  Поради спора с Гърция двумилионната страна не е постигнала особен напредък в присъединяването си към ЕС и НАТО. Гърция е против използването от бившата югорепублика на името \"Македония\" с мотива, че то е предпоставка за териториални претенции към едноименната северна гръцка област.  Разискванията по вота на недоверие, който беше внесен от ВМРО-ДПМНЕ, започнаха още вчера сутринта. ВМРО-ДПМНЕ се върна в парламента след бойкот, който започна през декември. Тогава петима от депутатите на партията бяха арестувани заради сблъсъците миналата година в парламента между протестиращи националисти и депутати, при които беше ранен и Заев.  Присъствието й е важно за приемането на законите, включително на този за съдебната реформа, който е условие за присъединяване към ЕС и изисква мнозинство от две трети.  \"Господин Заев, Вие оглавявате най-неефективното и най-недееспособното правителство в историята на страната ни\", каза пред депутатите Драган Данев, координатор на парламентарната група на ВМРО-ДПМНЕ. \"Това не го казвам само аз или партията ми, това е усещането на хората. Това правителство показа, че няма капацитета да притежава изпълнителната власт\", заяви той.  Правителството на Заев встъпи в длъжност през май, когато беше сложен край на двегодишна политическа криза, довела до падане на управлението на ВМРО-ДПМНЕ.     ", "date": "2018.04.12", "title": "Кабинетът на Зоран Заев оцеля при вот на недоверие"}
{"url": "http://epicenter.bg/article/Tramp-oshte-ne-e-reshil-da-udari-Siriya--Mey-gotova-da-se-vklyuchi/151616/7/0", "text": "Белият дом заяви, че президентът Доналд Тръмп не е изложил конкретни времеви рамки за действия в отговор на предполагаемата химическа атака в Сирия. \r\n Оттам казаха това въпреки съобщението му в Туитър, че умни ракети \"идват\" и обръщението в него към Русия \"да се готви\".  Говорителката на Белия дом Сара Сандърс заяви, че Тръмп разполага с набор от опции, не само военни. Тя допълни, че всички все още са на масата и че президентът в момента ги преценява. Сандърс каза, че Тръмп смята Русия и Сирия за отговорни за химическата атака и отрече съобщението му в Туитър да е създало какъвто и да било проблем, предадоха световните агенции, цитирани от БТА.  \"Все още не е взето окончателно решение\", заяви тя.  Сандърс допълни, че докато обмислят отговора си, САЩ продължават да поддържат редовни контакти с Израел, Саудитска Арабия, Франция, Великобритания и други страни. Тя отхвърли твърденията на представители на руската армия, според които атаката е била организирана от хуманитарни работници.  \"Представените разузнавателни данни със сигурност описват друга картина\", каза тя.  Сандърс заяви, че вчера екипът на президента за националната сигурност се е събрал на заседание, за да обсъди американският отговор на атаката. По думите й заседанието е било председателствано от вицепрезидента Майк Пенс. Дискусии за това дали да бъде ударена Сирия засега не са водени, допълни тя. Тръмп засега не се е договорил със съюзниците по въпроса за Сирия, удар по нея може да бъде нанесен в края на седмицата, предаде Си Ен Ен. Според източнициамериканският лидер води активни консултации по темата с президента на Франция Еманюел Макрон и британския премиер Тереза Мей.   Междувременно Мей заяви, че е готова да даде зелена светлина за участието на Великобритания във военни действия срещу Сирия в отговор на предполагаемата химическа атака в събота. Тя заяви, че може да направи това и без санкция на парламента.  „Всички индикации сочат, че сирийските власти са отговорни за химическата атака в сирийския град Дума, и такива шокиращи атаки не могат да останат ненаказани”, коментира Мей пред Ройтерс.  Британският премиер свика за днес правителствено заседание по въпроса за Сирия. Според съобщения в медиите е много вероятно то да доведе до включване на Лондон във военни действия. Мей вече е наредила на подводниците си да заемат позиция така, че да поставят Сирия в ракетен обсег като подготовка за възможни удари по сирийската армия. Те може да започнат най-рано довечера, съобщи вестник \"Дейли телеграф\". Междувременно Доналд Тръмп и турският лидер Реджеп Тайип Ердоган проведоха вчера телефонен разговор, в който са обсъдили ситуацията в Сирия. За разговора съобщиха както Белият дом, така и турското президентство. Според съобщението на Вашингтон двамата са обсъдили \"сегашната криза в Сирия\" и са се разбрали да останат в тесен контакт. Повече детайли не бяха разкрити.  В същото време руският президент Владимир Путин проведе разговор с израелския премиер Бенямин Нетаняху и го призова страната му да се въздържа от действия, дестабилизиращи ситуацията в Сирия. Телефонният разговор се е състоял по инициатива на Нетаняху. Двамата са се спрели на нанесените наскоро от Израел ракетни удари по сирийска военновъздушна база. Путин подчертал принципното значение да се спазва суверенитетът на Сирия, съобщи Кремъл.  Нетаняху пък е заявил, че еврейската държава няма да позволи на Иран да установи трайно военно присъствие в Сирия, обяви неговият кабинет.  \r\n  ", "date": "2018.04.12", "title": "Тръмп още не е решил да удари Сирия, Мей готова да се включи"}
{"url": "http://epicenter.bg/article/Tramp-i-Erdogan-obsadiha-situatsiyata-v-Siriya/151617/7/0", "text": "Американският президент Доналд Тръмп и турският лидер Реджеп Тайип Ердоган проведоха вчера телефонен разговор, в него двамата са обсъдили ситуацията в Сирия. Това предаде Анадолската агенция, цитирана от БТА и Новини.бг. Информацията е от турското президентство.   В понеделник президентът на САЩ заплаши, че ще предприеме мерки от военен характер срещу сирийските власти заради предполагаемото използване на бойни отровни вещества от тях в сирийския град Дума край Дамаск. Вчера американският президент първоначално призова Русия да се готви за ракетни удари в Сирия, но после смекчи значително своята позиция.", "date": "2018.04.12", "title": "Тръмп и Ердоган обсъдиха ситуацията в Сирия"}
{"url": "http://epicenter.bg/article/Generalniyat-sekretar-na-OON--Ima-risk-situatsiyata-okolo-Siriya-da-izleze-izvan-kontrol/151621/7/0", "text": "Генералният секретар на ООН Антониу Гутериш изрази опасение, че ситуацията около Сирия може да стане некотролируема. Това се казва в изявление, разпространено от пресслужбата му, цитирано от ТАСС и Новини.бг. \"Вчера (във вторник) изразих недоволството си от съобщенията за продължаващо използване на химически оръжия в Сирия. Аз също така много внимателно следя развоя на ситуацията в Съвета за сигурност на ООН и съжалявам, че той засега не може да постигне съгласие по този въпрос\", посочи Гутериш. Той допълва, че отново е споделил си с постоянните представители на петте постоянни членки на съвета дълбокото си безпокойство за рисковете от сегашната ситуация, която той определя като задънена улица. \"Подчертах и необходимостта да се избягва излизане на ситуацията извън контрол. Нека не забравяме, че в крайна сметка нашите усилия трябва да бъдат насочени към прекратяването на страшните страдания на сирийците\", каза Гутериш.   Кувейтската авиокомпания \"Кувейт еъруейз\" съобщи, че спира полетите си до ливанската столица Бейрут заради намерението на САЩ да нанесат военен удар по съседната на Ливан Сирия. Британските военновъздушни сили се намират в бойна готовност за нанасяне на възможен удар по Сирия, съобщи вестник \"Таймс\", като се позова на правителствен източник в Обединеното кралство. \"Имаме самолети (в кипърската база на британските военновъздушни сили) Акротири. Готови сме\", каза източникът.", "date": "2018.04.12", "title": "Генералният секретар на ООН: Има риск ситуацията около Сирия да излезе извън контрол"}
{"url": "http://epicenter.bg/article/TsRU--Kray-na--mekata-politika--kam-Rusiya/151625/7/0", "text": "Директорът на ЦРУ Майк Помпео обяви в сряда, че се слага краят на „меката политика“ спрямо Русия, но настоя че дипломатическите усилия ще продължат, пише Sputnik, цитиран от агенция “Фокус“.   „Русия продължава да действа агресивно, възползвайки се от години наред налагане на мека политика спрямо тези агресивни действия. Това не е приключило. Списъкът с действия на настоящата администрация, за повишаване на цената на действията на Владимир Путин, е дълъг“, заяви Помпео пред Конгреса на САЩ.  „Действията на сегашната администрация показват ясно, че националната стратегия на президента Тръмп, съвсем правилно, е идентифицирала Русия като основна опасност за нашата страна. Нашите дипломатически усилия с Русия ще се окажат сериозно изпитание, но, както и при предишни конфронтации с Москва, тези усилия трябва да продължат“, допълни той.", "date": "2018.04.12", "title": "ЦРУ: Край на ”меката политика” към Русия"}
{"url": "http://epicenter.bg/article/Zapochva-deloto-sreshtu-Kevin-Speysi/151628/7/0", "text": "В Лос Анджелис започва делото срещу актьора Кевин Спейси, съобщи БНТ. Носителят на Оскар е обвинен в сексуално насилие и беше сред големите холивудски звезди, чиито имена попаднаха в списъка на аферата \"Уайнстийн\".  Преди няколко месеца повече от 30 души обвиниха Спейси в сексуален тормоз. Той беше уволнен от сериала \"Къща от карти\", а всички сцени с него във филма \"Всичките пари на света\" бяха презаснети с дубльор. От екипа на актьора все още не са коментирали съдебното дело.", "date": "2018.04.12", "title": "Започва делото срещу Кевин Спейси"}
{"url": "http://epicenter.bg/article/Siriyskata-armiya-ustanovi-palen-kontrol-nad-anklava-Iztochna-Guta-/151633/7/0", "text": "Сирийската армия установи пълен контрол над град Дума, намиращ се досега под контрола на групировката \"Джаиш ал ислам\". Сега правителствените сили контролират цяла Източна Гута. Това съобщи пред журналисти началникът на руския Център за помиряване на враждуващите страни в Сирия генерал-майор Юрий Евтушенко, цитиран от ТАСС, предава БТА.  \"Днес се случи знаково за историята на Сирия събитие\", каза Евтушенко. Той допълни, че издигането на сирийския държавен флаг в Дума е ознаменувало поемането на контрола над населеното място и следователно над цяла Източна Гута.  Той заяви, че сега в града ще влязат подразделения на руската военна полиция, които ще поддържат реда при преминаването на Дума под контрола на правителството.  Преди това беше съобщено, че Центърът за помиряване приключва извеждането от Дума на бойците от бунтовническите съединения.  ", "date": "2018.04.12", "title": "Сирийската армия установи пълен контрол над анклава Източна Гута "}
{"url": "http://epicenter.bg/article/OZHO-shte-napravi-ofitsialno-izyavlenie-po-sluchaya--Skripal--/151645/7/0", "text": "Организацията за забрана на химическите оръжия (ОЗХО) ще направи изявление около 13 часа българско време. В него ще бъде представена информация около разследването на отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия в британския град Солзбъри в началото на месец март, предава AFP, цитирана от Агенция \"Фокус\".  ОЗХО „ще разпространи съобщение за пресата, предвидено за 13 часа днес, и некласифицирано резюме по искане на правителството на Обединеното кралство\".  Разследването на ОЗХО бе проведено по искане на правителството в Лондон, припомня агенцията.  Междувременно стана ясно, ОЗХО е е изпратила на британските власти копие от отчета с резултатите от изследванията. То ще бъде предоставено на държавите, участници в организацията, включително Русия.  ", "date": "2018.04.12", "title": "ОЗХО ще направи официално изявление по случая „Скрипал“ "}
{"url": "http://epicenter.bg/article/-quot-Shpigel-quot--45-000-balgari-sa-pristignali-v-Germaniya-prez-2017-g--/151647/7/0", "text": "Броят на чужденците в Германия достигна рекордни нива - в края на 2017 г. в страната са регистрирани 10,6 млн. души с чуждестранни корени, съобщава водещото издание на „Шпигел“, като се позовава на данни от Федералната статистическа служба.   Данните показват скок от 5,8% (или 585 хил. души) спрямо края на 2016 г. Увеличението е доста над средното за последните 10 г., което възлиза на 388 хил. души. От 2009 г. броят на чужденците в Германия непрекъснато се увеличава, поясняват от Федералната статистическа служба.   Основната причина е нарастващата имиграция от Европейския съюз (ЕС). Налице е нетно увеличение през 2017 г. (баланс на пристигания и заминавания) от 439 хил. души. То се дължи главно на страните, които са станали част от Общността след разширяването на ЕС през 2004 г. По-голямата част от новопристигналите през миналата година са от Полша (85 хил.), Румъния (85 хил.) и България (45 хил.).   \"Между 2007 г. и 2017 г., чуждестранното население в Германия от държавите от ЕС е нараснало от 919 хил. до 2,6 млн.\", се казва в изявление от органа.  Имиграцията от държави извън ЕС е намаляла през миналата година: 163 хил. души са регистрирани от т.нар. трети страни, в сравнение с 665 хил. през 2016 г. От Сирия, Ирак и Афганистан в Германия пристигат все по-малко хора.   Нетната имиграция от Сирия през 2017 г. е била около 61 хил. души, в сравнение с 260 хил. през предходната година. От Ирак за Германия са емигрирали 17 хил. души, докато през 2016 г. броят им е бил 91 хил.   Спадът е най-осезаем от Афганистан – през миналата година в Германия са регистрини пет хиляди граждани на централноазиатската страна, докато година по-рано броят им е бил 119 хил.", "date": "2018.04.12", "title": "\"Шпигел\": 45 000 българи са пристигнали в Германия през 2017 г ."}
{"url": "http://epicenter.bg/article/Erdogan-i-Putin-obsadiha-poslednite-razvitiya-v-Siriya/151690/7/0", "text": "Президентите на Турция и Русия Реджеп Таийп Ердоган и Владимир Путин проведоха разговор по телефона във връзка с последните развития в Сирия в четвъртък, съобщиха от турското президентство, предава електронното издание на турския вестник Yeni Safak, цитирано от \"Фокус\".   Новината съобщи и руската агенция РИА Новости, като се позова на говорителя на Кремъл Дмитрий Песков. \"Да, имаше (такъв разговор - б.р.)\", каза Песков пред медиите. Газета.ру припомня информацията, че в графика на Путин нямало разговор с неговия американски колега Доналд Тръмп. \"В графика на президента няма разговор по телефона с президента на САЩ Тръмп. Тази тема не е повдигана между Москва и Вашингтон\", казва Песков. И напомня, че нито една от страните не е излизала с инициатива за подобна беседа.  Ердоган разговаря по темата \"Сирия\" и с американския си колега Доналд Тръмп в сряда, напомня \"Фокус\".  Разговорите дойдоха, след като Тръмп предупреди Русия в „Туитър“ да очаква военна намеса на САЩ в Сирия след предполагаемата химическа атака в град Дума, в сирийската провинция Източна Гута, на 8 април, в резултат от което, според данни от различни неправителствени организации, загинаха десетки хора.  ", "date": "2018.04.12", "title": "Ердоган и Путин обсъдиха последните развития в Сирия"}
{"url": "http://epicenter.bg/article/Gratski-voenen-pilot-zagina-v-katastrofa-sled-prehvat-na-turski-samoleti-/151691/7/51", "text": "Гръцки военен пилот загина, след като неговият изтребител „Мираж 2000-5“ падна днес в Егейско море на връщане от мисия за прехват на турски бойни самолети, предаде АФП, цитирана от БНР.  „Пилотът влезе в пантеона на героите“, написа военният министър Панос Каменос в Туитър. „Той падна, защитавайки националния суверенитет и териториалната цялост“, добави той.  Източник от гръцкия Генщаб съобщил, че самолетът „Мираж 2000-5“ приключил мисия за прехващане на турски изтребители, когато станал инцидентът. „Още не знаем дали е имало схватка с турските ВВС“, добавил източникът на АФП.  Държавната телевизия ERT обяви, че самолетът изчезнал от радарите малко преди кацането на летище на остров Скирос в централната част на Егейско море. В района са изпратени кораби на гръцките ВМС.  Гръцки изтребители често са вдигани за прехват на турски самолети, които влизат във въздушно пространство над Егейско море, което Атина смята, че е гръцко, посочва АФП.  Инцидентът става в период на повишаване на напрежението между съседките Гърция и Гурция, които са съперници в региона, но и съюзници в НАТО.  По-рано тази седмица гръцки войници стреляха предупредително, след като турски хеликоптер се приближи до малкия остров Ро на границата между двете страни в югоизточната част на Егейско море.  Турският президент Реджеп Ердоган и членове на правителството засилиха критиките срещу Гърция, тъй като тя отказва да екстрадира 8 турски военни, за които Анкара твърди, че са участвали в неуспешния опит за преврат през 2016 г.  През март Турция задържа и все още държи в арест двама гръцки войници, които пресекли границата, като според твърденията им се изгубили в мъгла, докато патрулирали. ", "date": "2018.04.12", "title": "Гръцки военен пилот загина в катастрофа след прехват на турски самолети "}
{"url": "http://epicenter.bg/article/Velikobritaniya-svikva-Saveta-za-sigurnost-na-OON-zaradi-doklada-na-OZHO-po-sluchaya--quot-Skripal-quot-/151693/7/0", "text": "От Великобритания заявиха в четвъртък, че са поискали свикване на извънредно заседание на Съвета за сигурност на ООН за обсъждане на резултатите от разследването на Организацията за забрана на химическото оръжие (ОЗХО) по случая „Скрипал“, предава AFP, цитирана от Агенция \"Фокус\".  Според разсекретеното резюме, публикувано от ОЗХО, разследващият екип на службата е установил, че семейство Скрипал действително са отровени с нервно-паралитично вещество, но не е успял да установи неговия произход.  Заседанието на СС трябва да се проведе следващата седмица, както твърдят от британското постоянно представителство в Световната организация.  По-рано стана ясно, че на 18 април по искане на Лондон ще се проведе заседание на изпълнителния съвет на ОЗХО във връзка с доклада.  „Сега ще работим неуморно с нашите партньори, за да помогнем да премахнем ужасяващата употреба на оръжия от този вид, а за следващата сряда (18 април – бел.р.) свикахме заседание на Изпълнителния съвет на ОЗХО, за да обсъдим следващите стъпки\", се казва в изявление на британския министър на външните работи Борис Джонсън.  ", "date": "2018.04.12", "title": "Великобритания свиква Съвета за сигурност на ООН заради доклада на ОЗХО по случая \"Скрипал\""}
{"url": "http://epicenter.bg/article/Teheran-zaplashva--Tel-Aviv-shte-bade-iztrit-ot-litseto-na-Zemyata--ako-Izrael-napadne-Iran-/151700/7/0", "text": "Висш ирански служител предупреди Израел да не провокира Иран. Това се случи само ден след като израелският министър-председател отправи подобно предупреждение към Техеран, предаде Асошиейтед прес, цитирана от БТА.  Али Ширази, помощник на иранския върховен духовен водач Али Хаменей, каза, цитиран от полуофициалната иранска информационна агенция Фарс, че Иран е способен да унищожи еврейската държава.  \"Ако дадете повод на Иран, Тел Авив и Хайфа ще бъдат изтрити от лицето на Земята\", каза той.  По време на възпоменателна церемония по повод Холокоста вчера израелският премиер Бенямин Нетаняху предупреди Иран \"да не подлага на изпитание решимостта на Израел\".  Иран неведнъж е предвещавал гибелта на еврейската държава и подкрепя въоръжени групировки, поставящи си за цел унищожаването му.  Нетаняху каза, че Израел няма да толерира иранско военно присъствие в Сирия, особено по границата си.  Иран е изпратил в подкрепа на правителствените сили на сирийския президент Башар Асад редовни войски от състава на Корпуса на гвардейците на Ислямската революция и паравоенни формирования.  ", "date": "2018.04.12", "title": "Техеран заплашва! Тел Авив ще бъде изтрит от лицето на Земята, ако Израел нападне Иран "}
{"url": "http://epicenter.bg/article/Moskva-prizova-Zapada-da-obmisli-posledstviyata-ot-zaplahite-sreshtu-Siriya-/151701/7/0", "text": "Русия призова Запада \"сериозно да обмисли последиците\" от заплахите си да ударш Сирия в отговор на предполагаема химическа атака, която приписват на режима в Дамаск, предадоха Франс прес и Ройтерс, цитирани от БТА.  \"Призоваваме всички членове на международната общност сериозно да обмислят всички възможни последствия от подобни обвинения, заплахи и планирани действия\" срещу сирийското правителство, заяви на пресконференция говорителката на руското външно министерство Мария Захарова.  \"Никой не е дал правото на западните лидери да си възлагат ролята на световен жандарм, да са едновременно следовател, прокурор, съдия и палач\", добави тя.  \"Нашата позиция е съвсем ясна: ние не искаме ескалация\", заяви Захарова.  Тя изрази надежда, че западните правителства \"ще имат достатъчно мъдрост да се върнат в рамките на правото и да решават заедно съществуващите проблеми, както е предвидено в Устава на ООН\".  \"Не искаме ескалация, но няма да подкрепим лъжливи обвинения\", заяви Захарова.  По думите й заплахите на САЩ и Франция да ударят Сирия са нарушение на Устава на ООН, а израелският въздушен удар от събота е влошил положението в Сирия.  Заплахите за западни удари по Сирия дойдоха в отговор на предполагаема химическа атака на 7 април в бунтовническия анклав в град Дума, който Западът приписва на сирийския режим. Дамаск отрича, а Русия заяви, че след разследване на 9 април не е намерила доказателства за химическа атака в Дума. Москва заяви, че това е предлог за военна операция срещу съюзника й, и предупреди, че ще свали всяка изстреляна към Дамаск ракета.  Екстремистките групировки искат да провалят мирния процес в Сирия и са готови на крайни мерки, а обвиненията, че сирийските правителствени сили са извършили химическа атака в Дума е един от опитите да се саботира процесът за мирно решаване на сирийската криза, заяви Захарова, цитирана от ТАСС.  Никой не е видял нито бившия руски двоен агент Сергей Скрипал, нито дъщеря му Юлия вече повече от месец след отравянето им, отбеляза Захарова.  \"Мина вече повече от месец, но досега никой не ги е видял. Няма никакви възможности да се влезе във връзка с тях нито за медиите, нито за руската страна, въпреки че Русия изпрати на британската страна ноти да й се даде тази възможност\", каза говорителката на руската дипломация.  Отказът на Великобритания да издаде виза на племенницата на Сергей Скрипал Виктория се дължи на политически съображения, добави Захарова.  Има причина да смятаме, че публикуваният днес доклад на Организацията за забрана на химическите оръжия (ОЗХО), който потвърждава британските заключения, че Сергей и Юлия Скрипал са били отровени с нервнопаралитично вещество, е част от операция на Великобритания за дискредитиране на Русия, каза още тя.  Захарова подчерта, че Русия няма да повярва на никакви изводи по случая, докато руски експерти не получат достъп до разследването.  ", "date": "2018.04.12", "title": "Москва призова Запада да обмисли последствията от заплахите срещу Сирия "}
{"url": "http://epicenter.bg/article/Ruskite-sotsialni-medii-izbuhnaha--Sagata-sas-semeystvo-Skripal-nadmina--Faust-/151648/11/0", "text": "Явно водени от максимата \"светът е оцелял, защото се е смял\", руснаците обърнаха на шега доказателствата, привеждани от британските власти за вината на Русия за отравянето на бившия двоен агент Сергей Скрипал и неговата дъщеря Юлия.   В социалните мрежи се разпространява следния шеговит прочит на историята със Сергей и Юлия Скрипал:        ", "date": "2018.04.12", "title": "Руските социални медии избухнаха: Сагата със семейство Скрипал надмина „Фауст“!"}
{"url": "http://epicenter.bg/article/Lyubomir-Kyuchukov--Voynata-stana-legitimen-instrument--Boyan-Chukov--Pravi-se-smeshna-tuitar-diplomatsiya-/151652/11/0", "text": "Развитието на ситуацията около Сирия и постовете на американския президент в социалната мрежа показват, че международното право и дипломацията ерозират. Около това становище се обединиха Любомир Кючуков, директор на Института за икономика и международни отношения и експертът Боян Чуков в ефира на Bulgaria ON AIR.   „Изказването на Тръмп за умните ракети е много притеснително. Освен че го казва американският президент, то отразява нашия начин на мислене напоследък.   Нещо още по-опасно – то ерозира международните институции и международното право.   Даже не искам да правя аналогии с времето преди Втората световна война, когато Германия напуска Обществото на народите по подобен сценарий“, коментира Любомир Кючуков. „Дипломацията беше тотално профанизирана.  , заяви Боян Чуков. „Вчера има едно открито писмо от полковника от военното разузнаване Патрик Ланг до министъра на отбраната Матис, в което Ланг пише: Още веднъж помислете дали акцията не е дело на джихадисти под чужд флаг и правителството на Башар Асад няма нищо общо с този случай. Тоест, вече и американските военни опровергават версии, с които работят една камара политици в света.  , коментира Чуков.  Според Кючуков обаче Доналд Тръмп не разполага с поле за маневри:   Тръмп няма поле за маневриране и възможност да направи конкретни стъпки спрямо Русия, защото едно от основните обвинения срещу него са именно отношенията с Русия.  Според дипломата причина за сегашното напрежение е динамиката в света и конфликтните точки, които се развиват от 2008-а насам.  Боян Чуков вижда причината в геополитически и военни промени:   Под въпрос е военното могъщество на САЩ. В Сирия ще стане малък сблъсък, в който ще се покаже дали САЩ или Русия са по-напред в развитието си в оръжеен план“, прогнозира той.  Според Чуков обаче ситуацията все още е в сферата на медийния шум: „По време на Карибската криза, когато генералите се събират при Кенеди и обсъждат ситуацията, американският президент им задава само един въпрос: можете ли да гарантирате, че на американска територия няма да падне нито една ракета. Отговорът е отрицателен. С което въпросът е приключен.   Считам, че около Сирия все още сме в ситуация на медийна шумотевица. Вчера излезе информация, че самолетоносач е тръгнал от Америка към Сирия. Но това е регулярна смяна на корабите в Средиземно море, планирано от една година.“ „Големият проблем е, че ние сме отвъд Студената война. Тогава противопоставянето беше статично, имаше поети взаимни ангажименти и баланси, които се спазваха.  , заключи Любомир Кючуков. ", "date": "2018.04.12", "title": "Любомир Кючуков: Войната стана легитимен инструмент! Боян Чуков: Прави се смешна туитър дипломация!"}
{"url": "http://epicenter.bg/article/S--Kosmichesko-uchilishte--v-Krumovo-otbelyazvat-Denya-na-aviatsiyata-i-kosmonavtikata/151663/11/0", "text": "Международният ден на авиацията и космонавтиката се отбелязва днес.   Датата съвпада с първия полет на човек в Космоса, осъществен на 12 април 1961 г. от руския космонавт Юрий Гагарин. В 06.07 часа по Гринуич – 09.07 часа московско време Юрий Гагарин излетя и направи с кораба \"Восток\" една обиколка около Земята. На височина 7 километра Гагарин катапултира и се приземява с парашут близо до спускаемия апарат, на колхозно поле в Саратовска област, съобщава БНР.  Целият космически полет е продължил 1 час и 48 минути, но остава завинаги в историята на човечеството като полета на първия космонавт в света.   Първият български космонавт Георги Иванов излиза в космоса на 10 април 1979 година. В 20.34 часа московско време от комсмодрума в Байконур е изстрелян в орбита около Земята космическият кораб „Союз-33\". На борда му летят трима космонавти, между които и нашият космонавт-изследовател Георги Иванов. Иванов прекарва в Космоса 1 ден, 23 часа и 1 минута. Капсулата се приземява на 320 км югоизточно от Джезказган. За краткия си престой в орбита Иванов прави 31 пълни обиколки около нашата планета.  Музеят на авиацията в Крумово отбелязва днешния ден като поставя акцент върху космическото участие на България. Обявен е ден на отворените врати и е подготвена специална програма, каза в „Хоризонт до обед“ Рада Банялиева – директор на Музея на авиацията в Крумово.   „Организирана е образователна инициатива „Космическо училище“, в която гл. ас. др. Стефан Стаменов от Института за космически изследвания и технологии показа на учениците от пловдивските училища как с помощта на аерокосмически и геоинформационни данни може да се документира, опазва, изследва културно-историческото наследства. За пример беше дадена Средновековна Плиска.   Малко по-късно ще протече още една презентация на докторанта Николай Чолаков от Института за криобиология и лиофилизация, който ще представи начините за производство на космическа храна и как тя може да се използва в ежедневието“, каза Банялиева.  В неделя пък е крайният срок за месеца за наблюдение на облаците, обявено от американската космическа агенция НАСА.  До 15 април хората могат да използват мобилното приложение GLOBE Observer, като чрез него имат възможност да направят до 10 наблюдения на един облак за един ден. Целта е да се събере колкото се може повече информация извън тази от сателитите, тъй като от вида на облаците може да се определи какви бури ще има през следващите месеци.  Участниците в предизвикателството, които регистрират най-много наблюдавани облаци, ще бъдат поздравени от учен от НАСА във видеоклип. ", "date": "2018.04.12", "title": "С „Космическо училище“ в Крумово отбелязват Деня на авиацията и космонавтиката"}
{"url": "http://epicenter.bg/article/Kakvo-e-razpolozhenieto-na-silite-v-Siriya-/151671/11/0", "text": "Руското издание „РБК Дейли“ припомня какво е разположението на силите в Сирия (виж схемата). От публикуваната карта се вижда, че почти цялата сирийска територия вече е под контрола на правителството на Башар Асад. На север са териториите, контролирани от кюрдите и там са разположени и американски сили. По-голямата част от тях попадат под обхвата на руската противоракетна отбрана.   Откъде може да дойде атаката?   „РБК Дейли“ цитира американския аналитичен център „Стратфор“, според който най-вероятно САЩ ще атакуват обекти, свързани със сирийската химическа програма. В частност авиобазите Думайр, Мардж Рухаил и Меззе (разположени в провинция Дамаск). Ракетите може да бъдат изстреляни от ескадрения миноносец „Доналд Кук“. В понеделник, 9 април, корабът се отправи към Източното Средиземноморие. На 10 април „Доналд Кук“ се приближи на сто километра от сирийското пристанище Тартус, където е разположена база на ВМФ на Русия.   Според американския военен аналитик Самуел Бендет от Центъра за военноморски анализи най-вероятно американските военни ще нанесат удари по сирийски обекти, където няма руски военнослужещи. Руският експерт Антон Мардасов от Руския съвет по международни въпроси също смята, че американците няма да бомбардират нарочно руски обекти, но потенциално могат да пострадат от ударите с ракети „Томахоук“. Особено, ако САЩ решат да ударят в югозападно направление, където позициите на иранците са близо до тези на руснаците.  ", "date": "2018.04.12", "title": "Какво е разположението на силите в Сирия. Почти цялата територия вече е под контрола на Асад"}
{"url": "http://epicenter.bg/article/Gen--Chervenkov--Interesno--V-Siriya-himichesko-orazhie-se-upotrebyava--kogato-opozitsiyata-e-zastrashena/151674/11/0", "text": "Интересно е, че в Сирия химическо оръжие се употребява винаги, когато опозиционната групировка е застрашена, заявява в интервю за \"Фокус\" ген. Чавдар Червенков, ръководител на Военното разузнаване в периода 1991-1993 година и по-късно министър на вътрешните работи в служебното правителство на Ренета Инджова. Според ген. Червенков напрежението е започнало да спада  и той е оптимист за развитието на ситуацията. Бившият шеф на военното разузнаване припомни как се развиваше диалогът между президентът на САЩ Доналд Тръмп и севернокорейския лидер Ким Чен Ун - тръгна от остър тон и заплахи и се стигна до уговаряне на среща.       - Може да градим различни сценарии, но имам усещането, че напрежението леко спада. И съм оптимист за развитието на тази криза. Всъщност две са основните страни, от които зависи развоят на събитията – Русия и САЩ. Предполагам, че всички ваши слушатели са прочели това, което Тръмп в сряда написа в Тиутър. Тук ще отворя скоба, интересно ми е, че напоследък политиците отправят своите послания не официално, а чрез Тиутър, но очевидно това е практика, която намери приложение напоследък. Първата информация на американския президент беше доста заплашителна, но втората бележи обрат, с който Тръмп отправи призив към разведряване, разоържаване и т.н. Между впрочем американският президент е известен със своята екстравагантност в това отношение. Само да си припомним риториката му по отношение на Северна Корея и на нейния лидер Ким Чен Ун – от заплахи за нанасяне на ракетни удари до среща. Така че аз лично се надявам и този път разумът да надделее. Постепенно да се намерят форми, такива има, да се снижи напрежението и да се търсят начини да се решава конфликтът в Сирия, защото неговото продължаване води до тези следствия, на които сме свидетели сега. Има и много детайли, но предполагам, че ще стане дума по-нататък в нашия разговор.  - Това не може да не направи впечатление. Аз имам опасението, че у някои западни политици отново се е възвърнал меракът да бъде свален Башар Асад силово. Мисля че към края на миналата година имаше негласно съгласие, че – да, очевидно Башар Асад, то беше прието, макар и с неудоволствие и неохота, че Асад ще остане на власт още известно време. След това ще се търси някакъв начин по легитимен път той да бъде махнат от властта. Не може да отречем, че през последните няколко години САЩ свършиха много добра работа в Сирия по отношение на ликвидирането на „Ислямска държава“, подпомагайки Ирак и кюрдските сили, но в един момент ми се струва, че Тръмп, особено през последните няколко месеци, президентът Тръмп реши, че отношенията му с Турция са му по-скъпи от правата на кюрдите и пое курс към изтегляне. Изостави своите доскорошни съюзници. Изостави ги на волята на Ердоган. Може би е бил подложен на критики, как така ще се остави Русия да постигне своите цели в Сирия и ходът на събитията в Сирия, по-специално отношението към президента Асад, може да се обърне само, ако САЩ се ангажират със сериозно, много сериозно военно участие срещу Асад. Естествено е, че ние нямаме информация от кухнята и е много трудно да направим съвсем достоверен анализ.  - Това е въпросът. Въобще това, което предполагаме, че може да се случи в Сирия, какви са мотивите? Засега виждаме, че само Франция проявява някакви мераци. Аз не мога да разбера мотивите на Макрон, освен да се направи на по-голям мъж от Меркел тук в Европа или от Тереза Мей. Не виждам сериозни мотиви на Франция, освен някакво театрално възмущение от употребата на химическо оръжие в град Дума, за което ние не сме получили никакви неопровержими доказателства. Както и по случая „Скрипал“. Това което виждаме в медиите, което се появи като филмов материал, като клипове  - мъж, който поливаше едни дечица с маркуч. Друго не видяхме. Не се допускат независими, избрани със съгласието на всички в техните страни международни контролни органи, които да проверят на място. И всичко е на принципа „вервайте ми“. Обаче този номер с химическите атаки от страна на революционно-демократично джихадистки групировки в Сирия вече ни беше предлаган миналата година. И то в момент, когато Асад има инициативата, побеждава и няма никаква нужда да си влошава положението, употребявайки химическо оръжие. Интересно е, че химическо оръжие се употребява винаги в момент, когато опозиционната групировка е застрашена. И това навежда на някои мисли, че всичко е сценарий и монтаж.  - То е ясно. Официалната цел при намесата през есента на 2016 г. беше защита на легитимната власт, на законно избрания президент Башар Асад. Другата цел, бих казал неофициалната, Русия има интерес да запази Асад начело на държавата, за да си гарантира съюзник в този район, защото съюзниците на Русия много намаляха и да си осигури военно присъствие в Средиземноморието, което е важно като подкрепа на амбициите, които има Путин да играе роля на световна сила. Сирия остана последната опорна база. Няма го вече Алжир, няма Либия, няма Египет. Това кара Путин да се ангажира така сериозно в тази страна с всичките последствия, разбира се.    - Онзи ден президентът Ердоган направи изявление, че тези, които са употребили химическо оръжие, ще бъдат наказани жестоко, но аз досега не мога да разшифровам, кого визира той като виновник. Във всички случаи ми се струва, че Турция ще се опита да извлече максимална полза от конфликта и напрежението между двете големи страни на принципа „двама се карат, третият печели“.    - Тя е заявила своите апетити там към определени райони от северна Сирия. Плюс това, което е много важно за нея, да не позволи на кюрдите да създадат независима самостоятелна държава. Да получат независимост. Това е. Затова тя и навлезе с войски и не крие своите намерения да разшири военното си присъствие при необходимост.    - Обстановката е достатъчно сложна и сега. Развитието на напрежението между Русия и САЩ ще повлияят значително за бъдещето на ситуацията в Близкия Изток, защото при неблагоприятно развитие, тоест при конфликт, има опасност при него да бъдат въвлечени по-сериозно вече Израел и Иран – две страни, които отдавна са антагонисти и търсят начин за взаимното си, не бих казал унищожение, но неутрализиране. Израел притежава сериозни средства, но вече трябва да отчетем, че Иран също притежава средства, с които може да достига до израелска територия. И ако не се постигне снижение на напрежението сега в момента, има опасност този конфликт да се разшири и да обхване по-голям район, което не виждам дали някой от участниците желае това да се получи, защото тогава конфликтът ще излезе от контрол и ние докато си мечтаем, така да се каже, войната в Сирия да завърши, да настъпи някакъв, макар и труден, мир, бежанците да започнат да се завръщат, регионът да се успокои, ние да се успокоим също, тоест заплахата от бежански поток да намалее или да изчезне, едно разширяване на огнището на конфликт в региона ще ни отдалечи от този бленуван момент.    - Имало е моменти, когато се усеща известно напрежение между Москва и Дамаск, но мисля, че Асад разбра, че той не бива да излага своя покровител на риск. Напоследък се държи прилично и дисциплинирано, така ми се струва. По отношение на това дали може да бъде заменен – мисля, че ролята, която Русия е определила на Сирия и на Асад, няма как да бъде заменена с Техеран и с Иран. Но по същество в момента към тази ситуация имаме коалиция между Иран, Русия и Сирия, която решава основния въпрос за задържане на Асад на власт и разширяване на контрола, по възможност върху малко по-голяма част от територията на Сирия. Русия има интерес да поддържа и в бъдеще конструктивни отношения с Иран, Иран също, защото Русия оказваше, предполагам и сега оказва, помощ, макар че ядрената програма в онзи й вид вече не съществува, но във военната област сътрудничеството е доста тясно. Иран просто няма друга алтернатива, може би, освен Северна Корея и Китай в известна степен.  - Беше направен опит този конфликт да се реши в ООН, в Ню Йорк. От вторник знаем, че не се постигна съгласие между двамата основни антагонисти по отношение на проверката и доказателството за употреба на химическо оръжие в Сирия и как това да стане. Аз вече споменах, че виждам известно повторение на метода, който опозицията в Сирия използва по отношение на химическото оръжие и, тъй като на европейските институции, на европейските страни им дойде химията малко в повече – още не са преглътнали в Европа аферата „Скрипал“, на която все повече се разклащат краката – и много трудно ще се хванат втори път, без да са получили страните безспорни доказателства, за да вземат позиция в една или друга поска. Тъй като, обаче, по презумпция Асад е лошият, дори да не се докаже, а то аз съм сигурен, че няма да се докаже безспорна употреба на химическо оръжие, никой няма да се извини или да каже: „Лошите са еди-кои си. Ние ще подкрепим правата страна“. Ще се остави времето да изличи спомена. Знаем, че човешката памет има това качество да забравя и моята надежда е, че и САЩ, и Русия няма да направят крачката да преминат тази условна червена линия, да достигнат до военен сблъсък помежду си по един не чак толкова фатален, сериозен повод в Сирия. Тоест залогът не е чак толкова голям, че да се достигне до такъв развой на нещата. И може би в близките 12-24 часа ще видим накъде ще тръгнат нещата. Аз специално съм оптимист.    - Ние вече имаме пример. Както досега – до получаването на безспорни доказателства. Не може да се люшкаш ей така, защото на някого нещо му се иска.  ", "date": "2018.04.12", "title": "Ген. Червенков: Интересно! В Сирия химическо оръжие се употребява, когато опозицията е застрашена"}
{"url": "http://epicenter.bg/article/Koi-sa-osnovnite-uchastnitsi-v-mezhdunarodniya-konflikt-v-Siriya-/151678/11/0", "text": "Конфликтът в Сирия - това е на първо място гражданската война, в която по оценки на ООН са загинали вече над 400 хиляди души, а други пет милиона са напуснали страната като бежанци. Същевременно обаче Сирия стана театър на няколко непреки, т. нар. прокси конфликти между трети страни - там се развива доста заплетен сценарий, в чиито рамки се случва дори отдавнашни съюзници да воюват помежду си с чужди ръце. От началото на гражданската война преди седем години в конфликта неведнъж се намесваха играчи от чужбина, но експерти се опасяват, че сега конфронтацията между тях може да стане директна и открита. През последните дни войнствена риторика се разнася от ред страни, включени в сирийския конфликт - взаимни предупреждения си отправят Москва, Вашингтон и Техеран. Възможността за дипломатическо уреждане изглежда по-далечна от всякога. Но ако чуждестранните играчи влязат в пряк военен сблъсък в Сирия, по какъв сценарий може да се развие той? На фона на сирийския конфликт се нажежи отново противопоставянето между Москва и Вашингтон. От неделя насам - след предполагаемата химическа атака в сирийския град Дума, президентът на САЩ Доналд Тръмп публично критикува Владимир Путин заради подкрепата му за Башар Асад. В сряда Тръмп използва пряка военна заплаха, като писа в Туитър, че Русия трябва да се подготви за американски удари по цели, разположени в Сирия. \"Русия се заканва да свали всяка ракета, изстреляна срещу Сирия. Приготви се, Русия, защото те ще дойдат - хубави, нови и \"умни\"! Не бива да си партньор с Животното, Изтребващо с Газ, което убива хората си, изпитвайки наслада от това\", написа в Туитър американският президент. По-късно Тръмп написа още един туит в по-примирителен тон, в който предложи спиране на оръжейната надпревара. Подкрепата на Русия за Асад включва разполагане на руски военни в сирийски бази. В сряда бе съобщено, че от 12 април в Източна Гута ще действа руска военна полиция. В разговор с германската канцлерка Ангела Меркел президентът Путин предупреди, че \"провокации и спекулации\" в Сирия са недопустими. Представителят на Русия в ООН Василий Небензя намекна за \"най-тежки последици\" при евентуален американски удар по Сирия. Бойни сблъсъци в Сирия с войски на коалицията, предвождана от САЩ, вече са ставали причина за загуби сред силите на Асад; смята се, че има и убити руски наемници. От въздушен удар на коалицията начело със САЩ пострадаха на 7 февруари край Дейр аз Зур формирования, воюващи на страната на Башар Асад. Представители на коалицията твърдят, че всички тела са били прибрани от руски военни. Руското правителство заявява, че гражданите на Русия, загинали край Дейр аз Зур, са заминали за Сирия по собствено желание и нямат нищо общо с редовните сили на руската армия. Според официалните сводки на руското отбранително министерство от 2015 г. в Сирия са загинали над 40 руски военни, без да се смятат 30-те жертви от катастрофата на самолет Ан-26 в базата Хмеймим. Независими наблюдатели твърдят, че Русия е дала много повече жертви в бойните действия. От геополитическа гледна точка Сирия е много важна и за двете страни. Москва разглежда тази държава като сухопътен \"мост\" за излаз на Средиземно море, но същевременно смята, че подкрепяйки Асад в гражданската война, затвърждава руското могъщество в Близкия изток, смятан за регион под влиянието на САЩ. Вашингтон пък отначало подкрепяше сирийската опозиция, а после насочи усилия към борба с групировката \"Ислямска държава\" (призната за терористична и забранена в много страни, включително Русия). През управлението на Доналд Тръмп Вашингтон се преориентира към възпиране на Иран в региона. \"Иран силно увеличи присъствието си в Сирия, разполагайки войски от Корпуса на гвардейците на Ислямската революция, подкрепя ливанското движение Хизбула и изпраща в региона контролирани от него сили от Ирак, Афганистан, Пакистан и други страни\", заяви през януари тогавашният държавен секретар на САЩ Рекс Тилърсън. Иран подкрепя режима на Асад, освен това е предоставял по-рано жива сила и материална подкрепа на друга \"марионетна армия\" - шиитската милиция Хизбула от Ливан. Израел нанася удари по сирийски обекти, но при все това не признава публично ролята си в конфликта. Напрежението между Израел и Иран се засили през февруари, след като еврейската държава прехвана във въздушното си пространство ирански дрон. Израелската авиация отвърна с мащабни атаки срещу сирийски и ирански позиции. По време на операцията бе свален израелски изтребител. Смята се, че това е първата загуба на израелските ВВС от времето на войната с Ливан през 1982 г. Иран и Израел не са били толкова близо до пряка конфронтация от времето на конфликта между Израел и Хизбула през 2006 г. Двете страни си размениха категорични предупреждения по повод евентуални действия в Сирия. Миналия ноември израелският премиер Бенямин Нетаняху заяви в Лондон, че страната му няма да позволи на Иран да подчини Сирия. \"Те искат да разположат свои войски, въздушни бази и изтребители на секунди (полет) от Израел - няма да позволим това\", каза той. Миналата седмица един от иранските аятоласи - Ахмад Хатами, заяви, че групировката Хизбула е способна да унищожи градове в Израел. Иран има нужда от Сирия като доставчик на оръжия за бойците на Хизбула в Ливан и тяхна опора в борбата с Израел. Освен това Иран вижда в Сирия ценен съюзник в борбата не само срещу Израел, а и срещу основния си опонент в региона - Саудитска Арабия. Намесата на Америка в сирийския конфликт постави Вашингтон в трудно положение заради действията на един от основните му съюзници в Близкия изток и негов партньор в НАТО - Турция. При все че в Сирия са разположени по официални данни близо две хиляди американски военни, съюзниците на САЩ получават като подкрепа главно въздушни удари, а също така инструктаж и екипировка за различни групи опълченци, включително кюрди. Тази подкрепа силно дразни Турция, която вече десетилетия се бори срещу кюрдския сепаратизъм, включително въоръжените атаки, отнесли за няколко години живота на близо 40 хиляди души. Затова след януарското изявление на Вашингтон, че планира да изгради в Североизточна Сирия групировка за защита на границите, включваща главно турски бойци, Анкара реагира с военна операция. И днес виждаме двете съюзнички от НАТО застанали на различни страни в индиректния конфликт.", "date": "2018.04.12", "title": "Би Би Си: Кои са основните участници в международния конфликт в Сирия?"}
{"url": "http://epicenter.bg/article/Kevork-Kevorkyan--Sleptsi-palnyat-dupki/151681/11/0", "text": "Телевизионната камера има и способността съвсем непринудено да предизвиква изговарянето на глупости - и това все повече се превръща в единственото й предназначение, особено когато пред нея се гърчат политици.   Министърът на регионалното развитие, например, наскоро направи епохално откритие: дупките по пътищата щели да бъдат ликвидирани - като се запълнят! Нямало да бъде лесно, понеже проклетите пътища имали доста голям период на използване – не се кръстете, точно така каза, български министър е, все пак.   Телевизиите охотно се присъединяват към подобни откривателства,  драго им е да са съавтори на откровени дуращини. Днес в тях няма нито един човек, който да подкара въпросния министър към някоя дупка и да я запълни с него – с думи, имам предвид.   На тия хора трябва да им се забрани и да цитират – особено ББ, защото в старанието си да му изпишат най-рунтавите вежди най-често му вадят някое око. Накрая Новият Самуил ще води слепци-екзалтанти. Дупките по пътищата все някак могат да ги ликвидират, щом са се сетили, че това става със запълване. Обаче Дупката край Бойко – нея как ще запълнят?  Например, Цецка Цачева – тя дори не е дупка, ами цяла яма.  Не е подходяща и за фон на Падишаха.  Тя няма да се усети, дори да продадат Софийския затвор.  Но ББ продължава да се чувства уютно в Затвора на цецките.  Сигурно е забравил, какво правеше в подобни случаи неговият случаен ментор Живков: разкарваш незабавно, иначе ти си отиваш. А един сляп от подмазване човек на ББ тия дни се похвали, че България поддържала диалога между Русия и Брюксел.  Това е цяло чудо и трябва широко да бъде разгласено - особено като се има предвид, че Русия няма и понятие, че участва в подобен диалог. ***", "date": "2018.04.12", "title": "Кеворк Кеворкян: Слепци пълнят дупки"}
{"url": "http://epicenter.bg/article/Petar-Volgin--Gospodarite-na--falshivite-novini-/151685/11/0", "text": "Едно от най-досадно-устойчивите клишета в последно време без съмнение е „фейк нюз”. Всички говорят за „фалшивите новини” с такъв апломб сякаш едва сега въпросното явление се е явило на белия свят. Истината е, че зад този претециозен термин се крие нещо, което съществува откакто съществува и самото човечество.   Само дето през всичкото време досега се е наричало доста по-простичко – лъжа. Лъжи и манипулации при отразяването на текущите събития е имало винаги. И винаги ще има. По-различното в настоящия термин е единствено неговата претенциозност. А има и още една разлика – за борба с т.нар. „фалшиви новини” се печелят грантове, а за разобличаването на лъжите – не. И освен това либералният евроатлантически свят е убеден, че „фейк нюз” пускат само и единствено руснаците. Всички останали са чисти като сълзи на девойки на стаж в Европарламента. А докато тече тази мозъчна промивка, именно „високоморалният” Запад ни демонстрира класически начин за правене на „фалшиви новини”.   Първо беше Солсбъри. Отровен двоен агент и дъщеря му. Използвано е смъртоносното вещество „Новичок”. Шок и ужас! Вината моментално беше хвърлена върху Русия. Без да бъдат представени никакви доказателства, разбира се. Когато трябва да бъде набедена руската държава, никакви доказателства не са нужни. Новината е, че виновен е Путин. Точка. Край. През последните дни обаче станаха събития, които силно наподобяват Христовото възкресение. Сигурно неслучайно по Великден – и католическия, и православния – се случиха въпросните чудеса. Юлия и Сергей Скрипал, дето уж бяха отровени със смъртоносния „Новичок”, взеха, че възкръснаха. Юлия вече я изписаха от болницата, сигурно и татко ѝ скоро ще я последва.   И какво стана с новините, че двамата били на смъртно легло, че газът бил мегасмъртоносен? Класически фейк нюз, както вече казахме. Успоредно с новините за възкресението Скрипалово, се разбра, че домът им все пак ще бъде унищожен, както и ресторантът, в който са хапвали. Виж, на това вече можем да повярваме. Естествено, че ще ги унищожат. Просто защото не бива да остават никакви следи от поредната антируска операция. И макар че тя още не е приключила съвсем, беше пуснато нейното продължение. Става дума за т.нар. „използване на химическо оръжие” в сирийския град Дума.   Отново, както и в случай със Солсбъри, няма никакви доказателства, които да показват кой е извършителят и дали изобщо е имало химическо нападение. И отново, както и в случая със Солсбъри, веднага са обвинени официален Дамаск и, разбира се, Русия. И никой от обвинителите не се вълнува, че обвиненията им не издържат и на най-елементарата логика. Точно в момента, в който силите на Башар Асад безапелационно печелят гражданската война, да използват химическо оръжие!? Няма нормален човек, който да повярва на подобна постановка. За сметка на това ненормални, които разпространяват въпросната „фалшива новина”, има доста. На тях просто им трябва повод, за да ударят Русия. И ако няма такъв, си го измислят.   Колко му е да инсценираш една химическа атака? За специалистите по „фейк нюз” това е елементарна задача. Аз пък се сетих  за една друга инсценировка, извършена на 31 август 1939 г. Тогава хора, облечени в полски военни униформи, атакуват немска радиостанция в Горна Силезия. Това служи за повод по нацистка Германия да атакува Полша и така, на практика, да започне Втората световна война. Разбира се, облечените в полски военни униформи хора не са никакви полски войници, а криминални затворници от концлагера „Заксенхаузен”, които участват в специалната операция „Консерви” на хитлеристките тайни служби. Но това няма никакво значение. Хитлеровата „фалшива новина” за „полското” нападение е свършила работа. На днешните любители на подобни инсценировки все пак не е зле да бъде припомнено и как е завършил живота си Адолф Хитлер. В случай че увлечените в изготвянето на „фалшиви новини” са забравили за тази историческа подробност.  ", "date": "2018.04.12", "title": "Петър Волгин: Господарите на „фалшивите новини”"}
{"url": "http://epicenter.bg/article/Bitkata-mezhdu-Orban-i-Merkel-beshe-za--dushata-na-Evropa--Specheli-Orban--/151686/11/0", "text": "„Победата на Виктор Орбан на парламентарните избори е временният край на една европейска битка, която се разгоря през лятото на 2015-а.“ Това пише в коментар за австрийския „Дер Стандарт“ Ерик Фрей – публицист, политически анализатор и редактор. Повод за материала, цитиран и от британския „Експрес“, е категоричната победа на Виктор Орбан и партията му ФИДЕС на парламентарните избори в неделя.  „Унгарският премиер реагира на растящия приток на бежанци през балканския път не само със затваряне на външната граница на ЕС, но и с вербално и физическо насилие. Това възмути немската канцлерка Ангела Меркел, която, водена от тази емоция, отвори границата за търсещите убежище от Сирия и от други страни. И в Австрия отхвърлянето на гонението на Орбан бе силен мотив за политиката на „Добре дошли“. Това беше битка за душата на Европа. Три години по-късно е ясно: Орбан спечели тази битка“, пише Фрей.  Анализът проследява последиците от нашествието и от отворените граници.  Меркел успя да се измъкне на изборите за Бундестаг; най-голямата опозиционна сила оттогава е Алтерантива за Германия, чиято враждебност към чуждите надхвърля тази на партия ФИДЕС. В Австрия бежанската криза осигури на тюркоаз-синята коалиция широко мнозинство и канцлерство за Себастиан Курц. В Италия, където стотици хиляди пристигнаха през Средиземно море, две популистки партии хванаха кормилото в ръката.    Каква е ситуацията днес?  Но картините на бежанските маси на границите се запечатаха в психиката на хората – и направиха Европа едно далеч по-неприветливо място“, твърди авторът.     И още: „Бежанската тема засили позициите на застъпниците за една националистическа политика на идентичността и на „нелибералната демокрация“.   Страхът от чуждите, от мюсюлманите, терористите или само от жените, които носят забрадки, е реалност и не може да бъде оборена дори с разумни аргументи.“ Авторът обаче се дистанцира от преобладаващите масови емоции. „Това не означава, че визията на Орбан за Европа трябва да бъде доминираща. Ако емоционалният заряд бъде обезвреден с помощта на строга миграционна политика, тогава получаването на подкрепа за европейските ценности, пропагандирани от фернския президент Макрон, може да бъде по-лесно.   През 2015-а по въпроса за границите Орбан беше прав в много отношения. Сега трябва да бъде предотвратена победата на неговата политика на несправедливостта,“ заключава Фрей. ", "date": "2018.04.12", "title": "Битката между Орбан и Меркел беше за „душата на Европа“. Спечели Орбан. "}
{"url": "http://epicenter.bg/article/Valeriya-Veleva--STRESNETESEBE-/151687/11/0", "text": "  За 10 години България се е стопила с близо 450 000 души, отчете днес Евростат.  За 8 години Унгария е пораснала с 1 милион унгарци, похвали се преди седмица Орбан.  За 10 години смъртността в България е нараснала с 14%.  За 8 години раждаемостта в Унгария е скочила с 45%!    У нас за 28 години 900 000 българи са напуснали страната.  В Унгария за 8 години са разкрити 800 000 нови работни места  Ние ядем чушки от Турция, домати от Гърция и чесън от Китай.  Унгарците изнасят за Китай по 2 милиона патици и 70 000 тона месо всяка година, а на всеки 2 минути произвеждат по един мерцедес.  Ние засаждаме всяка пролет лалета и храсти в дупките по пътищата.  Унгария прави влак-стрела по трасето Будапеща-Белград.  Ние се молим Гинка да не ни вдига цената на тока с 51% .  Орбан в Унгария свали с 25 % цената на тока, газта и консумативите за бита...   Да изброявам ли още?  У нас затворници бягат затворите, лекари - от болниците и учители - от училищата.    А те са най-точната оценка за най-страшния провал на държавата!  Те са най-верният израз на нашето разочарование, на разбити илюзии и проиграни надежди.  В тях са вградени хиляди съсипани човешки съдби, разплакани очи и провалени животи.   Но в България никой не се стряска от това.  И няма Напредък! Крадците си крадат, убийците - убиват, мутрите ги славославят. Нямаме Път. Свободата стана слободия. Агресията - норма.  живеят от мандат за мандат.  - от избори за избори.   се е вторачило в европредседателството, което след три месеца свършва. А после? Никой не казва.   влезе бързо в коловоза на нищоправенето - едно коремно, две кебапчета, три рокли и няколко поста във фейса. Промяната се превръща в мираж. А се изтъркаля година и половина от мандата му.   изглеждат отчайващо, оплетени в гафове като патета в кълчища - с абсурдни обяснения за провалите си, с неадекватни действия и управленски погроми. Толкова знаят, толкова могат. Избрани по лоялност и по квотност.   да ги сръчка. Правосъдната - за да ѝ светне, че затворите у нас са като врата у поле, външната - за да се задвижи за българин, грозящ го затвор в САЩ, вътрешният - да си оправи границата, социалният и здравният - за да се справят с корупцията в ТЕЛК.  Държава на дупките. На бегълците. На войнстваща посредственост и убийствено властолюбие. На мижитурки и безчестници. Държава без цел. С ужасяващата перспектива, че след няколко десетиления може да остане и без граждани!   Което за пореден път гледа как да оцелее.    Опасявам се - и без бъдеще!   Ще седнат ли всички на една маса, за да спасят живота на България? ", "date": "2018.04.12", "title": "Валерия Велева: СТРЕСНЕТЕСЕБЕ!"}
{"url": "http://epicenter.bg/article/Dimitar-Gardev--SASht-i-Rusiya-nyama-da-si-razmenyat-bombi-zaradi-Bashar-Asad/151699/11/0", "text": "Глобална война няма да има, прогнозира пред БНР експертът по международна сигурност и отношения Димитър Гърдев.   смята Гърдев. Той изключва морски десант към Сирия и го нарича „абсурден“ заради мощното присъствие на руски бази и военни сили около бреговете.  „Няма причина да сравняваме ситуацията с Карибската криза или войните в Корея и във Виетнам. , категоричен бе Димитър Гърдев.  В същото време рискове има.  , подчерта Гърдев. Според него опасна е и операцията, която Турция развива на територията на Сирия.  Сред опасностите той открои вероятността тези удари да бъдат нанесени не само по сирийски, но и по ирански части на сирийска територия: „Не само от САЩ, но и от Израел.   и да дадат възможност Сирия да се превърне в плацдарм за иранските „Ал Кудс“ и стражите на Ислямската революция. Това създава огромна опасност за Израел.“   Преди година режимът в Дамаск бе наказан с ударите на ракетите „Томахоук“, същевременно обаче не се стигна до конфликт с Русия, припомни експертът. И още:   Ако не бъдат засегнати руски военни бази и руски войски на терен, не смятам, че трябва да очакваме пълномащабен сблъсък със сваляне на американски самолети, потапяне на бойни кораби\".  Гърдев припомни, че сега Тръмп даде 48-часов ултиматум, той изтече и удари нямаше. „Но същият президент преди една година пренебрегна Конгреса и нанесе удар върху Сирия  по същия повод и абсолютно самостоятелно. Този път Конгресът реши, че ще остави на Тръмп подобно решение.“ Поведението на съюзниците от последните дни също е показателно. „До вчера Франция директно заявяваше, че ще вземе самостоятелно решение за нанасяне на удари, дори ако САЩ се колебаят. Сега виждаме коренно различна позиция. Великобритания заяви, че ще  изчака решението на групата, сформирана от Световната организация за защита от  химическите оръжия. Германия също има такава позиция. Тези    Какви са стратегиите на двете суперсили според експерта? \"САЩ имат стратегия ad hoc – действат по обстановка и тази стратегия много се мени. САЩ се опитват да намерят баланс – в Сирия положението е такова, че командва този, който има войски на терен.  САЩ промениха коренно стратегията си и от началото на годината сформираха териториален анклав в източната част на Афрат, където въоръжават Сирийските демократични сили, които 75% са кюрди. Но САЩ не се чувстват много комфортно. Кюрдите, с някои изключения, владеят арабски територии, тъй като Сирия е арабска страна и ако тези области бъдат дадени за управление на кюрдите, това поражда риск от гражданска война.“ „Стратегията на Русия е ясна и за момента основно е свързана с режима в Дамаск. Но не е задължително президентът Асад да остане до края на периода. Там имаме един процес, който се сформира от казахстанската столица Астана – Русия има сформирана около себе си коалиция, в която влизат Иран и Турция. Има разнобой в самата коалиция, но основното предложение на Русия от тази работна група е свързано федерализацията на Сирия. , коментира Гърдев. ", "date": "2018.04.12", "title": "Димитър Гърдев: САЩ и Русия няма да си разменят бомби заради Башар Асад"}
{"url": "http://epicenter.bg/article/Finlandiya-izdade-vtoroto-razreshitelno-za-stroezha-na--quot-Severen-potok-2-quot--/151640/4/0", "text": "Днес стана известно, че финландските власти са издали второто разрешително за строежа на газопровода \"Северен поок 2\", съобщават руските медии. Съответният документ е издаден от Агенцията за регионално управление на Южна Финландия.  \"Агенцията издаде в съответствие със закона за използване на финландските тероиториални води разрешение за проекта \"Северен поток 2\" между Русия и Германия във финландската изключителна икономическа зона\", пише в съобщението, публикувано на официалния сайт на ведомството.  Първото разрешение за строителството бе издадено на 5 април.  През март пък всички необходими разрешителни бяха издадени от германските власти.  ", "date": "2018.04.12", "title": "Финландия издаде второто разрешително за строежа на \"Северен поток 2\" "}
{"url": "http://epicenter.bg/article/ChEZ-skri--che-iska-drastichno-uvelichenie-na-tsenata-na-toka--za-da-pribere-edni-180-mln-leva-/151658/4/0", "text": "Драстично увеличение на цената на тока от 1 юли искат от ЧЕЗ - скандалното дружество, което е на път да бъде закупено от печалноизвестната вече Гинка Върбакова.  От ЧЕЗ искат и значително увеличение на цените за достъп и пренос - съответно с 35 и 34%! Тези добавки формират около 1/4 от стойността на фактурата.     Шокиращите данни за първи път съобщи лидерът на опозицията Корнелия Нинова. В случай че заявлението на ЧЕЗ бъде прието, живеещите в Западна България ще плащат дневната енергия по 0.138 лв. на киловатчас без ДДС при сегашни 0.132 лв. При нощната енергия скокът е от 0.05696 лв. на 0.08603 лв. без добавките.    Само си представете какви последици би имало това за бита на обикновените потребители.  За сравнение - останалите две енергоразпределителни предприятия - ЕВН и \"Енерго -Про\", искат далеч по-ниско увеличение. ЕВН настоява за повишение от 6.9% на дневната тарифа с 5.4% на нощната. Увеличение с около 5.5% искат и от \"Енерго-Про\".    със запитване какви са параметрите на исканото от ЧЕЗ увеличение на цената на тока.   След публикуването на писмото от ЧЕЗ уточниха, че поисканото средно увеличение е 16.28%, тъй като крайният снабдител на ЧЕЗ - ЧЕЗ Електро, продавал за битовите клиенти енергия по нощна тарифа под себестойност, т.е. цената, по която купува енергията от НЕК, е 107.71 лв./мегаватчас, а я доставя на битовите си клиенти за 56.96 лв./мегаватчас. \"Поради това предлагаме изравняване на нощните тарифи за стопанските и битовите клиенти\", заявиха от компанията. И изтъкнаха, че към момента делът на ЧЕЗ в крайната цена на тока за бита е 8.39%, т.е. на всеки 100 лв. в ЧЕЗ оставали 8 лв. и 39 ст. Останалите 91.61%, или 91 лв. и 61 ст., отивали за производството (НЕК), преноса (ЕСО), данъци и други налози.  Председателят на КЕВР Иван Иванов се опита да успокои топката, като увери, че по принцип всяка година всички ЕРП-та искат повишение от 30-50%, но регулаторът отпуска само 1-2%, защото признава само \"абсолютно необходими\" разходи. \"Няма да допуснем никакво значително увеличение\", кълне се Иванов.  По закон срокът, в който дружествата трябва да подадат заявления в КЕВР за цените от 1 юли, изтича в края на март. Това съвпадна със скандала около продажбата на българските активи на ЧЕЗ на българската \"Инерком\", собственост на Гинка Върбакова. От компанията твърдят, че исканото увеличение няма връзка със сделката. Есперти обаче са на друго мнение. \"Едно е да имаш 30 млн. лв., друго е да имаш шест пъти повече в касата си и с тях да плащаш кредита, с който си купил дружество. А как ще погледне една банка, от която искаш кредит, на намерението ти да изкараш едни 180 млн.лв\", попита риторично в тв ефира Божков.  \"ЧЕЗ искат три пъти по-голямо увеличение на цените от другите енергодружества, заради продажбата си и всичко досега беше крито нарочно\", посочи енергийният експерт пред бТВ.  \" , след като публикува писмото със заявлението на ЧЕЗ. \"Обръщам внимание, че искането е от 30.03. 2018 г. и досега е крито. Другите енергоразпределителни дружества обявиха официално исканията си. На многократните ни въпроси за ЧЕЗ бяха давани мъгляви отговори и бяхме обвинявани в лъжа, че ще има увеличение на цената на тока за хората\", коментира Нинова.  \"Смяната на собствеността на ЧЕЗ в България няма да промени цената на електрическата енергия, защото тя се определя от КЕВР, а не от ЕРП-тата\", коментира министърът на енергетиката Теменужка Петкова.  Ако сделката на ЧЕЗ с Инерком се реализира, ще последва политическа криза и оставка на правителството, смята обаче Еленко Божков.  \"  пише чешкото издание Lidovky, цитирано от \"Сега\". Според негови източници, офертите на \"Инерком\" и \"Фючър Енерджи\" са били близки. Консорциумът е предложил 355 млн. евро, но срокът за изплащане е бил пет години, което според консултантите на CEZ ще свали цената на активите до 317-333 млн. евро.  В същото време офертата на \"Инерком\" е на стойност от 342 млн. евро, като сумата ще бъде платена по-бързо, което в крайна сметка е натежало при избора.   Освен това в края на 2017 г. \"Фючър Енерджи\" фалира. Изненадващо обаче един от участниците в преговорния екип на CEZ Group - Томаш Плескач, е коментирал за изданието, че ако преговорите с българската компания се провалят, на дневен ред идва индийската оферта, но без българския партньор от \"Фючър Енерджи\".   Засега е известно, че подкрепа за сделката на Гинка Върбакова са дали Уникредит Булбанк и Първа инвестиционна банка. Не е ясно обаче дали тя ще успее да събере цялата сума, необходима за покриване на всички разходи, които възлизат на повече от един милиард лева!", "date": "2018.04.12", "title": "ЧЕЗ скри, че иска драстично увеличение цената на тока, за да прибере от гражданите 180 млн.лева!"}
{"url": "http://epicenter.bg/article/12-novi-chlenove-vlizat-v-upravata-na-KRIB/151660/4/0", "text": "Общото събрание на Конфедерацията на работодателите и индустриалците в България (КРИБ) избра 12 нови членове на Управителния съвет.   В състава на новото ръководство влизат: д-р инж. Боряна Манолова от \"Сименс\", Атанас Добрев от ВИВАКОМ, Доминик Хамерс от \"Геотехмин\", Любомир Минчев от \"Телелинк България\", проф. д.т.н. Николай Вълканов от \"Минстрой Холдинг\", Иван Папазов от \"ВП Брандс Интернешънъл\", Борис Балев от \"БМФ Порт Бургас\", Андрей Евтимов от \"Доверие Брико\", Зарина Генчева от \"Моушън Артс\",  Стоян Мавродиев от Българска банка за развитие, Петя Славова от Инвестбанк и Любомир Пейновски от \"Клийнтех България\", съобщиха от КРИБ.   В състава на Контролния съвет на КРИБ също ще има нов член - Георги Милев. Милев е в роден през 1957 г. в Перник. От 1986-а до 2001-а е управител на Петролна база - Драгичево. След това започва собствен бизнес - търговия на едро и дребно с твърди, течни и газообразни вещества. През годините става учредител, съдружник и управител на още няколко търговски дружества за добив на въглища, ресторатньорство, земеделие. През 2014 г. учредява регионалната организация на КРИБ в Перник.   По време на заседанието Управителният съвет на работодателската организация представи и финансовия отчет за 2017 г. Приходите от основна дейност възлизат на 1 068 850 лева, докато разходите от основна дейност са в размер на 1 062 672 лева за предходната година.   \"През изминалия едногодишен отчетен период КРИБ е била изключително активна в ролята си на социален партньор от страна на работодателите. След изборите през март 2017 г. политическата обстановка в страната се нормализира и остана сравнително спокойна, което се отрази положително на работата на тристранните съвети за сътрудничество, на диалога между социалните партньори и на процеса на продължаване или начало на реализация на ключови реформи. Запазва се тенденцията към стабилизиране на икономиката и положителен икономически растеж. БВП бележи ръст от 3.9%, отчита се намаляване на безработицата с 1.2 процентни пункта, повишено е доверието в банковата сфера и финансовите институции. Основен двигател на икономиката е растящото вътрешно потребление. През 2017 г. преките чуждестранни инвестиции в страната нарастват, износът на стоки и услуги се увеличава с 4.1%, а вносът с 5.1%. Липсата на квалифицирана работна ръка остава основен дефицит на пазара на труда\", отчете Конфедерацията на работодателите и индустриалците в България в рамките на общото събрание.", "date": "2018.04.12", "title": "12 нови членове влизат в управата на КРИБ"}
{"url": "http://epicenter.bg/article/Otnovo-krav-na-patya--Trima-zaginali-i-edin-ranen-pri-katastrofa-na-magistrala--quot-Trakiya-quot--kray-Sliven-/151636/3/0", "text": "Трима души са загинали, а един е ранен при катастрофа на автомагистрала „Тракия“ в района на км 267, съобщиха от ОДМВР – Сливен, предава Агенция \"Фокус\".  Експерти работят по тежкото пътно произшествие, станало в 02.30 часа тази нощ.  По първоначални данни лек автомобил „Рено”, който е спрял в аварийната лента, е ударен от лек автомобил „Ауди”.  Инцидентът е станал на 267 километър от автомагистралата в посока град София. При произшествието са загинали трима, един е ранен.  Обстоятелствата и причините за произшествието са в процес на установяване. Образувано е досъдебно производство.  ", "date": "2018.04.12", "title": "Отново кръв на пътя! Трима загинали и един ранен при катастрофа на магистрала \"Тракия\" край Сливен "}
{"url": "http://epicenter.bg/article/Politsay-e-prostrelyan-pri-operatsiya-na-MVR/151635/3/0", "text": "Полицай е прострелян при операция на МВР близо до град Луковит, област Ловеч, съобщи \"Хоризонт\". При акцията са задържани трима души, които са се занимавали с разпространение на наркотици и други престъпления.       По-късно от пресцентъра на МВР уточниха, че униформеният е от РУ-Ловеч.   Тази сутрин, в района на с. Петревене, Ловешко, е предприета специализирана полицейска операция по противодействие на производството и разпространението на наркотични вещества от служители на ГДНП и ОДМВР-Ловеч, допълниха от МВР.   В хода на действията на адрес в селото, обитател на къщата е стрелял с незаконно притежавано огнестрелно оръжие и е ранил в рамото униформен служител. Полицаят е настанен за лечение в болница в София.    Операцията се провежда под наблюдението на прокуратурата. Процесуално-следствените действия на място продължават и в момента.   Открити са наркотични вещества, чийто вид и количество ще се уточнява в рамките на експертизата.", "date": "2018.04.12", "title": "Полицай е прострелян при операция на МВР (Обновена)"}
{"url": "http://epicenter.bg/article/Oshte-edin-kolega-na-Zhelyaz-Andreev-e-prizovan-za-razpit/151655/3/0", "text": "Още един от българските колеги на Желяз Андреев е призован за разпит, съобщи програма \"Хоризонт\" на БНР, като се позова на собствени източници. 29-годишният Желяз Андреев, чиято екстрадиция се иска от САЩ, е работил в колцентър на фирма „АВ Троникс“. Близо 4 хиляди души са заявили в социалната мрежа Фейсбук, че ще присъстват на протестите пред съдебните палати в София и в Добрич под наслов: \"Да спрем екстрадирането на Желяз Андреев!\", съобщи още БНР.   Според информация от сънародници зад граница протест в защитата на мъжа, чиято екстрадиция искат Съединените щати, ще има и пред посолството ни в Лондон. Мълчалив протест в подкрепа на Желяз Андреев ще има и пред Съдебната палата в Стара Загора. По разпореждане на премиера Бойко Борисов Министерството на външните работи инициира консултации с правителството на САЩ  за изясняване на всички обстоятелства около случая с 29-годишния Желяз Андреев. Съдът в Добрич вчера освободи от ареста срещу подписка Желяз Андреев, преценявайки, че статутът му във фирмата, която се разследва за нарушаване на ембаргото срещу Сирия, не му е позволявал да взема решения. Решението на Добричкия съд обаче е по процедурата. Тепърва предстои делото по същинското искане за екстрадиция и там българският съд може да иска от американската страна поредица от документи, обясни адвокат Златка Стефанова. Тя бе защитник на Гергана Червенкова, която преди шест години също беше в процедура по екстрадиция по искане на САЩ. „Дали това престъпление може да се тълкува като политическо, дали ще бъде съдено от съд, който може да бъде тълкуван като извънреден, дали е изтекла давност, дали е настъпила амнистия? Това, което изтече като информация по медиите, е, че заповедта за задържането му е от 2016 г., което означава, че между 2016-а и 2018-а, когато е издадена Червената бюлетина, могат да са настъпили някакви обстоятелства в Щатите, които да препятстват сега предаването на Желяз“, каза адвокат Стефанова. Според нея е много важно Желяз Андреев, а и другите разследвани българи, да се свържат с адвокати в САЩ, защото не тук, а там ще се решава въпросът за вината. Дори българският съд да откаже да екстрадира Желяз Андреев, решението няма да бъде окончателно, заяви в предаването „Преди всички“ по програма \"Хоризонт\" на БНР адвокат Стефанова. „Производството по екстрадиция е така замислено, че то е сътрудничество между държавите за предаване на дадено лице за съдене или за изпълнение на наказанието. Със САЩ ние имаме договор за правна помощ и поради това такава екстрадиция може да бъде извършена, при положение че са налице основания в нашия закон за екстрадицията и за европейската заповед за арест. От тези екстрадиционни производства най-важното е проблемът, който има лицето – в случая Желяз Андреев, да бъде решен в Съединените американски щати, т.е. трябва да се работи с адвокат и там, защото дори нашият съд да откаже да предаде Желяз Андреев, САЩ могат да поискат отново той да бъде предаден малко след отказа. Решението на съда за отказ за екстрадиция не е окончателно. Нашият съд има върху какво да разсъждава, но не и върху виновността, и, разбира се, основният въпрос е дали има двойна наказуемост и той ще бъде преценен в производството по същество“, каза адвокат Стефанова. „Двойната наказуемост е наказание, предвидено за едно и също престъпление в двете държави\", каза тя и поясни: „Тук този въпрос се поставя във връзка с това дали ембаргото, което е било наложено от САЩ на Сирия, може да се счита за престъпление в България, защото към онзи момент – 2013-2014 г. – ЕС и България не са били наложили ембарго на Сирия, но от мотивите на първоинстанционния съд не могат да се правят изводи за основното производство“. Стефанова подчерта, че етапът е начален, не са представени все още и всички документи, а е възможно да не са предоставени все още и текстовете на американския закон, да се види към кои престъпления се приравнява. Младият мъж е на свобода с мярка за неотклонение „подписка“, която прокуратурата има право да протестира. „Чувствам се удовлетворен за момента“, каза след няколко денонощия в ареста Желяз Андреев.", "date": "2018.04.12", "title": "Още един колега на Желяз Андреев е призован за разпит"}
{"url": "http://epicenter.bg/article/Zhalbata-na-Sakskoburggotski-sreshtu-otnemaneto-na-dvoretsa--quot-Krichim-quot--e-othvarlena-ot-sada-v-Strasburg/151657/3/0", "text": ", съобщи БНР. Съдът реши, че    Допусната за разглеждане е жалбата cpeщy обявения през 2009-та година мораториум въpxy paзпopeждaнeтo c така наречените царски имоти. По отношение на жалбата срещу одържавяването на имотите \"Ситняково\" и \"Capъгьoл\" съдът в Страсбург иска още обяснение от българското правителство и ще се произнесе на по-късна дата.   Правителството има пет месеца, през които да реши дали да се споразумее със Симеон Сакскобургготски и сестра му Мария-Луиза Хробок по делото им в Страсбург, съобщи пък lex.bg. Изданието посочва, че този срок е поставил Европейският съд по правата на човека, като е указал на държавата до 13 септември 2018 г. или да сключи приятелско споразумение с бившия премиер и сестра му, или да изпрати възражение срещу жалбите им. \"Иска ми се да вярвам, че в този петмесечен срок може да се стигне до цивилизовано и справедливо споразумение, за да се избегне ситуация, при която бивш премиер и монарх да осъди държавата си\", коментира адвокат Михаил Екимджиев пред lex.bg. Той и колегите му Катина Бончева и Ели Христова представляват наследниците на бившите царе пред съда в Страсбург. Съдът в Страсбург днес обедини трите жалби на наследниците на бившите царе в едно дело и обяви за недопустими част от претенциите им срещу държавата. Така висящи пред ЕСПЧ остават казусите с мораториума върху царските имоти, както и с дворците в Саръгьол и Ситняково. Именно по тях правителството ще трябва да реши дали да сключи споразумение със Сакскобургготски и сестра му. За недопустима беше обявена жалбата срещу окончателното им непризнаване за собственици на двореца в Кричим, както и тази срещу мораториума на братовчедите на Симеон и Мария-Луиза и наследници на цар Фердинанд – Фердинанд фон Вюртемберг, Александър фон Вюртемберг, Ойген фон Вюртемберг, Софи де Вюртемберг и Маргарет дьо Шевини. Първата жалба в Страсбург на бившия премиер и сестра му беше подадена през 2010 г., напомня lex.bg. Тя е срещу наложения от парламента на 8 декември 2009 г. мораториум върху всякакви действия на разпореждане с имоти и движими вещи, възстановени или дадени като обезщетение на наследниците на бившите царе Фердинанд I и Борис III. Той се отнася не само до сградите на т.нар. дворци, но и за прилежащите им гори, земи и други постройки, както и за движимите вещи. Бяха спрени и експлоатацията и строителството във всички имоти, включително и сечта в горите. Според решението на Народното събрание мораториумът ще продължи, докато не бъде приет специален закон за уреждането на имуществото на царските наследници. Това не се е случило и до днес. Другите жалби на наследниците на бившите царе бяха подадени в Страсбург след като българските съдилища излязоха с окончателни решения, с които обявиха държавата за собственик на дворците „Кричим“, „Ситняково“ и „Саръгьол“. „За мен решението е очаквано. За недопустима е обявена само най-слабата част от нашите оплаквания, свързани с т. нар дворец „Кричим“. Тезата ни там беше трудно защитима, тъй като царското семейство никога не е въвеждано във владение на този имот, не са извършвали подобрения в него и де факто не са третирани от държавата като негови притежатели, за разлика от всички останали имоти – обект на мораториума“, коментира адвокат Михаил Екимджиев. „Фактът, че основната, най-силна, част от жалбата, свързана с нарушенията на ЕКПЧ, произтичащи от мораториума и от решенията на Върховния касационен съд по делата за „Саръгьол“ и „Ситняково“ е комуникирана на правителството, ни дава оптимистична прогноза за успешен завършек на делото в Страсбург. Това е така, тъй като статистически близо 80% от жалбите, комуникирани по този начин, по-късно биват обявявани за допустими и основателни. Този подход е в съответствие с принципа за процесуална икономия, от който се ръководи съдът в Страсбург. Заради този принцип жалбите, които са явно недопустими, изобщо не биват комуникирани на правителството за становище, както в случая е направено за имота в Кричим“, обясни той. Възможността държавата да се споразумее със Сакскобургготски и сестра му не се коментира за първи път. В края на миналата година се заговори за споразумение по все още висящите дела пред български съдилища за „Царска Бистрица“, „Врана“, стопанството „Врана“ и горите в Рила. Тогава регионалният министър Николай Нанков дори подаде молба за спиране на делото „Врана“ в Софийския градски съд. Впоследствие управляващите се отказаха от тази идея, като оставиха въпроса за решаване от парламента, който да реши дали да приеме специален закон за реституцията на царските имоти.  ", "date": "2018.04.12", "title": "Жалбата на Симеон II срещу България за отнемането на \"Кричим\" е отхвърлена от съда в Страсбург"}
{"url": "http://epicenter.bg/article/Ot-Interpol-vav-Vashington-poiskali-zadarzhaneto-na-oshte-chetirima-balgari/151677/3/0", "text": "От Интерпол във Вашингтон преди час и половина в българското Външно  министерство е постъпило искане да бъдат задържани още четири български лица. Две жени и двама мъже. Прокуратурата обаче няма да пристъпи към задържане на лицата. Те са установени и са в София.   Това съобщи главният прокурор Сотир Цацаров, който направи изявление във връзка с искането за екстрадиране на българския гражданин Желяз Андреев, предаде Канал 3.   „Задържането се претендира на същото основание, каквото се претендира за Желяз Андреев – на базата на същите обвинения, на същите съдебни актове, които са издадени. Това означава, че Върховната касационна прокуратура следва да задържи лицата за 72 часа и да изпрати преписката на съответния компетентен окръжен прокурор, който трябва да внесе искания в Софийски градски съд за временно задържане“, обясни Цацаров.   Моето решение е Желяз Андреев и другите четирима българи да не бъдат задържани, докато ситуацията не бъде прецизирана, каза главният прокурор във връзка с искането за екстрадиране на българския гражданин Желяз Андреев. „При развитието на фактите и документите до момента и при наличието на изводите, направени на Окръжен съд - Добрич, ние стигнахме до извода, че на този етап Прокуратурата не следва да пристъпва към задържането на лицата. Договорът между България и САЩ, ратифициран през 2008 г., предвижда възможност между Министерството на правосъдието и Държавния департамент на САЩ да се проведат консултации във връзка с работата по отделни случаи с цел ефективно изпълнение на този договор. При това положение единственият механизъм, който считаме, че е възможен с цел да установим всички свои задължения, за да изпълним международно-правните си задължения и да не засягаме правата на българските граждани, е да проведем такива консултации“, каза още Цацаров. Главният прокурор обясни, че преди около половин час е изпратил писмо до министъра на правосъдието Цецка Цачева, в което след като излага фактите и мотивите на съда по случая на Желяз Андреев и предлага да бъдат инициирани такива консултации по всеки от петте конкретни случая между двете министерства.   „Консултациите би следвало да се проведат на експертно ниво с цел прецизиране на исканията на американската страна и с цел обсъждане на това дали има неотложен случай, който да ни задължава да внесем искане за задържане на тези лица. Дотогава моето решение като главен прокурор е лицата да не бъдат задържани. Длъжни сме да изпълним задълженията, които България има по този договор, но трябва да защитим и правата на българските граждани, така че търсим механизъм, чрез който ситуацията да бъде прецизирана до такава степен, че да не се стигне до необоснована репресивна дейност“, каза още той.", "date": "2018.04.12", "title": "Вашингтон ни поиска още четирима българи по случая \"Желяз\", Сотир Цацаров отказа"}
{"url": "http://epicenter.bg/article/Shefat-na-granichniya-punkt--Kapitan-Petko-Voyvoda--e-uvolnen/151692/3/0", "text": "Началникът на граничния пункт „Капитан Петко войвода“ старши инспектор Васил Игнатов бе дисциплинарно уволнен със заповед на министър Валентин Радев преди Разпети петък. Началникът на ГКПП „Капитан Петко войвода“ старши инспектор Васил Игнатов бе дисциплинарно уволнен със заповед на министър Валентин Радев преди Разпети петък, съобщи свиленградският вестник \"Старият мост\". Като причина за тежкото наказание се посочва извършване на сериозно дисциплинарно нарушение. До крайната мярка се стигна след продължило три месеца разследване за корупция на пункта на специално назначена комисия от РД „Гранична полиция“ - Смолян.  Повод за дисциплинарното производство станала жалба на изнудвани от страна на дежурен полицай пътници. Според оплакването граничният полицай поискал 50 евро подкуп от двама мъже, внасящи бетонобъркачка от Гърция. Като разбрал за рекета, получателят на стоката Красен Кръстев от Свиленград отишъл на пункта и вдигнал скандал. Веднага върнаха парите, споделил той пред „Старият мост“, но въпреки това пуснахме официални жалби за инцидента. Засега единственият наказан е шефът на граничния пункт Васил Игнатов. Вината му била, че не е докладвал за корупционна проява на негов служител.  „В цялата документация по дисциплинарното производство не фигурира доказателство, че съм знаел своевременно за корупционната проява\" - заяви Игнатов. Не е налице и такова твърдение на никой от разпитаните служители и граждани - подчерта той.   Прави впечатление, че не е приключило производството срещу полицая, поискал пари. Въпреки това, без още да е установено наличие на корупционна проява, е „безспорно установено“, че аз съм прикривал такава – възмущава се наказаният началник. Истинските причини за моето отстраняване са други. Вменена ми е вина с користна цел - да не преча за осъществяването на престъпни схеми. Ще обжалвам дисциплинарното ми уволнение пред Върховния административен съд, категоричен е вече бившият шеф на ГКПП „Капитан Петко войвода.“   8-годишният Васил Игнатов бе началник на ГКПП „Капитан Петко войвода“ от м. май 2010 г. досега. Има 16 години стаж в системата на „Гранична полиция“.", "date": "2018.04.12", "title": "Шефът на граничния пункт „Капитан Петко Войвода“ е уволнен"}
{"url": "http://epicenter.bg/article/Vizhte-koi-sa-balgarite--koito-SASht-iska-da-ekstradirame/151695/3/0", "text": "САЩ обвинява петима български граждани в нарушаване на ембаргото срещу Сирия. По делото във Флорида обвиняеми са Желяз Андреев, Михаела Ненова, Любка Христова, Искрен Георгиев и Иван Сергиев.   Относно производството по екстрадиция срещу Андреев, адвокат Златка Стефанова, която преди години защитава по сходен казус българката Гергана Червенкова сподели, че е много важно да бъде намерен защитник, който да представлява българина в САЩ.   , каза адвокат Стефанова.   По думите ѝ, основният въпрос с двойната наказуемост е дали в българския Наказателен кодекс има аналогично престъпление на това, в което САЩ обвинява Андреев.   , подчерта адвокат Стефанова.   Искрен Георгиев, чието име също фигурира в обвинителния акт, вече е потърсил юридическа консултация, предаде Нова тв. Той вече е бил привикан в полицията. Все още обаче не знае за какво точно. Обяснили са му, че трябва да говорят с него за казус, свързан с други държави.   Името му е споменато в обвинителния акт от САЩ. Той също, както Желяз Андреев, е обвинен в това, че е нарушил американските закони и е правил износ на стоки към страни с наложено ембарго.   Искрен Георгиев не е работил като търговец в колцентъра, а е обучавал хората как точно да работят. Не е имал списък с държави, за които да отговаря. Той се опасява да не се повтори случилото се с Желяз Андреев. „Всичко ставаше под изключителен натиск. Нито един от служителите във фирмата не е имал право на глас. Те взимаха решения за всяко едно от нещата. Който и от хората „с ръководни постове” да е искал да направи нещо, в повечето случаи отговорът винаги е бил – аз съм шефът, ти работиш за мен, аз решавам. Поучих обаждане от Седмо РПУ и ми казаха, че става дума за въпроси, свързани с чужди страни”, разказа Искрен Георгиев.", "date": "2018.04.12", "title": "Вижте кои са българите, които САЩ иска да екстрадираме"}
{"url": "http://epicenter.bg/article/Tsacheva-prati-pokana-do-US-Departamenta-po-pravosadie-za-speshni-konsultatsii-po-sluchaya-s-Zhelyaz-Andreev/151698/3/0", "text": "Министърът на правосъдието Цецка Цачева отправи покана до Департамента за правосъдие на Съединените американски щати (САЩ), чрез Министерството на външните работи на Република България, за провеждане на двустранни консултации. Това съобщиха от пресцентъра на Министерството на правосъдието.  В поканата се казва, че на 12 април 2018 г. в Министерството на правосъдието е постъпило писмо от главния прокурор на Република България Сотир Цацаров относно обявения за международно издирване от страна на САЩ български гражданин Желяз Михайлов Андреев.  В него главният прокурор сочи, че в прокуратурата са постъпили писма от дирекция „Международно оперативно сътрудничество“ на Министерството на вътрешните работи, касаещи установяването на още четирима български граждани, издирвани с цел арест и екстрадиция от Интерпол – Вашингтон, на основания за задържане, идентични с тези на Желяз Андреев.  В тази връзка министър Цачева отправя покана за провеждане на експертни консултации в спешен порядък на основание чл. 20 от Договора за екстрадиция между правителството на Република България и правителството на Съединените американски щати.  „Надявам се възможността за консултации да допринесе за своевременното и успешно разрешаване на конкретните случаи, посочени по-горе и да гарантират взаимното безпроблемно прилагане на Договора, както и защитата на правата на българските граждани“, се казва още в документа.  За отправената покана своевременно е уведомен заместник-министърът на външните работи Юрий Щерк, който от своя страна по дипломатически път път е информирал посолството на САЩ в София.  ", "date": "2018.04.12", "title": "Цачева прати покана до US Департамента по правосъдие за спешни консултации по случая с Желяз Андреев"}
{"url": "http://epicenter.bg/article/Zhelyaz-na-protest-pred-Sadebnata-palata--V-tazi-situatsiya-mozhe-da-izpadne-vseki-mlad-balgarin---Video-/151703/3/0", "text": "Пред Съдебната палата в София се проведе протест в подкрепа на Желяз Андреев, чието екстрадиране беше поискано от САЩ.  \"Изключително съм радостен от този обществен отзвук, който се дава на този случай. В тази ситуация може да изпадне всеки млад българин, който е решил да остане в България и тук да изгражда кариера и семейство. Подкрепата на тези хора не е само за мен, тя е за децата, за близките и за хората, които биха могли да изпаднат в тази ситуация\", каза Желяз пред камерата на Канал 3.  \"Днес имахме среща с омбудсмана г-жа Манолова. Срещата протече ползотворно според мен. До момента българските институции наистина нямаше какво да направят, тъй като още миналата година се свързахме с три от тях – с МВнР, с омбудсмана на България и с президентството, съответно отговорите от тях бяха, че след като все още няма искане за екстрадиране на българин, те няма какво да направят. Това искане вече е факт и съм благодарен на институциите, че успяха да се задействат толкова бързо\", добави българинът, който беше поискан от Вашингтон.  \"Със смесени чувства съм. Разбирам каква е реалната ситуация, разбирам, че решението на съда от вчера е една малка победа към по-голямата победа, към която надявам се всички се стремим, но същевременно подкрепата на хората, на семейството, на близките, на приятелите и на всички хора, за които дори не съм чувал, но все пак ме подкрепят, ми дава кураж, че наистина ще остана тук.  \"Дори да сте в изпитателен срок в някоя компания, вие може да се окажете в същата ситуация\", заключи Желяз.  Приятелката на Желяз Милена също е притеснена, че може да се окаже в същата ситуация.  \"Исканията ни са да се чуе това не само в рамките на нашата страна. Да ни чуят институциите, което вече се случи, защото от тях зависи генералната промяна и се надяваме, че хората, от които тя зависи, да ни чуят след тези протести\", каза Милена.  ", "date": "2018.04.12", "title": "Желяз на протест пред Съдебната палата: В тази ситуация може да изпадне всеки млад българин! (Видео)"}
{"url": "http://epicenter.bg/article/Borisov-obsadi-s-Karakachanov-i-generaliteta-sigurnostta-v-regiona-i-modernizatsiyata-na-armiyata-/151670/2/0", "text": "Министър-председателят Бойко Борисов проведе среща с вицепремиера и министър на отбраната Красимир Каракачанов и с началника на отбраната генерал-лейтенант Андрей Боцев. Това съобщиха от правителствената информационна служба.  В нея участваха и генерали и офицери, предложени за назначаване на нова длъжност и за произвеждане във висше офицерско звание. На срещата бяха обсъдени теми, свързани със сигурността в региона, както и модернизацията на армията.  Вчера на заседание на Министерски съвет бе взето решение да се предложи на президента на Република България издаване на укази за производство на нови генерали. Днес хората, които бяха гласувани са тук, каза след срещата Каракачанов при представянето на новите генерали, цитиран от Novini.bg. Началникът на отбраната генерал-лейтенант Андрей Боцев е представил лично на премиера Бойко Борисов предложенията.  „Разговаряхме по темите, свързани със сигурността и регионите около нас, проектите за модернизация, някои от нуждите на Българската армия“, каза Каракачанов.  Ген. Андрей Боцев посочи, че за освобождаване от длъжността заместник-началник на отбраната и от военна служба е предложен генерал-лейтенант Пламен Атанасов поради навършване на пределна възраст. За неговия пост е предложен генерал-майор Димитър Илиев, който ще бъде произведен в генерал-лейтенант.  Бригаден генерал Иван Ортоманов е предложен за освобождаване като директор на дирекция „Операции и подготовка“ в МО, за назначаване като заместник-командир на Корпуса за бързо развръщане на НАТО в Солун и за удостояване със звание генерал-майор.  За директор на дирекция „Операции и подготовка“ и удостояване със звание бригаден генерал е предложен полк. Маргарит Михайлов, в момента заместник-началник на щаба на Сухопътните войски.  Полк. Васил Лазаров е предложен за длъжността съветник на Върховния главнокомандващ на въоръжените сили по военната сигурност, както и за удостояване със звание бригаден генерал.  Бригаден генерал Иван Лалов е предложен за освобождаване от длъжността командир на 3-а авиационна база, за назначаване за заместник-командващ на Съвместното командване на силите и за удостояване със звание генерал-майор. Да заеме овакантената длъжност командир на авиобазата, както и за удостояване със звание бригаден генерал е предложен сегашният заместник-командир на базата полк. Димитър Петров.  За назначаване за заместник-командир на ВМС и удостояване със звание флотилен адмирал е предложен капитан І ранг Георги Пенев, в момента началник на щаба на ВМС. Каракачанов уточни, че има още трима военни, предложени за генерали, но те не могат да присъстват, поради изпълнение на ангажименти зад граница.  ", "date": "2018.04.12", "title": "Борисов обсъди с Каракачанов и генералитета сигурността в региона и модернизацията на армията "}
{"url": "http://epicenter.bg/article/ES-ocherta-badeshteto-na-Kohezionnata-politika---investitsii-v-sektori-s-visoka-dobavena-stoynost/151675/2/0", "text": "Бъдещето на политиката по сближаване на ЕС следва да бъде насочено към инвестиции в сектори с висока добавена стойност, средствата да се разходват ефективно и да се разпределят по опростени правила, да се спазва принципът на субсидиарност, да има по-добро и гъвкаво програмиране, плавен преход между програмните периоди и подобрен териториален подход. Около това се обединиха държавите-членки на днешния Съвет по общи въпроси, формат „Кохезионна политика“, председателстван от вицепремиера Томислав Дончев, съобщиха от правителствената пресслужба  “Дебатът относно Кохезионната политика след 2020 г. представлява съществен елемент от общия дебат за бъдещето на Европа. Много е важно да бъдат обвързани. Не можем да решаваме как да разпределяме средствата за сближаване, без преди това да определим приоритетите си, без да имаме визия как искаме да изглежда Европа след 10 години, или още по-смело, Европа, която строим за нашите деца и за децата на техните деца”, заяви Дончев.  Заключенията от Съвета са ясно послание към Европейската комисия само дни преди да бъде представен проектът за следващия дългосрочен бюджет на ЕС - Многогодишната финансова рамка.  Българското председателство ще проведе на 8 юни в София тематична Конференция на високо ниво за размяна на мнения по предложенията на Комисията относно бъдещето на Кохезионната политика.  ", "date": "2018.04.12", "title": "ЕС очерта бъдещето на Кохезионната политика - инвестиции в сектори с висока добавена стойност"}
{"url": "http://epicenter.bg/article/DSB--Da--Balgariya-i-Zelenite-se-obediniha--Veche-sa--Demokratichna-Balgariya-/151680/2/0", "text": "ДСБ, \"Да, България“ и \"Зелените“ подписаха коалиционно споразумение и обявиха официално новия съюз \"Демократична България“, съобщи Дир.бг. \"Демократична България“ си поставя за цел да поеме властта и да смени сегашното управление, заявиха учредителите. За целта експертен екип ще предлага управленски алтернативи в различни сфери. В него са бившият лидер на ДСБ Радан Кънев, ексдепутатите Мартин Димитров (бивш лидер на СДС) и Петър Славов, дипломатът Стефан Тафров, бившият военен министър Велизар Шаламанов, икономистът Георги Ганев, преподавателят в СУ Александър Кьосев, шампионката по тенис Мануела Малеева. В декларацията, която трите партии подписаха, се казва, че ще са \"опозиция на установения от ГЕРБ, БСП и ДПС корупционен модел на управление, който ограбва бъдещето на страната, ежедневно атакува демократичните ценности, подменя евроатлантическия избор на България и лишава младите поколения от перспектива да градят живота си в свободно и демократично общество\". Председателят на ДСБ Атанас Атанасов заяви: \"Днес е един добър ден за българската демокрация! За нас е важно да съберем подкрепата на демократично мислещите хора, които искат да запазят евроатлантическия избор на България, да предотвратят изваждането на България от ЕС и НАТО след ерата \"Борисов\". Кой днес ни управлява – днес във властта са заедно т.нар. патриоти заедно с политическия им антипод ДПС, партията на етническите турци. Борисов ги събра заедно. През 1989 г. бях на 30 години, а тези, които бяха в ДС на моите години, сега са в най-силните си позиции\". Той призна като грешка факта, че на последните парламентарни избори десните партии се явиха поотделно. \"Разочаровахме нашите избиратели, но важното е, че сега сме заедно\", изрази обаче Атанасов оптимизъм. Лидерът на \"Да, България“ Христо Иванов пък допълни: \"Това обединение е насочено преди всичко към парламентарните избори и към тяхното предизвикване, защото това е инструментът за предизвикване на промените, които ние си поставяме за цел, но разбира се, ние ще се явим заедно и на европейски, и на местни избори\".", "date": "2018.04.12", "title": "ДСБ, Да, България и Зелените се обединиха. Вече са ”Демократична България”!"}
{"url": "http://epicenter.bg/article/Ombudsmanat-Maya-Manolova-iska-promyana-v-dogovora-za-ekstraditsiya-sas-SASht/151689/2/0", "text": "Омбудсманът Мая Манолова се срещна днес с Желяз Андреев и приятелката му Милена Здравкова. Това съобщиха от пресофиса на омбудсмана. На срещата присъства и адвокат Ивайло Дерменджиев, експерт по международно право.   29-годишният младеж, чиято екстрадиция бе поискана от САЩ, където той е обвиняем за нарушаване на ембаргото за търговия със Сирия, се обърна с молба към Манолова за подкрепа и съдействие пред институциите за защита правата му като български гражданин.   След промяна в Конституцията през 2005 г. се допуска предаването на гражданин на Република България на друга държава или на международен съд за целите на наказателно преследване, когато това е предвидено в международен договор, ратифициран, обнародван и влязъл в сила за Република България. Екстрадицията е поискана от САЩ на основание на договор за екстрадиция, сключен с България и предстои българският съд да се произнесе дали ще допусне предаването му на американските власти.   Омбудсманът се ангажира да проведе среща с американския посланик Ерик Рубин, на която да обсъдят казуса на Желяз Андреев. Мая Манолова ще изпрати препоръка до министъра на правосъдието Цецка Цачева, в която ще настоява за сформиране на експертна група, която да преразгледа и анализира договора за екстрадиция със САЩ в контекста на защита правата на българските граждани.   Във връзка с откриването на набирателна сметка за осигуряване на адвокатска защита на Желяз Андреев в САЩ, омбудсманът предложи да участва в обществен съвет за наблюдение за прозрачното и целесъобразно разходване на събраните средства. В съвета ще се включи и адвокат Дерменджиев.   Предварителната информация сочи, че за защитата ще е необходим депозит от 20 000 долара. Неизразходваната част от средствата ще бъдат дарени за кауза, свързана с права на деца.   По-рано през деня омбудсманът проведе среща с премиера Бойко Борисов, на която потърси съдействие от Министерство на външните работи за предприемане стъпки в защита на българския гражданин.", "date": "2018.04.12", "title": "Мая Манолова иска промяна в договора за екстрадиция със САЩ"}
{"url": "http://epicenter.bg/article/Krasimir-Karakachanov--Za-pet-godini-sa-ekstradirani-16-balgarski-grazhdani-za-SASht/151694/2/0", "text": "Български гражданин, който живее и работи в България, не е длъжен да познава законодателството на друга държава - на САЩ или на Перу. Отговорност носят чуждестранните му работодатели, които са го използвали за мюре.   Така вицепремиерът Красимир Каракачанов коментира казуса с Желяз Андреев и други четирима българи, чиято екстрадиция иска САЩ. Обвиненията към тях са, че са нарушили ембаргото на САЩ срещу Сирия, продавайки части за самолети в кол център.   Лидерът на ВМРО бе гост на предаването \"Лице в лице\" по БТВ.   Приветствам решението на съда в Добрич, каза още вицепремиерът. Магистратите пуснаха Желяз Андреев под гаранция.   За пет години са екстрадирани 6 български граждани за САЩ, каза още Каракачанов, без да даде подробности.   Разговорът в студиото започна с въпроси, свързани със ситуацията в Сирия. \"Ситуацията в Сирия ескалира, напрежението в Босна и Херцеговина и Косово расте. Не искам да кажа, че сме пред война, но е хубаво подобни теми да се обсъждат. Такива теми при предишния президент не се обсъждаха, сега не е така\", заяви в ефира на \"Лице в лице\" Красимир Каракачанов. \"Изпълнителната власт, президентската институция и парламентът е редно да излязат с една позиция по тези казуси\", категоричен е той.   \"Не сме викани да участваме в някаква коалиция за Сирия. Все пак НАТО нищо още не е решило. С нашата страна не са водени каквито и да е неофициални разговори да имаме готовност за нещо. Все пак, изказванията на Тръмп, са изказвания на държавен глава, не на държава. НАТО не е взимала никаква инициатива. Сигурно ще е нещо като в Ирак - коалиция на желаещите. Ако има такова нещо, смятам, че България трябва да е фактор, който да предлага инициативи на диалог\", продължи министърът на отбраната.   Той коментира и случая \"Скрипал\", като посочи, че той става все по-мъглив и неясен. \"Страната ни взе най-правилната позиция\", коментира Каракачанов.   И се върна на темата \"Сирия\", като заяви: \"Ние нямаме с какво да ударим Сирия. Ние нарязахме до 2003 година оръжието, с което можехме да ударим някого, под натиска на наши съюзници. Все пак се надявам да не се стига до военни удари. Нека мислим като нормални хора, не като политици. Твърдят се много неща, но не знаем още истината.\"   \"Конфликтите в Близкия Изток започнаха през 2003 от Ирак, продължиха през Либия. От това нищо не се получи, големият потърпевш бе Европа, защото е залят от нелегални мигранти. Сега се финансира Турция, за да пази вълната от бежанци\", каза още Красимир Каракачанов.  ", "date": "2018.04.12", "title": "Красимир Каракачанов: За пет години са екстрадирани 6 български граждани за САЩ"}
{"url": "http://epicenter.bg/article/Anatoliy-Makarov--Za-poseshtenieto-na-Putin-v-Balgariya-tryabva-da-pochakame-da-zavarshi-krizata-v-Siriya/151696/2/0", "text": "За посещението на Путин в България трябва да почакаме да завърши кризисната ситуация, още повече, че в Сирия се намират много наши военни. Това каза руският посланик у нас н. пр. Анатолий Макаров пред журналисти, предаде репортер на Агенция „Фокус“.  Попитан кога президентът Владимир Путин ще дойде в България, н. пр. Анатолий Макаров отговори: „Трябва да почакаме, когато се завърши кризисната ситуация. Още повече, че на територията на Сирия се намират много наши военни. Ние неведнъж казахме, че сме загрижени от развитието на ситуацията. При нанасяне на удари срещу Дамаск, срещу нашите военни, ще вземем съответни мерки“.  Във връзка с решението на България да не експулсира руските посланици заради „Скрипал“, Макаров коментира:  „В дипломацията има принцип на взаимността или реципрочност. В съответствие с този принцип, ако един посланик е отзован от една страна, другият от другата страна също се отзовава. Това означава понижаване на нивото на дипломатическите отношения според Конвенцията за дипломатическите отношения от 1961 г. Същото засяга и дипломатите. Ако една страна експулсира пет дипломати, другата прави същото за пет дипломати. По такива принципи живеем и такъв е дипломатическия живот. Така че наистина, когато чух, че Тереза Мей е предложила да бъдат изгонени дипломати от всички европейски страни, това ме учуди. Възникваше въпросът с какво основание се прави това? Щом тя действа въз основа на така нареченото \"много вероятно\" и щом изискванията на презумпцията на невинността вече не съществува, това е друга история“, заяви Анатолий Макаров.  Според него щом тази солидарност е реализирана чрез извиване на ръцете на съюзниците, то това не е тази, която биха искали партньорите на Великобритания.  „Правителството на България е било подложено на същия натиск, на който са били подложени и другите правителства. Знам това, но в случая България зае наистина претеглена позиция и Бойко Борисов прояви своята политическа мъдрост. Той е подал сигнал отначало да бъдат разбрани мотивите и изобщо какво се случва“, каза Макаров.  Той посочи, че Русия оценява високо позицията на България като добре претеглена и конструктивна. По думите му страната уважава руско-българските отношения и историята ни. Според него, семейство Скрипал биха били мъртви, ако Русия е използвала наистина отровното вещество.  „Ние не искахме това и въобще смятаме това за един терористичен акт срещу гражданите на Русия, защото този г-н Скрипал има руско и британско гражданство, а неговата дъщеря е чиста гражданка на Русия“, заяви Макаров и обърна внимание, че Русия също е искала да участва в разследването, но е получила отказ.  „На фона на това, че Русия е обвинявана в използване на това бойно отровно вещество във Великобритания, се създава другата ситуация, че Русия би могла да си позволи всичко, което си пожелае. Нас сега ни обвиняват в използването на химическото вещество вече в Сирия“, заяви Макаров. Той обърна внимание, че Русия още през март е говорила, че се подготвя провокация в Сирия, но никой не ги е чул.  ", "date": "2018.04.12", "title": "Анатолий Макаров: За посещението на Путин в България трябва да почакаме да завърши кризата в Сирия"}
{"url": "http://epicenter.bg/article/Oblastniyat-na-Sofiya-izbira-sledvashtata-Mis-Italiya-/151697/2/0", "text": "Областният управител на Софийска област Илиан Тодоров ще бъде президент на журито и ще избере най-красивата италианка за 2018 г в конкурса Мис Италия, съобщиха от областната управа.   Конкурсът Мис Италия ще се проведе в края на август в Палма Кампания.   Тодоров ще присъства на събитието в лично качество. Разходите по пътуването и пребиваването по време на престоя в Италия са за лична сметка на областния управител.  ", "date": "2018.04.12", "title": "Областният на София избира следващата Мис Италия!"}
{"url": "http://epicenter.bg/article/Lyubomir-Kyuchukov--Kogato-SASht-i-Rusiya-zapochnat-da-si-govoryat-s-raketi--neshtata-stavat-nepredvidimi--/151702/2/0", "text": "”Това е поредният епизод на ескалацията на напрежението в Сирия. Големият проблем е, че точките на конфронтация са много. Сирия е най-близко до директен сблъсък между Русия и САЩ”. Това каза бившият зам.- министър на външните работи Любомир Кючуков в ефира на предаването ”Денят на живо” по Канал 3.  ”Ситуацията е динамична. Това, което се случва в самата Сирия е, че се образуват региони, подвластни на различни влияния. Турция е важен фактор там и умело използва значението си”, допълни Кючуков.  Според него очакванията са САЩ да нанесе ограничен удар в Сирия.  ”Говорим за война, мислим за война, но не говорим как тя може да се предотврати. Никой не говори за мир! Системата на международното право ерозира. Рязко е стеснено полето на дипломацията, липсва доверие”, отчете той.  ”В момента сме свидетели на нещо отвъд Студената война. Тогава конфронтацията беше замръзнала, сега е динамична”, добави бившият външен министър.  ”Когато САЩ и Русия започнат да си говорят с ракети, нещата стават непредвидими”, заяви Кючуков. Той прогнозира, че евентуален удар на САЩ в Сирия е вероятно да бъде там, където се предполага, че има химическо оръжие или логистични центрове, от където то се доставя.  ", "date": "2018.04.12", "title": "Любомир Кючуков: Когато САЩ и Русия започнат да си говорят с ракети, нещата стават непредвидими! "}
