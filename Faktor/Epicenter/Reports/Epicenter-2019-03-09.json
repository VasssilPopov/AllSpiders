{"url": "http://epicenter.bg/article/Ramadan-Atalay--V-parlamenta-vizhdam-mnogo-nedovolni-fizionomii-v-GERB-/177159/2/48", "text": "Като застана на трибуната в Парламента, аз виждам недоволните физиономии от страната на ГЕРБ за някое решение, когато взимат. Има достатъчно от тях. В средите на ГЕРБ аз виждам хора, които често не са съгласни с решенията на ръководството – няма разлика между парламентарното и партийното. Това заяви в предаването \"Офанзива с Любо Огнянов\" по Канал 3 депутатът от ДПС Рамадан Аталай.  \"Доколкото знам, господин Цветанов само повтаря, че господин Борисов е единственият лидер – явно че имат някакви  съмнения помежду си кой е първи, кой е единственият лидер, но виждате, че той е първият му заместник в партията, вкл. той отговаря за целия изборен процес в страната. Къде виждате разлика в ръководството на парламента и на партията в ГЕРБ? Но още веднъж ви казвам – аз допускам и през тези години съм наблюдателен и виждам, че в редиците на ГЕРБ, ако им се даде възможност да изразят свободно мнението си, сигурно ще има достатъчно хора, които ще изберат друг път\", убеден е Аталай.  \"ГЕРБ направиха всичко възможно и разтуриха онези, старите десни. Сега да има Реформаторски блок? Няма. Виждам,  че по същия начин ще се случи и с т. нар. ОП националисти. Нещо, което направиха в правилника – възможността да се отделят 10 народни представители, които не са съгласни с решенията на ръководството, и да направят нова политическа формация, да се регистрират в парламента и около тях да може да се създаде някаква алтернатива, ГЕРБ го отнеха от демократичните процеси и от демократичните правила на Народното събрание. Не се съмнявайте, когато имат възможност, хората търсят възможност за изход, а ние сега не им даваме изход\", подчерта Аталай.  \"Смятам, че много добре помните – навремето НДСВ, когато народни представители не бяха съгласни с решенията на лидерите, така се създаде Новото време. Покрай Новото време всички младежи се обединиха, имаше някаква алтернатива, имаше нова визия за развитие на определена политика. Но тези грешки би трябвало да се отчитат, трябва да се разбере, че демокрацията със забрани няма как да се развива\", категоричен е депутатът.  Рамадан Аталай увери, че ДПС биха инициирали подобна промяна в сегашния правилник: \"Разбира се, нищо не ни притеснява, и това е полезно. Няма да чакаме само Слави Трифонов да прави, или от улицата да чакаме, от нещата, които се случват на улицата да очакваме да се оформи нова политическа формация. Тука, в парламента, е мястото, където се вижда точно кой как води политиката и кой с кого е съгласен. Вие знаете ли в ГЕРБ или БСП ако имаше такъв случай, аз допускам, че БСП щяха да са вече две парламентарни групи, а и в ГЕРБ нямаше да имат тази стройна организация, която ги виждате – военизирана, нали така казват, че ДПС била военизирана. А виждате ли военизираната организация в ГЕРБ?\", попита той.  ", "date": "2019.03.09", "title": "Рамадан Аталай: В парламента виждам много недоволни физиономии в ГЕРБ "}
{"url": "http://epicenter.bg/article/Nay-mladiyat-lektor-v-Keymbridzh-e-29-godishniyat-astrofizik-Deyan-Mihaylov-/177111/2/0", "text": "Най-младият лектор в Кеймбридж е българин. 29-годишният астрофизик Деян Михайлов върви по стъпките на гения на нашето съвремие Стивън Хокинг.   Как е възникнала Вселената и кои са тайните на Космоса? Тези въпроси си задава най-младият лектор в университета в Кеймбридж.   Роден през 1990 г. в София, Деян завършва Математическата гимназия, но България се оказва тясна за търсенията му. След средното си образование заминава да учи физика в университета в Оксфорд, а след това – магистратура и докторска степен в университета Кеймбридж. Докторската му дисертация е върху използването на гравитационните вълни за изследване на фундаменталните закони на физиката. През 2015 г. става най-младият лектор в Кеймбридж – още със започването на магистратурата си. Интересите му са  насочени към използване на квантови алгоритми за програмиране на изкуствен интелект. „Когато реших да кандидатствам в университет след средното си образование, се замислих кое е нещото, което най-много ме вълнува и което искам да направя в живота си. Това за мен беше да разбера повече за Вселената и да помогна за общото познание в тази област”, разказва той в предаването „Тази събота” по bTV.   Деян Михайлов помни много добре първата лекция, която е изнесъл. „Забележителното беше това, че аз бях доста по-млад от повечето хора, които я посетиха. Тогава съм бил на 22-23 г.”, посочи той.   „Доста хора и тогава, и сега ме подценяват. Не им отговарям нищо, просто продължавам да водя лекцията”, коментира младият астрофизик. Една от причините да избере Кеймбридж за своята доктурантура е именно Стивън Хокинг. „Тогава той беше активна част от научното общество, все още водеше лекции и участваше в научни разработки. Въпреки че нямах възможността лично да работя с него, съм имал честта да разговарям с него и да обсъдя някои от идеите си. Дори преди няколко години той присъства за кратко на един мой семинар”, каза Деян Михайлов.   „Чувствах се изключително възторжен, но също така осъзнавах и голямата отговорност, която поемам”, отбеляза младият българин. Той признава, че не вярва в Бог, но знае, че много световноизвестни физици са вярващи.   „За мен, когато претегля аргументите „за” и „против” съществуването на Бог, не мога за себ си да аргументирам съществуването на някаква висша сила, която стои зад Вселената, затова аз не съм религиозен”, каза Михайлов.   Вярва в това един човек сам да чертае пътя си, а не да разчита на това, че целият му живот е предначертан от висша сила и той няма мощта да пренареди съдбата си.   „Бях на не повече от 6-7 години, когато много се интересувах защо и как Вселената е безкрайна. Това ме подтикна към изучаването на физика”, заяви още астрофизикът.   Деян обича да свири на китара, да спортува и да пътува. Поставил си е за задача да изкачи няколко върха в България. „Преди няколко години изкачих връх Ботев, за тази година съм си поставил като цел може би Вихрен и след това Мусала”, заяви той.", "date": "2019.03.09", "title": "Най-младият лектор в Кеймбридж е 29-годишният астрофизик Деян Михайлов "}
{"url": "http://epicenter.bg/article/Tsvetan-Tsvetanov-/177113/2/48", "text": "\r\n \r\n \r\n   \r\n ,,Все пак опозицията играе съществена роля в парламентарния контрол върху изпълнителната власт и в момента тази острота на въпросите към отделните министри липсва с отсъствието на БСП'', допълни Цветанов. \r\n   \r\n ,,Подводните камъни днес са популизма, неистините, които се тиражират в публичното пространство. Но по-важното е да знаем как да се предпазим от фалшивите новини и в този аспект от ГЕРБ правим постоянни срещи и поддържаме връзка с гражданите'', посочи той. \r\n   \r\n ,,Дали БСП ще се върнат в парламента? Ако гледаме само решението на Нинова – не. Но ако се вгледаме в натиска, под който са подложени, смятам, че БСП ще намерят елегантния начин да влязат в българския парламент. По отношение на ЦИК искам да вметна, че от шестимата кандидата на БСП има само един, който и сега присъства в Комисията. Останалите петима са изцяло нови лица. Излезе, че теорията, че с новите си кандидати за ЦИК Нинова разчиства сметки с вътрешната си опозиция е факт'', коментира още Цветанов. \r\n   \r\n ,,Посещението на Столтенберг беше ясен знак за притесненията, които имат страните-членки на НАТО по отношение на присъствието на Русия в Черноморския регион. Затова и България е част от НАТО, за да бъде гарантирана националната ни сигурност'', добави заместник-председателят на ГЕРБ. \r\n   \r\n \r\n   \r\n Гост-лектори ще бъдат министърът на културата Боил Банов, министърът на здравеопазването Кирил Ананиев, земеделският министър Румен Порожанов, петимата евродепутати от Европейската народна партия. \r\n   \r\n Европейският комисар по цифровата икономика и цифровото общество Мария Габриел ще изнесе лекция на тема „Предизвикателства пред Европа в цифровизиращия се свят“. \r\n", "date": "2019.03.09", "title": "Цветан Цветанов: БСП ще намерят елегантния начин да влязат в българския парламент"}
{"url": "http://epicenter.bg/article/Hasan-Ademov--Vreme-e-s-kakvito-pravila-zapochva-osiguritelniyat-ti-pat--s-takiva-da-se-pensionirash-/177116/2/0", "text": "Време е в България с каквито правила започва осигурителният ти път, с такива да се пенсионираш. Това заяви в интервю за \"Дарик\" председателят на Комисията по труда, социалната и демографската политика в парламента Хасан Адемов. Според него едва в края на тази година ще стане ясно ще има ли и колко ще бъдат ощетените нови пенсионери след промените в пенсионната формула от началото на 2019 г.  Според симулационен модел на НОИ, цитиран от в. \"Сега\", 37% от българите, които ще се пенсионират тази година, ще бъдат с по-ниски пенсии в сравнение с пенсиите им, изчислени по старите правила. В новата формула вече влиза само осигурителният доход след 1 януари 2000 година.  \"Много е пресилено да говорим, че за 2019 г. 37% от бъдещите пенсионери ще бъдат с намален размер на пенсиите. Никой сега не може да каже какъв е техният осигурителен доход, върху какъв и колко годишен осигурителен стаж ще се пенсионират. Не 10 хиляди, не 37 хиляди или там колкото и да са. Един човек да е ощетен, това представлява проблем. В хода на дискусията, експертите от НОИ и от Министерството на труда и социалната политика ни увериха, че ще има единични случаи, в които ще има намаляване на размера на пенсията по новия начин на изчисляване\", обясни депутатът от ДПС.  \"Не са това единствените проблеми. Беше решено да се отложи отпадането на тавана на пенсиите. Второ - тежестта на година осигурителен стаж трябваше да расте до 1,5. Сега това е заковано на 1,2 на база на обществен договор между законодателя, правителството и осигурените лица. Да има яснота - с каквито правила започват осигурителният си път, с такива правила, същите, да завърши твоя осигурителен принос към системата и евентуалното пенсиониране. Защото в противен случай, изчезва един много важен елемент от пенсионната система, а именно доверието. Ясно е, че не може да има пълна справедливост. По-големият въпрос е да има по-малко несправедливост и ако има ощетени, те да бъдат единици, а не проценти, за които говорим с момента\", каза още председателят на социалната комисия в парламента.  ", "date": "2019.03.09", "title": "Хасан Адемов: Време е с каквито правила започва осигурителният ти път, с такива да се пенсионираш "}
{"url": "http://epicenter.bg/article/Protest-v-Sofiya-zaradi-romite-ot-Vietnamskite-obshtezhitiya--VIDEO--/177123/2/0", "text": "Протест в София заради Виетнамски общежития. Недоволството е заради плановете ромите от общежитията да бъдат настанени в контейнери, превърнати в домове, до поликлиниката във „Факултета“, предава Нова тв.  2,4 млн. лв. са предвидени за преобразуването на транспортни контейнери в общежития, които ще бъдат построени на мястото на Виетнамските общежития. Самите общежития пък ще се преместят на 500 метра в самия кв. „Факултета” на мястото на зелено игрище, на което играят децата от квартала. Това е и причината за протеста.  „Събрали сме се, защото не сме съгласни с поставянето на фургони на спортното игрище. Искат да преместят от Виетнамските общежития 30-40 души – семейства, които са от двама до пет души. Ще им бъде направен паркинг за колите. Самото място е маломерно и не позволява това. Оттам откъдето г-н кметът иска да ги премести, са 400 метра. Той иска да направи в гетото – гето. Ние сме три етноса тук – роми, мюсюлмани, българи. Пораснали сме от деца и се разбираме. Принципно проблемите идват от Виетнамските общежития. Няма къща, която да не е обрана, човек, който да не е ограбен”, разказа участник в протеста.  ", "date": "2019.03.09", "title": "Протест в София заради ромите от Виетнамските общежития (ВИДЕО) "}
{"url": "http://epicenter.bg/article/Lyubomir-Kyuchukov--Rano-e-da-se-tvardi--che-ima-restartirane-na-balgaro-ruskite-otnosheniya-/177124/2/0", "text": "Рано е да се твърди, че има рестартиране на българо-руските отношения, но е очевиден стремежът да се стъпи на една по-позитивна основа. Това каза Любомир Кючуков, директор на Института за икономика и международни отношения, бивш зам.-министър на външните работи в интервю за седмичното публицистично предаване „Метроном“ на Радио „Фокус“.  Според него тепърва ще се види дали това ще започне като процес или ще остане епизод.  „Посещението на Медведев може да се анализира в два плана - двустранен и геополитически. Първият беше водещ за осъществяване на самата визита, а вторият определяше рамката, в която тя се проведе. Ако говорим за двустранния план, то като че ли този път може да се говори за нещо по-различно. Това е очевидното желание от българска страна този път нещата да започнат да се случват. С други думи един достатъчно ангажиран български подход. Не става дума само за газ, въпреки че той се превърна в централна тема. Говорейки конкретно за енергийните проекти и по-скоро за „Турски поток“, очевидно интересът е български и съответно България трябва да осигури изпълнението на европейските изисквания“, коментира Кючуков.  По думите му от друга страна е съгласието в рамките на самия ЕС за осъществяването на този проект.  „Бих казал, че условията днес са по-благоприятни, отколкото случая с „Южен поток“. Германия засега удържа „Северен поток“ срещу силния политически натиск, като включително създава и прецедентна база за съвместяването му с европейските изисквания“, каза Кючуков.  „В двустранен план е все още рано да се твърди, че има реално рестартиране на отношенията след обявените амбиции в тази посока през май 2018 г. по време на посещението на българския президент и премиер“, каза още Кючуков. По думите му е доста очевиден стремежът да се стъпи на една по-позитивна основа. Според него всичко това, което се е натрупало в двустранните отношения, е функция от геополитическия ракурс.  „Бих казал, че тук вече действително на България предстои да се определи къде стои, но изборът не е този. Той е друг. Не става дума за избор между Европа и Русия, както често се внушава. Реалният избор все повече се очертава между проевропейското и проатлантическото начало в самата Европа. Дотолкова, доколкото избор за България между Европа и Русия на практика не съществува. България отдавна е член на ЕС и НАТО и няма сериозна политическа формация, която да поставя под въпрос това членство, още по-малко замяната му с нещо по-различно“, обясни Кючуков.  Според него от друга страна този въпрос е вътрешно генериран. Кючуков отчете, че той се използва изцяло за вътрешнополитически цели. Той посочи, че това има негативен бумерангов ефект върху България и се налага страната ни да се оправдава от рода на това, че не е „Троянски кон“.  „Реалният избор на България вече е друг и той е свързан с динамиката в евроатлантическите отношения, с прегрупирането вътре. От гледна точка на Европейската сигурност в Европа все по-ясно се оформят две визии. Първата бих я нарекъл проатлантическа, която вижда основните рискове за сигурността си от страна на Русия, в този смисъл тя е антируска“, допълни Кючуков и визира Прибалтика и Полша. Кючуков поясни, че втората част от Европа търси взаимодействие с Русия – Германия, Франция и страни от Централна и Южна Европа.  „Тук е изборът, който трябва да направи България – в коя от двете визии тя вижда повече надежди за своята сигурност“, каза още Кючуков.  Русия няма потенциал извън енергетиката, който да й позволи да отклони Западните Балкани от европейската и евроатлантическата им ориентация, коментира още Кючуков.  „Русия има своите интереси на Балканите. Тя се опитва да се противопостави на разширяването на НАТО в региона. Аз мисля, че Русия няма нито идеологическата алтернативност, нито политическия ресурс и икономически потенциал извън енергетиката, който да й позволи да отклони страните от Западните Балкани от тяхната европейска и евроатлантическа ориентация“, заяви Кючуков.  По думите му всички страни от Балканите са обявили това като своя цел.  „Освен това, ако говорим в геополитически план, се оказва, че колкото по-активна е Русия на Балканите, толкова повече тя като че ли губи позиции“, коментира директорът на ИИМО. Той даде пример с отношенията между Русия и Черна гора, които са се влошили.  „Имаше търкания в отношенията включително с Гърция, Република Северна Македония, Сърбия, така че от тази гледна точка не смятам, че Русия е в състояние да отклони Балканите от този път. От друга страна би било много парадоксално, ако Русия се превърне в локомотива за интеграция на Западните Балкани в ЕС. Възобновения интерес към региона от страна на Брюксел беше свързан именно със сигурността и евентуалното геополитическо противоборство“, допълни Кючуков.  Според него в интерес на Балканите е да не допуснат региона да избира между две еднакво негативни опции, превръщането им в зона фронт или зона буфер.   ", "date": "2019.03.09", "title": "Любомир Кючуков: Рано е да се твърди, че има рестартиране на българо-руските отношения "}
{"url": "http://epicenter.bg/article/Tsvetanov--BSP-pravyat-brilyantni-manipulatsii--Maya-Manolova-prez-2013-g--oporochi-denya-za-razmisal--/177125/2/0", "text": "Как може да претендираш, че си опозиция, като в същото време не искаш да представляваш избирателите си в Народното събрание. Именно парламентът е единствената легитимна българска институция, където опозицията може да контролира изпълнителната власт и да кара министрите да им се отчитат. Това заяви председателят на ПГ на ГЕРБ и зам.-председател на партията Цветан Цветанов по време на Осмата политическа академия на Жени ГЕРБ, която се провежда във Велико Търново, съобщиха от пресцентъра на партията.  Организатори на форума са съвместно Жени ГЕРБ, Фондация „Конрад Аденауер“ и Сдружение „Граждани за европейско развитие на България“. В рамките на събитието Цветанов изнесе лекция на тема „Европа през призмата на предстоящите избори“.  „Не знам как електоратът на БСП посреща сега народните им представители по места. По време на предизборните кампании за парламентарни избори ние не се ли борим да вкараме максимално голям брой депутати в парламента и тогава всяко едно място е важно. А какво виждаме днес – БСП с лека ръка напуснаха Народното събрание и техните избиратели нямат своето представителство“, сподели Цветан Цветанов и допълни, че в БСП Корнелия Нинова управлява еднолично и в структурите на партията има голям страх.  Председателят на ПГ на ГЕРБ подчерта, че видимите резултати от работата на ГЕРБ са увеличените доходи, които тази година бяха увеличени с 10%, като очакванията са догодина отново да има нов 10% ръст.  „Икономиката бележи ръст, редица инфраструктурни проекти се реализират, а безработицата и сивият сектор достигат рекордно ниски нива. Какви са видимите резултати от работата на БСП – участие в приватизацията и съсипан банков сектор“, обясни той. Цветанов попита как може един политик да претендира, че е безпристрастен разследващ журналист. По думите му Елена Йончева обича да говори за корупцията, но нищо не казва за мерките срещу прането на пари.  „Не бива да забравяме, че именно БСП, които са превърнали в мантра твърдението, че властта е корумпирана – имат народен представител, който има официално повдигнато обвинение от българската прокуратура за най-тежкото политическо престъпление – купуване на гласове“, отбеляза той.  По думите на Цветанов е много жалко, че към тона на БСП се е присъединил техният президент и неформален лидер Румен Радев.  „Нинова си позволи вчера да каже, че всички избори досега са били фалшифицирани. Нима в такъв случай Румен Радев е избран за президент нелегитимно? Нима парламентарните избори през 2017 г., проведени от доминираната от БСП ЦИК и служебното правителство на БСП, също са били компрометирани?“, попита зам.-председателят на ГЕРБ.  Цветан Цветанов обясни, че БСП правят брилянтни манипулации. Той каза, че през 2013 г. за първи път в историята денят за размисъл е бил опорочен и то от жената, която днес брани толкова яростно честността на изборите и справедливия изборен процес – омбудсманът Мая Манолова.  „Лъжа е, че с промените в Изборния кодекс се ограничава съдебният контрол върху изборния процес и тази лъжа бе опровергана от самия председател на ВАС Георги Чолаков. Отделно в чл. 120 на Конституцията ясно е разписано, че всички административни актове на ЦИК са обжалваеми“, категоричен бе председателят на ПГ на ГЕРБ. По темата с новия състав на ЦИК, Цветанов поясни, че ГЕРБ се е съгласила да се стартира процедурата за избор на нов състав, за да се пресекат манипулациите, че се готви служебна победа на вота.  „Ние в този случай заложихме на приемствеността. А какво направиха БСП – от досегашните шестима членове в ЦИК те предложиха само на един да запази позицията си“, коментира той и сподели, че от хора от БСП знае, че Корнелия Нинова е разчистила хората на Мая Манолова и Михаил Миков, защото не може да си позволи те да представляват едноличното й управление в ЦИК.  Зам.-председателят на ГЕРБ изтъкна, че с прехвърлянето на един милион архивни единици от архива на бившата Държавна сигурност на комисията по досиетата, което се случи в началото на първия мандат на ГЕРБ – е било изпълнено едно от най-големите желания на българското общество и вече се знае кой кой е в българската политика.  „Доскоро нямаше политика в сферата на образованието, която да е насочена към разкриването на истините за комунизма. Цяло едно поколение израсна без да знае какво правеха комунистите, как се отнасяха към хората с различно мнение и кои днес са техните наследници. Ние обаче сложихме край на това и дадохме на българските деца най-ценното нещо – истината“, подчерта той и благодари на просветния министър Красимир Вълчев, че изучаването на комунизма вече е заложено в учебниците.  Цветанов отбеляза, че когато ГЕРБ управлява – гласът на България се чува в Европа.  „Важно е да бъдем активни на изборите. В момента на европейско ниво се води битка срещу националпопулизма и дебат дали да се запазят традиционните европейски ценности. В тази битка всеки глас е важен“, каза той и като пример за работата на евродепутатите от ГЕРБ в интерес на българските граждани даде Андрей Новаков, който успя да договори рекорден европейски бюджет за България – 18 млрд. лв. По думите на Цветан Цветанов платформата на ГЕРБ за европейските избори ще съдържа основните приоритети на европейското семейство на партията – ЕНП.  „Какво можем да кажем за БСП – в тяхната платформа се акцентира върху различията й с ПЕС. Неслучайно те нямат подкрепата на сестринските си партии сред европейските социалисти“, отбеляза той.  Председателят на ПГ на ГЕРБ благодари на Жени ГЕРБ за тяхната инициативност и подчерта, че техните кампании успяват да достигнат до всеки един гражданин.  „ПП ГЕРБ е доказала, че дава път на жените в политиката. Вижте само председателя на българския парламент Цвета Караянчева и българския еврокомисар Мария Габриел“, даде за пример Цветан Цветанов.  ", "date": "2019.03.09", "title": "Цветанов: БСП правят брилянтни манипулации, Мая Манолова през 2013 г. опорочи деня за размисъл! "}
{"url": "http://epicenter.bg/article/-Korneliya-Ninova--Upravlyavashtite-razdavat-natsionalnoto-bogatstvo-kato-za-posledno-/177126/2/48", "text": "Управляващите раздават националното богатство като за последно. За пореден път управляващите промениха закона, за да облекчат даването на Летище \"София\" на концесия. Това е раздаване на националното богатство като за последно. Това каза председателят на Националния съвет на БСП Корнелия Нинова пред БСТВ, съобщиха от пресцентъра на партията.  Тя коментира, че има стратегически обекти от националната сигурност, които трябва да останат държавна собственост, а Летище \"София\" е такъв обект.  \"Внесохме закон, с който да бъде забранено концесионирането на летища, плажове, важна инфраструктура. Беше отхвърлен от управляващото мнозинство. Не само това, но сега променят закона, за да дадат по-лесно летището\", подчерта Нинова.  Лидерът на социалистите каза още, че има три въпроса към новата тройна коалиция ГЕРБ, ДПС, ОП.  \"Към ДПС - ако опрощаване задълженията на мюфтийството е въпрос на национална сигурност, най-голямото летище на България не е ли въпрос на национална сигурност? Към ГЕРБ - вярна ли е информацията, че зад един от концесионерите стои турска фирма? И това ли е част от сделка? Към ОП - къде сте? Защо мълчите? Властта ли ви е по-сладка или националният интерес? Преди време заявих: ако народът ни даде доверие да управляваме, ще отменим концесията. Потвърждавам го отново\", каза още Корнелия Нинова.  ", "date": "2019.03.09", "title": " Корнелия Нинова: Управляващите раздават националното богатство като за последно!"}
{"url": "http://epicenter.bg/article/Petar-Ganev-za-aktsiyata-s-NOI--Shte-ima-novi-osvetleni-ot--quot-prozhektorite-quot--na-kompetentnite-organi/177109/3/0", "text": "\"Акциите като тази с НОИ в Систристра ще продължават във всички сектори. Ще има нови осветлени от \"прожекторите\" на компетентните органи. Това, което се случи в дунавския град, е много нагло, тъй като подобни схеми лесно се хващат. Не може толкова много максимални пенсии в един малък град да не е направило впечатление на централата на НОИ\". Това зави пред Нова ТВ Петър Ганев от \"Института за пазарна икономика\". Той коментира ареста на служителите на НОИ и началника на института в Силистра за фалшифициране на трудов стаж и получаване на максимални пенсии срещу 10 000 лв. подкуп.    \"В пенсионната система е ясно, че има проблеми, особено с инвалидните пенсии. Прокуратурата хваща нарушения, но не може да промени законите. Много трудно ще бъде на обвинението да докаже как е действала групата от Силистра, защото не става дума само за един човек. Добрата новина е, че контролът се затяга, а прокуратурата се активизира.  Дефицитът в пенсионната система идва от икономиката и демографията. Влизането на обвинените в затвора не е важно, а това, че се прекъсват престъпни схеми. Хубаво е всички да имат едно наум, преди да бъркат в кацата\", каза още Ганев.   „Да не влизаме в този мит, че проблемът на пенсионното дело е краденето и фалшивите инвалидни пенсии. Те могат да допринесат до 10-15% от финансовата тежест, не че  е малко, но голямата тежест е демографията, самата система, това, че ние работейки плащаме за пенсиите на хората, които в момента са в пенсионна възраст. Всички, които плащат пък не искат да плащат или да плащат в обща сметка и този конфликт е вечен и води до дотиране на системата”, уточни той. \r\n   \r\n Според него, ако при измамата в силистренския НОИ е за стаж и за вноски след 2000 г., това ще бъде огромен проблем, защото означава, че системата може да се манипулира. \r\n „Преди 2000 г. нещата са били на хартия. Наистина тогава е било по-неясно кой колко стаж има и какво е внасял. Възможно е там да има измама със стажа”, добави той. \r\n   \r\n „От една страна е хубаво, че прокуратурата се активизира, но тя не може да реформира системата. Това трябва да го направят работещите в парламента. Невъзможно е всичко да бъде проверено отначало”, обясни икономистът. \r\n \r\n \r\n \r\n \r\n", "date": "2019.03.09", "title": "Петър Ганев за акцията с НОИ: Ще има нови осветлени от \"прожекторите\" на компетентните органи"}
{"url": "http://epicenter.bg/article/Rusiya-pobezhdava-SASht-v-borbata-za-kitayskiya-gazov-pazar-/177137/4/0", "text": "САЩ се опитват да прокарат подписване на дългосрочни контракти за доставки на сгъстен природен газ(СПГ) в Китай. Ако американците постигнат това, то масовите доставки могат да започнат през 2023 година. Наистина, за това ще бъде необходимо строителството на допълнителни СПГ-терминали в Китай, което ще струва на неговия бюджет 3 млрд. долара, пише Фейсбук изданието \"Руско-български кръстопът\".  На този фон ръководителят на Китайската национална нефтогазова корпорация Ванг Йилин заявил, че газопроводът „Силата на Сибир”, по който руски газ ще се доставя в Китай от източносибирските местонаходища, ще бъде построен по-рано от срока с няколко седмици. Според Йилин, търсенето на природен газ в Китай е много голямо и затова новите руски доставки „без проблем” ще намерят покупатели.  Газопроводът „Силата на Сибир” е уникален с това, че това е първият проект, който сериозно ще свърже Русия и Китай”, посочва водещият експерт на Фонда за национална енергийна сигурност, преподавател във Финансовия университет при правителството на Русия Игор Юшков.  „Опитите на американците да подпишат дългосрочни контракти за доставки на газ за нас принципиално нищо не променят. счита експертът. По принцип, ние сме си осигурили своя дял, тъй като вече имаме дългосрочен контракт по продажба на газ в Китай. И едва ли китайците ще го прекъснат под натиска на САЩ”, счита експертът. Според него, Русия ще доставя ежегодно 38 млрд. куб. м.  В перспектива доставките в Китай ще дадат възможност на Русия да избира между европейските и азиатските газови пазари – и да доставя повече газ там, където ценатае по-висока. Но затова е необходимо строителството на газопровода „Силата на Сибир-2”, който ще доставя в Китай около 30 млрд. куб.м. газ.  Има много големи шансове, че сътрудничеството на Русия и Китай ще се развива в перспектива. При това развитие, конфронтациите със САЩ са неизбежни. Защото колкото повече се развива Китай, толкова по-малко това се харесва на Вашингтон. При такава ситуация, пояснява експертът, дори въпросът за цената на газа няма да е толкова актуален за Пекин, както въпросът за надеждността и обема на доставките, тъй като всичко, което идва от море, попада в зоната на риска.  „САЩ могат просто да блокират морските пътища в случай на изостряне на ситуацията. При такова положение тръбопроводите придобиват особен геополитически статут. Както е известно, между Китай и Русия няма транзитни страни. Доставчикът и купувачът са свързани пряко и могат да се договарят, както считат за нужно. И това е допълнителен плюс за сътрудничеството”, обобщи Игор Юшков.  „През 2018 година Китай увеличи вноса на газ с 34 млрд. куб.м. – това е огромен ръст. Сега Пекин купува около 124 млрд. куб.м. годишно, главно заради преминаване на по-екологични видове гориво. Според прогнозите, до 2030 година Китай ще увеличи потреблението на газ с още 150 млрд. куб.м. годишно. Т.е. Русия има много добри шансове в значителна степен да увеличи износа на газ за сметка на китайския пазар и да намали натиска на САЩ срещу Пекин”, подчерта събеседникът на ФАН.  Дължината на тръбопровода „Силата на Сибир” възлиза на повече от 3000 км., мощността му за износ – 38 млрд. куб.м. гориво годишно. Строителството започна през 2016 година, а се планира да влезе в действие до края на тази година.  ", "date": "2019.03.09", "title": "Русия побеждава САЩ в борбата за китайския газов пазар "}
{"url": "http://epicenter.bg/article/Kevork-Kevorkyan--Maduro--maduri--/177138/11/33", "text": "Тия дни, в Кърджали, Цветанов сравнил президента Радев с венецуелеца Мадуро.  Това, разбира се, е една сочна глупост – но трябва да покаже, какъв смелчага е Цв.  Обаче и ББ, и Цв. се свиват, когато Соломон Българомразецът иска ядрени бази в България – сякаш ги е страх да коментират тази особа антихристиянска, антибългарска.  А в „Панорама“ Куката - актьорът Мариан Вълев размишляваше за Народа – той имал в гените си стремежът към оцеляване, на Куката това сякаш му изглеждаше като някакъв недостатък.  Всеки се глуми вече с Народа, всеки му приписва грехове.  Той ще им хареса, ще го заобичат, само когато вече няма да го има.  Каракачанов пък казал на Жени Марчева, че задава глупави въпроси.  Ами сами се докарахте до това положение – разговаряте, с който ви падне, и най-често с глупаци, а това е най-сигурният начин да оглупее човек. Говорите с глупаци, внушавате им, че не са глупаци, че са нещо по-различно от това, което са – едното нищо, пренебрегвате умните и ръбатите хора, страхувате се от тях и ги избягвате.  И накрая ви казват, че задавате глупави въпроси. Хак ви е, изпросихте си го.  Един истински водещ би пратил Каракачанов при новите „българи“, произведени от неговата Агенция.  Българските политици се изживяват като Чобаните на Народа, на стадо овце.  Плевнелиев направо си го призна. Изтърпяхте това, а и продължавате да търпите този сквернословец, който ви нарече стадо.  Посочете ми един Чобанин, който си знае, че ръси глупости.  На нито един от тия дори и през ум не му минава подобно нещо.  Нито един-едничък не си е признал досега за 30 преходни години, че е изтървал нещо глуповато.  И на никой не са посмели да му кажат, че е ходещо словесно сметище.  Каква ли е представата на чобаните за „умни“ въпроси, какво ли е умността, според тях. „У, бря-бря!“ – да подвикват нещо по стадото, това ли?  Борислав Борисов е прекрасен футболен коментатор, както и повечето от колегите му от Диема Спорт, обаче напоследък има леки пристъпи на логорея, съчетани с комични признания. Той не спира да говори нито за миг и мелницата му започва да ни отегчава.  Тия дни коментираше мача Тотнъм-Арсенал и понеже лесно се привързва към някои свои фрази, този път се залепи за думите „Ако не се лъжа“ и ги повтори поне половин дузина пъти едно след друго.  И се питам, дали нашите Чобани биха могли да използват тия невинни думи, да ги превъртят из устите си.  Представяте ли си някой Чобанин да каже: „Ако не се лъжа, положението в страната е розово“, „Ако не се лъжа, ние сме световен фактор“, „Ако не се лъжа, говоря глупости“.  Но какво да говорим за Чобаните и чобанския им език, когато и телевизиите не им отстъпват.  В новините на Трети март повечето от анкетираните използваха някакъв сакат език - така ли говорят вече нашите хора? Или репортерите намират най-нечленоразделните измежду тях и след това набързо монтират анкетите си.  Така сакатата реч осакатява и Празника.  За ритуала/смяната на караула пред Президентството репортерката пък каза, че атмосферата е величествена – величествена? Колко да е величествена, когато езикът е сакат, прибързан, небрежен.  Разбира се, не се мина и без поредното гигантско знаме – този път 300 метрово. Проблемът бил да не се объркат цветовете – кой е отдолу, кой е отгоре…  Навремето нашите алпинисти покоряваха Еверест, сега ни остана да ушием един байрак с дължина 8 хиляди метра, сетне пък Кристо да дойде да ни опакова с него – та да се отървем наведнъж от всичко.  Осакатяването на езика на обикновените хора е последица и от непрекъснатите покушения над Паметта ни.  Тия дни Велислава Дърева припомни какви ги е дробил преди време Андрей Райчев за Ботев и Левски: били момчета с девиантно поведение, които при други обстоятелства щели да станат престъпници.  Е, как да се надяваме след тия изстъпления на мекеретата и езикът ни да не отиде по дяволите.  Те внасят едно отровно съмнение или поне пренебрежение в Народния Ум, разколебават го, оттам разколебават и езика…  Пак ги канете по телевизиите от сутрин до вечер тия поганци – но поне водещите да носят табелки „Аз съм голям Родолюбец“.  Съвсем осакатена е дори и обикновената съпричастност, тя се изчерпва с това да сготвят два казана чорба за бедняците. Яжте, че иначе ще я хвърляме - този простонароден лаф си остана жилав и досега.  Телевизионните новини все повече се стараят да заприличат на криминална хроника и най-важната новина тия дни - протестът на медицинските сестри в 32 града – едва намери място.  Един плакат беше много важен: „Милост за милосърдието“.  А една протестираща каза, че до две-три години тук няма да останат сестри, такава ще бъде жестоката развръзка.  Но Властта не си дава сметка за предстоящата катастрофа.  Вместо да зареже всичко и да се занимава само с това, тя предпочита показните пазарлъци.  Още една професия загива, но и обществото зяпа като анестезирано.  Дори и Съсловната организация на медсестрите останала безучастна, без да се притеснява, че изглежда като помощен персонал на Властта. Министърът на здравеопазването говори за достойни заплати – обаче вече няма достойнство и в тази професия, обедниха и унизиха и нея.  Медицинските сестри призоваха и пациентите да се включат в протестите им. Хайде да ви видим сега - напълно ли са изкормили съпричастността ви и вместо нея са ви натъпкали със страх и равнодушие…  И две думи за посещението на Медведев.  Цветанов съобразително пропусна да го сравни с Мадуро - знае, че Мечката от шега не разбира.  Очевидно стана отново, че нашите политически актьори са се изчерпали, особено Главния.  Не може един и същи номер да го правиш безкрайно – дори да си най-талантливият карагьозчия, да показваш, че уж не ти пука от нищо, от околните пък най-малко, да говориш едно, пък да правиш друго.  Този номер е до време и накрая започва да омръзва на публиката и постепенно се превръща в някакъв втръснал на всички скеч, може би втръснал най-вече на самия теб.  Отгоре на всичко, каквото и да правиш, гърбът ти все е отзад.  Няма как, не можеш да промениш местоположението му.  Дори най-съвършеният политически карагьозчилък разполага с ограничени изразни средства.  Не се научиха подобаващо да се държат с Чорбаджиите.  Липсва им въздържаност, липсва премерена последователност – примерно, тази, която демонстрира Орбан.  Не знаят, не са научени как да се опъват, макар и привидно, а пък и когато уж се опъват, веднага след това незабавно се размекват, разтичат се като конфитюр от рози.  Не можаха да се научат, а и не възнамеряват.  Брутално мазнене се редува с фалшиво непокорство.  Затова не ни вземат на сериозно.  Не ми се пише дори за това посещение, защото всичко предварително бе ясно.  Енергийни хъбове ще правим, а накрая стана ясно, че по-добре да направим един пъб, за да опиянчим провалените си намерения – понеже руски газ няма да има.  Руснаците казват, че са пуснали кепенците пред нас, но ние продължаваме да разтягаме мехури.  Минаваме всякаква мярка – потупваме Медведев, държим се някак с него - майтап бе, дорогой.  Накрая и той влезе в тази стилистика и започна да ни занася.  Чух го по телевизията да казва, че по-добре да обвържем/подсигурим лева с китайски юани - пак добре, че не ни препоръча монголски тугрици.  За смях сме станали изглежда, неусетно.  Нашите първенци така и не се научиха, че Историята помни и пази казаното. Тя е непримирима, дори свирепа в това отношение.  Като изтърси някаква Румянка, дето сега ще става посланик в Израел, че ББ е спрял лично три големи руски енергийни проекта, това ще ти е доживотна, вечна дамга, печатът ти е ударен. Няма спасение.  Мярнах по телевизията Томислав Дончев, той пък има късмета да минава за технократ, тъкмо казваше, че България е фактор.  Водещият не го попита в какъв смисъл, откога, на какво отгоре.  Примерно, фактор ли е в предстоящите нови изстъпления на македонците - вече с натовските пискюли, с Историята ни?  Руснаците, и те са едни злопаметници, тръшнаха вратата в лицето ни – а ние се мислим за фактор в енергетиката, бедни ми Томиславе.  Ние сме врътливата покорна Булка, с която всеки злоупотребява.  Само едно ми е интересно: искам да знам, кой е мазникът, който навива чивията на ББ, който го баламосва усърдно: “Ах, как им се опъна пак, господин премиер, на русняците, ах как им изви ръчичките, а пък какви им ги каза, ти си велик, велик, велиииииииииииик…“  Кой е този безумец, който си играе с България, а не с премиера си. Коя е тази мишка, някакъв крив днешен Лулчев или Милко Балев? Надявам се, че Историята в някаква степен ще съхрани не само клозетните разговори, нагласени от онзи Миро Найденов, но и тези мазнотения.  Властта в българската й употреба е нещо по-скоро невнятно, това се отнася още повече за Абсолютната Власт.  Капсулованият Самодържец има тежка участ.  А самозаблудите ни са особено покваряващи, особено ако са плод на подли ласкателства.  По време на бизнес-срещата с Медведев се роди идейката ние да осигуряваме безплатни чартъри за руските туристи, за да ги отклоняваме от турските курорти.  Колкото ще отклоним „Турски поток“ – обаче важното е да демонстрираме големи мъдури.   ", "date": "2019.03.09", "title": "Кеворк Кеворкян: Мадуро, мъдури* "}
{"url": "http://epicenter.bg/article/Stefan-Tsanev--Ili-te-nagrazhdavat--za-da-te-kupyat--ili-te-nagrazhdavat--che-ti-veche-si-se-prodal/177139/6/0", "text": "Джазменът Милчо Левиев е в правото си да откаже титлата „почетен гражданин на Пловдив”, защото местното управление се сменя, но творците остават. Това заяви пред bTV актрисата Доротея Тончева, която е съпруга на драматурга Стефан Цанев.   \r\n „Той е символ на гений, на талант. Не мога да разбера как може да не се обръща внимание на талантите, които създава тази страна. През зимата на 2017 г. Стефан  отказва да приеме най-високото отличие на Министерството на културата „Златен век“ с аргумента, че няколко месеца по-рано това отличие е връчено на шефа на Шести отдел в Шесто управление на бившата Държавна сигурност Димитър Иванов“, каза още Тончева. \r\n   \r\n „Не съжалявам, даже мисля, че много меко реагирах. Аз този човек не го познавам, срещу него нямам нищо против, но той е символ на институцията, която погребваше българската интелигенция и не може да бъде награждаван точно от Министерството на културата“, допълни Цанев. \r\n   \r\n Драматургът посочи, че има отрицателно мнение за награждаването на творци. „Когато се дава награда, особено от правителството, от държавата, има два варианта – или те награждават, за да те купят, или те награждават за това, че ти вече си се продал. Среден път няма, най-малко оценяват таланта и заслугите на един човек, когато му дават награда. Така че когато човек получава награда, трябва да бъде нащрек, много бдителен защо и кой му я дава“, поясни Цанев. \r\n   \r\n Театралната поема „Цигуларката на Бога“ Стефан Цанев пише специално за съпругата си, която играе главната роля. Той я твори 3 години. \r\n   \r\n Драматургът добави, че трудно намерил театър, защото текстът е бил оценен като антитеатрален и че публиката няма да го гледа. „Масовият вкус започва да диктува качеството. А масовият вкус на българския зрител падна много и това се дължи на тази институция, в която се намираме“, добави Стефан Цанев. \r\n", "date": "2019.03.09", "title": "Стефан Цанев: Или те награждават, за да те купят, или те награждават, че ти вече си се продал"}
{"url": "http://epicenter.bg/article/-Tramp-iska-sayuznitsite-da-plashtat-poveche-za-amerikanskite-voenni-bazi-na-tyahna-teritoriya/177108/7/0", "text": "Президентът на САЩ Доналд Тръмп иска съюзниците да плащат повече за американските военни бази на тяхна територия, предаде Франс прес, като се позова на двама представители на Пентагона, пожелали да запазят анонимност. Единият от тях каза, че Белият дом е натоварил министерството на отбраната със задачата да изчисли сумата, която може да бъде получена от съюзниците, потвърждавайки информация на агенция Блумбърг. Според Блумбърг Тръмп иска Германия, Япония и други страни, където САЩ имат военни бази, да платят по-голям дял от разходите, някъде около 50 процента, \"за привилегията да ги приютяват\". Това означава, че цената за някои държави ще се увеличи пет или дори шест пъти, предаде БТА. Попитан за коментар по темата, Гарет Маркис, говорител на Съвета за национална сигурност към Белия дом, припомни, че американският президент \"призова съюзниците от НАТО да изпълнят целта от 2 процента от БВП за своя бюджет за отбрана, което позволи 100 милиарда долара нови разходи\" в тази област. През януари Тръмп каза, че някои от съюзниците са \"толкова богати че лесно биха могли да плащат цената за своята защита\".", "date": "2019.03.09", "title": " Тръмп иска съюзниците да плащат повече за американските военни бази на тяхна територия"}
{"url": "http://epicenter.bg/article/Generalniyat-sekretar-na-Saveta-na-Evropa-ni-natiska-da-ratifitsirame-Istanbulskata-konventsiya/177110/7/0", "text": "Генералният секретар на Съвета на Европа Турбьорн Ягланд заяви в Загреб по повод на Международния ден на жените, 8 март, че са постигнати важни цели в областта на борбата срещу насилието спрямо жени, но е необходим по-голям напредък. В тази връзка той похвали Хърватия за ратификацията на Конвенцията на Съвета на Европа за превенция и борба с насилието над жени и домашното насилие (Истанбулската конвенция), съобщи Хина, цитирана от БТА. \"Истанбулската конвенция изисква криминализиране и законови санкции срещу различни форми на насилие срещу жени, включително домашно насилие, преследване, сексуален тормоз и психическо насилие\", каза Ягланд, но отбеляза, че въпреки напредъка все още има проблеми по отношение на ратификацията от някои страни. \"В някои случаи като България ратификацията беше блокирана заради опасения и недоразумения около термина \"джендър\". Аз вярвам обаче, че такива недоразумения могат да бъдат изяснени, ако надлежно бъде предоставена правилна информация и има политическа воля за това, например в Хърватия, която ратифицира Истанбулската конвенция през юни миналата година\", каза Ягланд. Той припомни, че Азербайджан и Русия все още не са подписали конвенцията, а 11 страни-членки на Съвета на Европа са я подписали, но не са я ратифицирали - Армения, България, Чешката република, Латвия, Лихтенщайн, Литва, Унгария, Молдова, Словакия, Украйна и Великобритания. \"Ние трябва да продължим да се борим за ратификацията от всички страни-членки на Съвета на Европа, защото не може жените и девойките да бъдат лишени от тяхното най-основно човешко право: живот без насилие\", заяви Ягланд и призова всички страни от Съвета на Европа да ратифицират конвенцията без забавяне.", "date": "2019.03.09", "title": "Генералният секретар на Съвета на Европа ни натиска да ратифицираме Истанбулската конвенция"}
{"url": "http://epicenter.bg/article/Tabloid--quot-zabremeni-quot--Leydi-Gaga---bashtata-mozhe-da-e-Bradli-Kupar-/177118/10/0", "text": "Слуховете за евентуална връзка между Лейди Гага и Брадли Купър придобиват съвсем нови измерения. След като от месеци се тиражира информация, че певицата и актьорът, които си партнират в хитовия филм \"Роди се звезда\", имат връзка, която крият от широката общественост, сега се появи и слух, че Лейди Гага дори е бременна, а бащата може да е Брадли Купър, предава Канал 3.  Информацията е на таблоида \"Стар\", който излиза на заглавната си страница със заглавие \"Лейди Гага бременна - но кой е бащата\". А заподозрените за бащинството са доскорошният ѝ годеник Крисчън Карино и Брадли Купър. За целта тя щяла да прибегне дори до ДНК тест, тъй като явно и самата тя не знае кой е бащата.  А като \"доказателство\" за бременността на певицата изданието прилага информацията, че тя изобщо не употребявала алкохол по време на партитата, съпътстващи Оскарите.  Според Gossip Cop обаче информацията на таблоида е \"неистина на всяко ниво\". Изданието твърди категорично, че Лейди Гага изобщо не е бременна. Освен това Брадли Купър все още е щастливо обвързан с руския модел Ирина Шейк, а с Лейди Гага ги свързва само добро приятелство.  ", "date": "2019.03.09", "title": "Таблоид \"забремени\" Лейди Гага - бащата може да е Брадли Купър "}
{"url": "http://epicenter.bg/article/Kakvo-da-sgotvim-na-Sirni-Zagovezni---vkusni-retsepti/176760/9/0", "text": "Традиционната трапеза на Сирни Заговезни включва баница със сирене, варени яйца, варено жито, халва с ядки.     на червен конец се завързва и се спуска от тавана парче бяла халва или варено яйце. Най-възрастният мъж завърта конеца в кръг и всеки член от семейството, главно децата, се опитва да хване халвата или яйцето с уста. Който успее, ще бъде жив и здрав през цялата година.     Продукти: 600-700 г брашно 2 яйца 1 кубче мая 1 ч. л. сол 1 ч. л. захар 1 ч. л. оцет 1 суп. лъж. олио 400 мл прясно мляко  Приготвяне: От изброените продукти се омесва меко тесто и се оставя да втаса за 1час. През това време се приготвя плънката: запържват се 1 глава лук и 1 глава праз лук, след това се добавят 250 г кайма, нарязани на дребни кубчета 7-8 средно големи картофа, долива се и вода. Задушава се, докато омекнат картофите. Подправя се на вкус.    След това се отделя една топка от тестото, а останалото го разточва на кора, по-голяма от тавата, върху която се изсипва плънката, разстила се хубаво и се намазва с 1 кутия сирене крема, равномерно. Кората с плънката се захлупва с кората, излизаща от тавата и с останалата топка тесто. Оставя се да втаса и се намазва с кисело мляко. Пече се на умерена фурна. След като се изпече, се маже с малко масло. Необходими продукти 500 г готови кори 4 бр. яйца 250 г сирене 2-3 с.л. кисело мляко 1/2 ч.л. сода бикарбонат 1 ч.ч. хладка вода 125 г масло   Начин на приготвяне Плънката се приготвя от следната смес - яйца, натрошено сирене, кисело мляко, сода и хладка вода. Всяка кора се намазва с масло и се слага от плънката. Редят се една върху друга. Най-отгоре се покрива с кора и се намазва обилно с масло. Реже се на парчета и се слагат късметите. Пече се в педварително загрята фурна за час. Покрива се с кърпа да се задуши, за да стане баницата пухкава.   Необходими продукти: Картофите се нарязват на филийки и се нареждат намазнена тава. Натрошеното сирене се разстила върху тях и отново се нарежда втори ред картофи. Разбиват се яйцата, млякото и солта и със сместа се заливат картофите и сиренето. Отгоре се поставят парченца масло и ястието се пече във фурна за около 30 минути на 200 С.     Необходими продукти: 500 г бадеми 300г захар 300г светъл мед 2 бр. яйчен белтък   Начин на приготвяне: В съд с незалепваща повърхност се загряват захарта и меда. Получава се смес като карамел. Когато започне да завира се отстранява от огъня и при непрекъснато бъркане се прибавят разбитите белтъци. Връща се на котлона, добавят се бадемите и се бърка, докато се получи еднородна смес. Изсипва се върху намаслена повърхност и се заглажда. Преди съвсем да изстине, се нарязва на парчета и се оставя да се втвърди.          ", "date": "2019.03.09", "title": "Какво да сготвим на Сирни Заговезни – вкусни рецепти"}
{"url": "http://epicenter.bg/article/Tv-vodeshtiyat-Zlatimir-Yochev-gali-v-Yaponiya-pitomna-sarna/177135/10/0", "text": "  Знаете ли каква драма преживява детето на българка и японец? Много му се работи, но го мързи да стане. Златимир Йочев е чист българин, но хич не го мързи – за две седмици в Япония е изминал близо 4000 километра, опитал е около 50 вида бира, снимал се е с гейша (защото повече от това един редови нашенец не може да си позволи) и е галил сърни  и елени в центъра на многохиляден град.   Златимир Йочев е водещ на сутрешния блок в България он еър, но толкова цветно и релефно разказва, че все едно ще ни слушате по телевизора.   Япония произвежда два пъти повече българско кисело мляко от България. 29-те завода на компанията, които държи лиценза  бълват по 700 тона „наш йогурт” на ден, което е два пъти повече от цялото дневно производство на България. Е, как да не попитам?! Златимир Йочев е опитал местното мляко, но му се е сторило прекалено сладко.   Чували сме, че Ливан е бил Швейцария на Близкия Изток. Местните показват патриотизъм като се кълнат, че красивата им страна е напълно безопасна и в столицата Бейрут се стреля само в определени дни от седмицата и то в отделни квартали. Щом кажете на близките си, че мечтаете да посетите Ливан, лицата им мигом добиват угрижен, дори панически вид.   Наистина ли е толкова страшно и защо си струва да се посети държавата на чиито герб има кедър, а президентът по конституция трябва да е християнин, запитахме Анелия Талиб.    При разговора с нея си припомних, че кедърът е символ на Ливан, а ние го свързваме главно със скъпите му за българите, но много вкусни ядки.   Възможно ли е идеята за една столица да бъде нарисувана върху салфетка  и насред степите да озовеш в Париж, Виена и Барселона? О, да! Видях го с очите си в Казахстан. Там където опитах прабългарския кумис.   Извадих късмета да попадна в казахстанската столица по време на празниците за 20-ата й годишнина. Онази салфетка, върху която президентът Нурсултан Назърбаев е нахвърлил плана на бъдещия град днес се пази в музея, а цяла плеяда световни архитекти са вложили таланта си в превръщането на малкия районен център Целиноград в Астана, което на казахски означава просто столица.  Затова когато чуете „стария град” не си мислете, че ще видите сгради от времето когато тук е  била крепостта Ак Мола, разположена на Пътя на коприната.   Класическите блокове –хрушчовки днес са облагородени със стенописи и кахлени декорации, а населението от един милион души се шири на 700 кв.км. Всъщност, безкрайната степ наоколо била един от аргументите столицата да се премести от Алмати – за да има накъде да се разраства.   Друг довод е разположението на Астана – точно в центъра на Казахстан, чиято територия е половината от площта на целия Европейски съюз.  Средната възраст на жителите е 23 години. За младите семейства правителството строи евтини жилища като за старт в живота. Обемът на инвестициите в столицата е нараснал 30 пъти, а брутният регионален продукт - 90. Но когато преди да тръгна към Астана ми казаха, че градът прилича на Дубай, ама с повече зеленина, хич не им хванах вяра.   Благодарение на природните богатства на Казахстан – нефт, газ и уран, Астана се е превърнала в еталон за модерна архитектура. Подобният на юрта мол „Хан Шатир” е построен от прочутия архитект Норман Фостър.  Търговският център разполога с динозавърски парк и плаж с пясък и вълни, на които може да се кара сърф.   Никой не минава през Астана без да се отбие във високата 150 метра кула Байтерек,  в превод от казахски - топола. Сградата е дело на Норман Фостер, също като и пирамидата на Двореца на мира и съгласието. В дизайна й е залегнала легендата за магичната птица на щастието Самрук, която поставя яйце в клоните на познатото от фолклора Дърво на живота. Кулата символизира традициите, втъкани в основата на казахстанската държава, както и стремежът към технологичен прогрес. Златното кълбо на върха й тежи 300 тона.   Отгоре можете да разгледате Астана докъдето ви поглед стига, а вътре да видите символите на 17 религии. Не бива да пропускате и задължителния ритуал – да поставите длан в отливка от ръката на президента Назърбаев и да си намислите нещо. Местните се кълнат, че всяко желание се сбъдва.   Най-големият ми журналистически късмет, обаче бе възможността да присъствам на световната премиера на тържествената ода „Искрящата Астана”.  Дори и без музиката, сградата на Държавния театър за опера и балет е архитектурна кантата.  Построена е за три години от специалисти от 33 страни -  албански зидари, френски интериорни дизайнери, италиански майстори по акустиката и германски инженери за сценичните машинарии.   Резултатът  е един от най-уникалните театри в света и най-мащабният в Централна Азия. Отвън постройката силно напомня Болшой театър, а залата  - творчески прочит на Ла Скала. Само сцената е на площ 1500 квадратни метра, а целият театър с 60 гримьорни е над 3000. Фоайето е постлано с италиански мрамор,  тежкият 150 тона кристален полилей е от Бохемия. Всичко това е съчетано с типични казахски мотиви и 3Д стенописи. Тук са гастролирали световни светила като Пласидо Доминго и Хосе Карерас, Анна Нетребко и Зубин Мета,  Елена Образцова и Валерий Гергиев.   Още приключения с Покана за пътуване на страницата ни във Фейсбук", "date": "2019.03.09", "title": "Тв водещият Златимир Йочев гали в Япония питомен елен"}
{"url": "http://epicenter.bg/article/Antonio-Tayani---quot-Tvardiyat-quot--Brexit-bi-bil-katastrofa-za-britanskata-ikonomika/177112/7/0", "text": "Председателят на Европейския парламент Антонио Таяни заяви, че е от решаващо значение да бъде предотвратено хаотичното излизане на Великобритания от ЕС без споразумение, предаде Ройтерс.   \"Твърдият\" Brexit би бил катастрофа за британската икономика и би навредил и на Европейския съюз\", аргументира се Таяни в интервю за германски вестници от групата \"Функе\".   Той подчерта, че излизането на Великобритания от ЕС, планирано за 29 март, може да бъде отложено най-много с няколко седмици.   Британският министър за Brexit Стивън Баркли отхвърли новото предложение на европейския главен преговарящ Мишел Барние за решаване на основния препъникамък в процеса на развода - т. нар. предпазен механизъм за ирландската граница.   В петък Барние каза, че ЕС ще позволи на Великобритания да излезе едностранно от митническия съюз, при запазване на другите елементи от предпазния механизъм, предвиден за избягване на възстановяване на контрола по границата между британската провинция Северна Ирландия и Република Ирландия.    По същество предложението се свежда до това Северна Ирландия да напусне ЕС заедно с останалата част от Обединеното кралство, но да остане част от общия европейски пазар, докато Брюксел и Лондон договорят търговско споразумение. Тази идея обаче вече бе отхвърлена от Великобритания.   \"Сега не му е времето за повтаряне на стари аргументи\", написа британският министър за Brexit в Twitter, отговаряйки директно на европейския главен преговарящ в социалната мрежа.   Великобритания представи ясни нови предложения. Сега трябва да договорим балансирано решение, което да може да работи и за двете страни\", призова Баркли.   Заместник-лидерът на Демократичната юнионистка партия (ДЮП) Найджъл Додс също отхвърли категорично предложението на европейския главен преговарящ. \"То не е нито реалистично, нито функционално\", каза Додс, чиято малка северноирландска формация крепи в британския парламент правителството на малцинството на консерваторите. Той се аргументира, че предложението на Барние \"не зачита факта, че конституционно и икономически Обединеното кралство е едно цяло\".   Във вторник Камарата на общините ще се произнесе за втори път по договореното от британската премиерка Тереза Мей споразумение за Brexit. Ако долната камара на британския парламент отново отхвърли сделката, както вече направи през януари, то тя ще трябва да се произнесе в сряда и четвъртък дали иска излизане от ЕС без споразумение или кратко отлагане на Brexit.   Примерът на Великобритания ще разубеди други страни за напуснат Европейския съюз, каза още Таяни. Той призова за реформиране на ЕС, но в същото време подчерта необходимостта от единство в блока.", "date": "2019.03.09", "title": "Антонио Таяни: \"Твърдият\" Brexit би бил катастрофа за британската икономика"}
{"url": "http://epicenter.bg/article/Venetsuela-obvini--quot-amerikanskiya-imperializam-quot--za-spiraneto-na-toka-/177114/7/0", "text": "Прекъсването на електрозахранването на почти цялата територия на Венецуела се дължи на кибератака. Това съобщи вицепрезидентът по комуникации и култура, министър на комуникациите и информацията Хорхе Родригес по държавната телевизия на Венецуела, цитирана от TACC и Агенция \"Фокус\".  \"Имаше кибератака, насочена към автоматичната система за управление на водноелектрическата централа Гури\", каза той. \"В отговор на нападението, водноелектрическата централа бе спряна, което доведе до прекъсване на електрозахранването.\"  Според Родригес атаката срещу енергийната система на Венецуела може да бъде извършена от САЩ.  Венецуела ще предаде жалбата на Върховния комисар на ООН по правата на човека Мишел Бачелет. \"Делегация на Върховния комисар на ООН по правата на човека ще посети Венецуела в близко бъдеще,\" каза той. \"Ще й дадем подходящо оплакване, за да гарантираме спазването на правата на човека в нашата страна.\"  В четвъртък вечерта Каракас и повечето щати на Венецуела останаха без електрозахранване. Според местната преса това са около 20 или 22 от 23-те щата. По този начин електричеството отсъстваше почти из цялата страна. Според жителите на столицата, това е най-дългото прекъсване на захранването им в града.  Сега е възстановено електрозахранването в някои райони на Каракас. Според Националната електрическа компания причината за инцидента е саботирането на водноелектрическата централа „Симон Боливар“ в щата Боливар, най-голямата в страната.  Венецуелският президент Николас Мадуро обвини \"американския империализъм\" за случилото се. Държавният департамент отрече твърденията.  ", "date": "2019.03.09", "title": "Венецуела обвини \"американския империализъм\" за спирането на тока "}
{"url": "http://epicenter.bg/article/Kakvi-temi-shte-se-razglezhdat-na-sreshtata-ES---Turtsiya-na-15-mart-v-Bryuksel--/177120/7/0", "text": "Съветът за асоцииране ЕС – Турция ще се състои след четири годишно прекъсване на 15 март в Брюксел. Страните ще дискутират по теми като визовото облекчение, Митническия съюз, преговорния процес, сътрудничеството в областта на борбата с тероризма.  Докато Европейският парламент открито призовава за замразяване на преговорите, заради нарушаването на човешките права и се готви да гласува критичният за Турция доклад, какъв е смисълът на провеждането на Съветът за асоцииране ЕС – Турция?  В интервю за турската редакция на „Евронюз“ представителят на Институт за изследвания „Роберт Шуман“ Ерик Морис окачестви предстоящата среща като среща на ниско, а не на високо равнище.  На срещата на Съветът за асоцииране ЕС – Турция ще участват турският външен министър Мевлют Чавушоглу, Върховният представител на Европейския съюз по въпросите на външните работи и политика за сигурност Федерика Могерини и комисарят по разширяването Йоханес Хан.  Според Ерик Морис „няма място за тревоги“. Той подчертава, че такива срещи редовно се провеждат и с други страни. Морис припомня, че преди няколко дни се е състояла среща на Съветът за асоцииране ЕС – Грузия и допълва: „Европейският съюз организира срещи с държави, с които не желае да къса отношенията си. Тези срещи имат за цел съответните държави да не претърпят разочарование. Благодарение на подобни срещи се поддържа диалогът. Това не са срещи на върха, защото не участват лидерите на най-високо ниво. Председателят на Европейската Комисия Жан-Клод Юнкер няма да участва на срещата. Не се очаква голям напредък в отношенията между ЕС и Турция.“    Турция, която се готви за местните избори на 31 март иска провеждането на среща на високо равнище между ЕС и Турция, на която да участва и председателят на ЕК Жан-Клод Юнкер, чрез сътрудничество с ротационния председател на ЕС Румъния. От друга страна, вниманието на Брюксел е концентрирано върху Брекзит и изборите за Европарламент, а отношенията с Турция се движат в рамките на споразумението за бежанците, тъй като преговорите за членство са в пълен застой.    „Докато има положителен резултат от споразумението за бежанците с Турция и се отбелязва напредък по отношение на икономиката и борбата с тероризма, не се очаква Съветът на Европейския съюз, както и по-рано, да инициира замразяването на преговорния процес“, изтъкна Ерик Морис.  ", "date": "2019.03.09", "title": "Какви теми ще се разглеждат на срещата ЕС - Турция на 15 март в Брюксел? "}
{"url": "http://epicenter.bg/article/Aleksandar-Vuchich--Mahnete-se-s-tazi-hartiya--banda-ot-Prishtina--/177128/7/51", "text": "\"Сега, махайте с тази хартия, банда от Прищина, където искате и да видите дали някой ще го изпълни, Сърбия няма да го направи\", заяви сръбският президент, имайки предвид приетата от Прищина платформа за диалог със Сърбия€ Думите му цитират македонското електронно издание \"МКД\" и Агенция \"Фокус\".  \"Моят отговор на всички е такъв - не знам колко ще остана на власт, защото Харадинай заплашва да ме свали, някои от нашите политически опоненти ги приветстват в Прищина, помагат им по различни начини, може би ще ме смажат, но аз никога няма да се съглася с тези условия\", каза Вучич.  Сръбският президент каза, че преди шест месеца е предупредил Брюксел, че проектът на Прищина е катастрофа за Балканите и че Европейският съюз го е уверил, че платформата няма да дойде на дневен ред, че няма да я гласуват, а днес казват, че \"нямат коментар\" по документа.  \"Питат ме, дали са ме излъгали. Да, те ме излъгаха, но преди всичко те заблудиха себе си\", каза Вучич в Сремска Митровица, добавяйки: \"Но Сърбия не е толкова малка и слаба, колкото си мислят. Отговорът на исканията на Прищина очевидно е \"Не\"!\"  Вучич отбеляза, че в платформата пише, че Сърбия трябва незабавно да признае Косово.  „И това не е достатъчно, защото се казва, че ако го направим днес, в границите на днешното Косово, те няма да ни признаят и да ни простят някои от нашите грехове. Това е предварително условие, за да могат да признаят Сърбия, сякаш не сме държава, че да не ни признават. Ако не беше тъжно, щеше да е смешно\", каза сръбският президент.  ", "date": "2019.03.09", "title": "Александър Вучич: Махнете се с тази хартия, банда от Прищина! "}
{"url": "http://epicenter.bg/article/Poredniyat-protest-na--quot-zhaltite-zhiletki-quot--vav-Frantsiya-zapochna-s-operatsiya--quot-Ohlyuv-quot---NA-ZhIVO--/177130/7/0", "text": "Нова вълна от протести предстои днес във Франция. Първите действия на \"жълтите жилетки\" вече започнаха с операция \"Охлюв\" в провинцията. Към социалните вълнения днес ще се прибавят и борбите на женските движения, които се готвят за по-продължителни действия, предаде БНР.  Днешният 17-и протест е замислян като \"важен етап\" за \"жълтите жилетки\", които търсят нова подкрепа и нови форми за протеста си, за да подсилят пооределите си редици. Днес в Париж женските каузи трябва да се слеят със социалните: движенията за правата на жените ще дадат рамо на протестиращите с голям \"седящ\" митинг край Айфеловата кула, за да бъдат чути техните социални, данъчни и климатични тревоги. Жените ще се открояват в жълто розово, виолетово или червено според избраната кауза.  Освен традиционните демонстрации друга по-оригинална протестна мярка ще бъде краткият флашмоб с музика и танц на летище \"Роаси Шарл дьо Гол\" край Париж. Трафикът на аерогарата и без това ще пострада от стачката на митничарите, които настояват за специална финансова помощ заради Брекзит. Протестът ще продължи и утре, главно на столичните летища.  Синдикати на френската полиция алармират, че служителите на реда са вече изтощени от работата при непрекъснатите протести.  ", "date": "2019.03.09", "title": "Поредният протест на \"жълтите жилетки\" във Франция започна с операция \"Охлюв\" (НА ЖИВО) "}
{"url": "http://epicenter.bg/article/Milorad-Dodik--Ako-ima-zlovredno-vliyanie-na-Balkanite--to-e-britansko--a-ne-rusko-/177133/7/51", "text": "\"Ако има зловредно влияние на Балканите, то е британско, а не руско\", заяви председателят на председателството на Босна и Херцеговина (БиХ) Милорад Додик, цитиран от белградското радо \"Б92\" и Агенция \"Фокус\".  \"Много от лошите неща, които се случваха тук през последните векове, бяха свързани именно с неблагоприятното влияние на анти-сръбската политика, най-вече на британците, които упорито се опитват да ограничат влиянието на сърбите, като мнозинство. И всички тези обвинения срещу Москва са за да може Сърбия и Република Сръбска (РС, сръбска общност в Босна и Херцеговина) да влязат в НАТО\", каза Додик пред белградския всекидневник \"Вечерне Новости\".  Що се отнася до натиска върху РС и Сърбия да се откажат от военния си неутралитет, Додик заяви, че този натиск \"няма да изчезне и ще стане по-силен\".  \"Но всичко е напразно. Британците са одобрили шест милиона лири, за да се борят срещу \"злокобното влияние\" на Русия, а американците правят същото. В Сараево, Подгорица и Тирана има разузнавателни центрове. Съставиха списък от 300 души от Сърбия и РС, за които твърдят, че разпространяват руското злокачествено влияние и по този начин бележат целенасочено всички тези хора\", обясни Додик. Според него позицията на РС към НАТО няма да се промени.  \"Сърбите не получават нищо от присъединяването си към НАТО, НАТО определено ще бъде мястото на унищожаването на нашия национален дух и нашата национална идея. А същият този НАТО само преди 20 години хвърли бомби върху нас, а сега трябва да се радваме да приемем присъединяването\", каза Додик.  \"Повтарям, че РС няма причина да подкрепя пътя към НАТО, защото ще загубим независимостта и суверенитета си и възможността да изградим приятелства с други страни,\" каза още Милорад Додик.  ", "date": "2019.03.09", "title": "Милорад Додик: Ако има зловредно влияние на Балканите, то е британско, а не руско "}
{"url": "http://epicenter.bg/article/Nad-80-dushi-postradaha-pri-sblasak-mezhdu-feribot-i-kit-v-Yaponiya-/177145/7/0", "text": "Най-малко 87 души са пострадали в резултат на сблъсък на ферибот с голямо морско животно, вероятно кит, предадоха ТАСС и Киодо, цитирани от бТВ.  Инцидентът е станал в Японско море в района на префектура Ниигата. Фериботът с 120 пасажери и 4 души екипаж потеглил от пристанището на Ниигата към остров Садо.  В момент, в който набирал скорост, плавателният съд се ударил в подводен обект, вероятно плаващ редом с него кит. Пострадалите при сблъсъка пътници са с различна степен на наранявания. Има повреди и по ферибота.  ", "date": "2019.03.09", "title": "Над 80 души пострадаха при сблъсък между ферибот и кит в Япония "}
{"url": "http://epicenter.bg/article/Balgarskata-pravoslavna-tsarkva-pochita-Denya-na-Sveti-chetirideset-machenitsi/177105/2/0", "text": "  Църквата определя този ден и като празник на четиридесетте войници от арменския полк в римския гарнизон в град Севастия, които след жестоки мъчения умират за своята вяра по време на преследванията на християните от император Линикий през пети век.   Християнските светци са влезли и в народния ни празничен календар, като са дали името на един хубав пролетен празник - \"Свети Четирсе\", или наричан още Младенци. Той се чества за здраве на децата, най-вече на момчетата, но е и подготовка за настъпването на пролетното равноденствие.   На този ден се месят младенци - обредни хлебчета във формата на кукли, намазани с мед. Те са 40 на брой. Толкова са и пълнените чушки с боб на трапезата, и постните сарми. С 40 залъка и с 40 глътки се приветства небесното светило, което от този ден \"се обръща към лятото\" и стремително започва да се издига към точката на пролетното слънцестоене.", "date": "2019.03.09", "title": "Българската православна църква почита Деня на Свети четиридесет мъченици"}
{"url": "http://epicenter.bg/article/Unikalna-operatsiya--Lekari-spasiha-rakata-na-mlad-mazh/177106/2/0", "text": "\r\n \r\n   \r\n 37-годишният мъж имал тежко увреждане на китката. Продължителната операция, която е първата у нас за поставяне на нов вид протеза, успява да спаси пациента от постоянни болки и обездвижване. \r\n   \r\n Заради травма по време на работа и последвала неуспешна операция Цветелин от 10 години се бори с постоянни болки. \r\n   \r\n \"След 10 години се получи срастване на кости, износване на хрущяла. В работата – бормашини, механична работа. От време на време и на струг работя. Бях се нагодил за момента, но това нямаше как да продължава\", разказва потърпевшият. \r\n   \r\n \"Костта започва да се смачква, тъй като гривенната става е много сложна конфигурация от костици и стави – тя блокира. Може да се сравни в движението на отделните елементи на кубчето на Рубик\", заяви пред Нова телевизия началникът на клиника по хирургия на ръка, УМБАЛСМ \"Н. И .Пирогов\" доц. Людмил Симеонов. \r\n   \r\n Въпреки риска да се инвалидизира и да се наложи да спре да работи, Цветелин отхвърля възможността за операция в чужбина. Случайно попада на хирурзи от \"Пирогов\", които решават да му направят операция за поставяне на нов вид протеза. \r\n   \r\n \"За първи път в България ние поставяме протеза на тази става. И обикновено хората, които имат проблем, поради заболяване или травма – лечението е с обездвижване и заковаване на китката – те губеха тази става\", каза доц. Симеонов. \r\n   \r\n В продължение на около 2 десетилетия специалисти от цял свят се опитват да изработят работеща протеза – дълго време без успех. \r\n \"При новото поколение протези е сменена концепцията на инженерите и биолозите. Tе казват: \"Ние решихме не да наподобяваме формата, а движението\". В момента се практикува в основните големи центрове за хирургия на ръка и ортопедия в Англия, Франция, Швеция, САЩ. В региона на Балканите ние сме първите\", добави доц. Людмил Симеонов. \r\n   \r\n Според лекарите у нас подобни операции могат да се правят на хиляди пациенти всяка година. Интервенцията е безплатна, но протезата, която струва около 5 000 лева, засега не се поема от Здравната каса. \r\n   \r\n", "date": "2019.03.09", "title": "Уникална операция! Лекари спасиха ръката на млад мъж"}
{"url": "http://epicenter.bg/article/Prolet-s-maksimalni-temperaturi-mezhdu-18--i-23-/177107/2/0", "text": "Минималните температури ще са между 4° и 9°. Максималните - между 18° и 23°. Атмосферното налягане ще е по-високо от средното за месеца. Над планините облачността ще е променлива и след обяд на отделни места слабо ще превали.   Ще духа умерен до силен, предимно западен вятър. Максималната температура на 1200 метра ще бъде около 12°, на 2000 метра - около 6°.", "date": "2019.03.09", "title": "Пролет с максимални температури  между 18° и 23°"}
{"url": "http://epicenter.bg/article/Bild--Evropeyskata-krayna-desnitsa-shte-ima-dva-pati-poveche-mesta-v-sledvashtiya-Evropeyski-parlament-/177146/7/0", "text": "Крайно десните партии ще удвоят броя на местата в изборите за Европейски парламент през май, докато консервативните и социалдемократическите партии ще се сблъскат с огромни загуби, показва ново проучване, публикувано днес от германския вестник Bild, цитирано от македонското електронно издание \"МКД\" и Агенция \"Фокус\".  Загубата на подкрепата на големите партии означава, че те може да не успеят да сформират \"голяма коалиция\" в парламента, подобна на тази в Германия, показва проучване, проведено в края на февруари и началото на март между 9500 души в шест държави.  Проучването, публикувано днес, показа, че крайно дясната Европа на нациите и свободата, която включва австрийската „Партия на свободата“ и Националното обединение на Марин льо Пен във Франция, вероятно ще получат 67 места в сравнение с сегашните 37.  Партиите от крайната десница се изкачиха до върха в три от шестте страни, в които е проведено проучването - Франция, Италия и Полша, съобщи Bild.  Консервативните и леви политически лидери се подготвят за високите резултати на крайно десните партии на майските избори. Те също изразиха загриженост относно обещанието на бившия стратег на Доналд Тръмп Стив Банън да помогне на крайната десница.  Проучването показва дълбок скептицизъм по отношение на установените големи партии и показва, че преминаването към крайнодясното, което се настани в Европа през последните години, продължава да расте на европейско равнище.  Очаква се консервативната Европейска народна партия (ЕНП), която включва Християндемократите на Ангела Меркел, да загуби 43 места и да спадне до 174, докато Прогресивният алианс на социалистите и демократите ще загуби 45 места и ще падне до 141.  Алиансът на либералите и демократите за Европа (АЛДЕ) ще добави 33 места и ще достигне 101, а Европейските зелени (ЕФА) ще загубят осем места и ще останат с 44, според проучването.  Проучването е проведено в Германия, Австрия, Италия, Полша, Испания и Франция.  ", "date": "2019.03.09", "title": "Bild: Европейската крайна десница ще има два пъти повече места в следващия Европейски парламент "}
{"url": "http://epicenter.bg/article/Ruski-voenen-ekspert--Politikata-na-SASht-ne-garantira-sigurnostta-na-Evropa-/177147/7/0", "text": "Време е Европейският съюз да поеме инициативата за съхраняване и модернизиране на Договора за ракетите със среден обсег, смята руският военен експерт Александър Перенджиев. В интервю за предаването \"Събота 150\" по програма \"Хоризонт\" на БНР той обясни:  \"Именно Евросъюзът трябва ясно да заяви, че е заинтересован от съхраняването на този договор, който обаче трябва да бъде модернизиран. Смятам, че модернизацията трябва да върви по пътя на вече съществуващия Договор за неразпространение на ядрените оръжия. Всъщност тези два договора са свързани. Договорът за неразпространение на ядрените оръжия включва стимулиращи механизми за присъединяване към него. Става дума за това, че който се присъединява към този договор, получава правото да използва технологии за развитие на ядрената енергетика. Мисля, че ако се тръгне по този път, то е възможно в бъдеще да бъдат привлечени и Китай, и Пакистан, и Индия, и даже Северна Корея и Израел.\"  Според експерта санкционната политика на Съединените щати и Европейския съюз спрямо Русия много вреди на постигането на всеобщо споразумение в сферата на международната ядрена сигурност.  „Мисля, че когато говорим за сигурност и то за ядрена сигурност, не са нужни вече никакви игрички и възпитаване на някого чрез санкции. Трябва да протягаме ръце един към друг. Не може да се каже, че с Русия няма никакво икономическо взаимодействие“, категоричен е Перенджиев и изказа мнение за европейската позиция:  „Евросъюзът също трябва да преразгледа мястото и ролята си в този променящ се свят, а не да поддаква на Съединените щати. Мисля, че Европейският съюз ясно трябва да заяви позицията си. При това става дума не за нещо, което не се отнася до Евросъюза. Става дума именно за сигурността на държавите, които влизат в него. В настоящия момент политиката на Съединените щати не гарантира сигурността на Европейския съюз. Ако говорим просто за военната сигурност, то можем някак да си затворим очите. Когато обаче става дума за сигурността в ядрената сфера, всичко е много по-сериозно и по-опасно“.  Александър Перенджиев смята, че и България като страна-членка на ЕС трябва да постави въпроса за повишаването на неговата значимост в международната политика, преди всичко в сферата на международната ядрена сигурност:  „В настоящия момент това е единственият път за спасяване не само на Европа, но и на света. Защото може би светът днес върви към такива опасности, механизмите за предотвратяването на които стават все по-малко. Затова Евросъюзът трябва да помисли и да каже тежката си думи по този въпрос“.  ", "date": "2019.03.09", "title": "Руски военен експерт: Политиката на САЩ не гарантира сигурността на Европа "}
{"url": "http://epicenter.bg/article/Sluzhitel-na-amerikanskoto-posolstvo-opital-da-prekara-mina-s-vzrivatel-na-letishte--quot-Sheremetievo-quot--/177148/7/97", "text": "Служител на посолството на САЩ в Москва тази сутрин се е опитал да внесе на летище \"Шереметиево\" с багажа си мина със взривател, но без взривно вещество,   Агенцията се позовава на информация, съобщена й в министерството на външните работи.  Според източника на агенцията тази сутрин на входа на терминал Д на летището при преминаване през рентген на багажа на служител на американското посолство е бил открит предмет, който приличал на мина. Повиканите специалисти потвърдили, че това е мина с взривател, но без взривно вещество, макар че в корпуса \"имало следи от него\".  Посолството на САЩ е било веднага информирано за случилото се. Мината е била иззета, а дипломатът е излетял за Ню Йорк. Той разказал, че купил празната мина за личната си колекция.  Руската страна смята, че той съзнателно е предприел тази провокация, заявиха за ТАСС в дипломатическото ведомство. Имайки предвид много голямото внимание, което се обръща в САЩ на безопасността на въздушния транспорт след атентатите от 11 септември 2001 г., не е възможно той да не е разбирал, че превозването на мина в багажа е \"много сериозно\" действие, заявиха от министерството.  Вашингтон се старае да подлага на проверка гарантирането на безопасността на Русия не само действайки отвън, като редовно предприема провокационно преминаване на бойни кораби и самолети край границите на Русия, но и отвътре, отбелязаха в руското външно министерство.  ", "date": "2019.03.09", "title": "Служител на американското посолство опитал да прекара мина с взривател на летище \"Шереметиево\" "}
{"url": "http://epicenter.bg/article/SASht-preduprediha-Turtsiya-za--quot-tezhki-posleditsi-quot--ako-kupi-ruskite-sistemi-S-400-/177149/7/0", "text": "Съединените щати предупредиха днес за \"тежки последици\", ако Турция купи руските ракетни системи за противовъздушна отбрана С-400, защото това може да засегне споразумението за покупка на изтребители Ф-35 и ракетни системи Пейтриът, съобщава в. \"Хюриет дейли нюз\", цитиран от БТА.  Говорителят на Пентагона Чарлс Съмърс заяви пред журналисти, че решението на Турция да се сдобие с руска отбранителна система \"би означавало, че те няма да имат достъп до Пейтриът и Ф-35\".  \"Ако Турция вземе С-400, ще има тежки последици от гледна точка на нашите военни отношения с тях и за Пейтриът и Ф-35\", заяви Съмърс.  По-рано тази седмица командващият американските въоръжени сили в Европа генерал Къртис Скапароти заяви, че ще препоръча на САЩ да не продава самолети Ф-35 на Турция, ако Анкара продължи с плановете си да купи руска зенитно-ракетна система.  Скапароти изтъкна няколко проблема, които руските системи биха създали, включително липсата на оперативна съвместимост със системите на НАТО. Той добави, че С-400 \"са проблем за всички наши самолети, особено за Ф-35\".  След продължителни усилия за покупка на системи за противовъздушна отбрана от САЩ, които не доведоха до успех, Анкара реши през 2017 г. да купи руски системи С-400, отбелязва \"Хюриет дейли нюз\".  Решението беше критикувано от Пентагона, който предупреди, че покупка на С-400 би навредила на турско-американските отношения и на ролята на Турция в НАТО.  Държавният департамент одобри през декември продажбата на ракетна система Пейтриът на стойност 3,5 милиарда долара на Турция. Доставката на изтребители Ф-35 в Турция е отложена, докато преговорите за С-400 продължават.  ", "date": "2019.03.09", "title": "САЩ предупредиха Турция за \"тежки последици\", ако купи руските системи С-400 "}
{"url": "http://epicenter.bg/article/Osadiha-germanets--trovil-kolegite-si-s-zhivak-v-sandvichi-/177152/7/0", "text": "57-годишен мъж беше осъден на доживотен затвор за опит за умишлено убийство на много свои колеги в германския град Билефелд, съобщава CBS, цитирана от Нова тв.  В продължение на няколко години задържаният слагал малки количества живак в сандвичите на хората, с които работел.  В резултат на престъпните действия на мъжа 23-годишен стажант от фирмата изпаднал в кома и получил трайно увреждане на мозъка. Други двама са със сериозни бъбречни проблеми. Разследващите подозират, че отравянето може да е причина за ранната смърт на общо 21 човека.  Мотивите за действията на мъжа все още не са ясни, тъй като той отказва да даде каквито и да било показания. Според прокурора по делото осъденият просто се забавлявал да гледа как физическото състояние на колегите му се влошава с всеки изминал ден.  ", "date": "2019.03.09", "title": "Осъдиха германец, тровил колегите си с живак в сандвичи "}
{"url": "http://epicenter.bg/article/SASht-i-Evropeyskiyat-sayuz-podgotvyat-strategiya-za-borba-sreshtu-Rusiya-na-Balkanite-/177154/7/96", "text": "Вашингтон и Брюксел подготвят стратегия за противопоставяне на Русия на Балканите. Това заяви заместник държавният секретар на САЩ за Европа и Евразия Матю Палмър, съобщава македонското електронно издание \"24 Инфо\", цитирано от Агенция \"Фокус\".  Палмър обяви, че Съединените щати са заинтересовани да запазят стабилността в региона, докато Русия иска само \"да внесе хаос\".  По време на посещението си в Хърватия, според Bloomberg, той е заявил, че Русия усилено се опитва да наруши споразумението, което наскоро постигнаха Гърция и Северна Македония, както и да \"разгневи\" сърбите в Босна и Херцеговина.  \"Докато САЩ и нашите партньори искат мир, основан на закони и прозрачност, Москва желае хаос и недоверие\", добави заместник-държавният секретар на САЩ.  Той отново подчерта, че САЩ искат Косово да премахне митата за продукти от Сърбия, така че диалогът с Белград да може да започне отново.  ", "date": "2019.03.09", "title": "САЩ и Европейският съюз подготвят стратегия за борба срещу Русия на Балканите "}
{"url": "http://epicenter.bg/article/Gartsiya-i-Severna-Makedoniya-vlyazoha-vav--quot-vinena-voyna-quot--/177155/7/0", "text": "Атина и Скопие влязоха в поредния спор по темата на кого принадлежи марката \"Македония\". Гръцките медии говорят за \"провокация\" от страна на Северна Македония заради рекламата на вина, предаде БНР.  На изложение в Дюселдорф за качествени вина асоциацията на винопроизводителите от Скопие рекламира своето производство като \"Македонски вина\" с традиции от 2 хиляди години.  Гръцката опозиция, която по случая намира пълна подкрепа от медиите, настоява за незабавна намеса на дипломатическата мисия, министъра по туризма и министерството на външните работи.  Марката \"Македонски вина\" е запазена гръцка марка, съобщават от изложението гръцки производители. Те смятат,че това е нелоялна конкуранция, която цели да привлече клиенти с популярните на световния пазар гръцки вина.  Темата е водеща в гръцките медии под заглавие \"Поредната провокация от страна на Скопие\".  Само преди дни намери голям отзвук и негативни коментари новината, че Република Северна Македония се представя на туристическата борса в Берлин с реклама \"очакваме ви в Македония\".  В интервю за гръцка медия посетител на изложението дори попита озадачен: \"колко Македонии има\".  ", "date": "2019.03.09", "title": "Гърция и Северна Македония влязоха във \"винена война\" "}
{"url": "http://epicenter.bg/article/Boyan-Chukov--Macron-Le-Grand-i--levitsata-v-sluzhba-na-Frantsiya--/177157/11/33", "text": "Бившият банков чиновник от Rothschild & Cie Banque, президентът на Франция Еманюел Макрон, се оказа силно повлиян от съществуващата практика в Източна Европа да се пишат открити писма.   но се мобилизира и написа възвание до всички граждани на Евросъюза. Оказа се, че съпругът на Брижит изпитва силен вътрешен дискомфорт при мисълта за бъдещето на ЕС. И реши да се вживее в ролята и функциите не на Mr. America, а на Monsieur Europe.  Естествено, в писмото се подразбира, че Еманюел ще спасява Стария континент от агресивните руски мужици.   Които подобно на лошия Владимир Путин искат да разрушат ЕС.  Принуден от драматичната ситуация в Европа, Макрон подчертава негативните аспекти на „финансовия капитализъм“, рискувайки да бъде обвинен в черна неблагодарност към своите бивши работодатели от Rothschild & Cie Banque, които доста се постараха, за да го направят както Жорж Помпиду стопанин на Елисейския дворец. Със своето открито писмо преди европейските избори Macron Le Grand подаде заявка за Godfather of the European Union.   Вече и най-заспалите схванаха, че европейците са изпаднали в дълбока идейна криза. Тя заплашва самото съществуване на Евросъюза.  Плъзналите евроагитатори, защитаващи статуквото в ЕП и ЕК, будят съжаление и насмешка.   Независимо дали са отляво или отдясно. Логичният въпрос е могат ли тези, които доведоха Евросъюза до задъдена улица,... да го реформират и обновят съгласно изискванията на новото време?  Brexit бе първата камбана, която започна да бие набат. Но симпатягите около Юнкер и тези в ЕП продължиха да се правят на разсеяни.   Тъй като в Евросъюза само Германия разполага с живи пари и силна икономика.   Европейският проект е великолепна идея, но ако трябва да говорим сериозно за него, то днес той трябва да се изгради върху съвсем друга концепция. С друга идеология, с друга архитектура, с други хора...   Той е един от основателите на съвременната френска Социалистическа партия, първият президент на Републиканското и гражданско движение (Mouvement Républicain et Citoyen) и президент на Фонд Res Publica. Емблематичният кмет на Белфор, град в източна Франция, даде своя глас във френския политически пейзаж в полза на идеята за „левицата в служба на Франция“. Дълги години Шевенман винаги е оценяван като една изключителна личност в левия спектър. Но и винаги е бил изолиран. След 2000 г. неговият глас никога не е звучал мощно сред френската републиканска левица.  През 2002 г. Шевенман участва в президентските избори като кандидат на „Движение на гражданите“. Той заема 6-то място с 1 518 901 гласа, 5,33%.   На президентските избори през 2002 г. участва и Жан-Мари льо Пен, бащата на Марин льо Пен. На тези избори е издигнат призив за „национално обединение“, изтрита е границата между ляво и дясно. Десни и леви се обединяват на втория тур срещу лидера на Националния фронт. И така Жак Ширак е избран за президент втори път.  Днес френската левица е срината. Тя се отдалечи тотално от темата за нацията, която винаги е била близко до сърцето на Шевенман.   Поради тази причина петте години президентство на Оланд се оказаха пълно фиаско. Днес френските социалисти трудно се забелязват на електоралната карта. Хората от левицата на Доминик Строс-Кан, един от лидерите на Социалистическата партия, се вляха в редиците на кадрите на Макрон.   Меланшон полага усилия в тази посока. Но на него му липсват три важни качества, които Шевенман притежава: любов към нацията, историческа култура и икономически компетенции.  Левицата в Европа подценява и счита за остаряла идеята за нацията. И поради тази причина постоянно се свива електорално. Европа се нуждае от леви партии, които да се окопаят дълбоко на своя национален терен. Макронизмът е байпас на левицата, усилие за нейното заобикаляне.   За левицата връщането към темата за нацията е от екзистенциално значение. Това е единствения начин за постигане на електорални победи.   Светът ще бъде променен радикално през следващите три години: Brexit ще бъде успешен, Доналд Тръмп ще бъде преизбран, Германия ще бъде раздробена политически, мигрантският натиск върху Европа ще се увеличи, Китай ще забави своето икономическо развитие, либералите в Русия ще бъдат лишени от сериозни властови позиции и др.  Затова искрено трябва да се каже, че българската левица се нуждае от реконструкция.   ", "date": "2019.03.09", "title": "Боян Чуков: Macron Le Grand и „левицата в служба на Франция“ "}
{"url": "http://epicenter.bg/article/Ministarat-na-turizma-otkriva-balgarski-shtand-na-izlozhenie-v-Moskva-/177151/4/0", "text": "Министърът на туризма Николина Ангелкова е на двудневно работно посещение в Русия. В Москва министърът ще открие българския щанд на международната туристическа борса \"Интурмаркет\" 2019. Форумът е сред най-големите изложения за професионалисти, като миналата година в него се включиха повече от 1400 участника от над 130 държави, руските региони и национални туристически представителства,    В програмата на посещението е заложена среща с изпълнителния директор на Асоциацията на туроператорите в Русия – АТОР Майя Ломидзе. Очаква се министърът да разговаря със Зарина Догузова, ръководител Федералната агенция по туризъм и с генералния директор на Асоциацията на регионите на Русия Светлана Ануфриенко.  Предвиден е разговор със заместник – председателя на правителството на Алтайския край и министър на икономическото развитие Павел Владимирович Дитятев и Евгений Виталиевич Дешевих, началник на Управлението за развитие на туризма и курортното дело. Планирана е среща и със Сергей Кривоносов, депутат от Държавната Дума, зам. председател на Комитета по физическа култура, спорт, туризъм и въпросите на младежта, председател на подкомитета по туризъм.  Министър Ангелкова ще разговаря с ръководството на Московски държавен институт за международни отношения (МГИМО) и ще изнесе лекция пред студентите и преподавателите на университета.  ", "date": "2019.03.09", "title": "Министърът на туризма открива български щанд на изложение в Москва "}
{"url": "http://epicenter.bg/article/Rumen-Porozhanov--Ministerstvoto-ne-mozhe-da-izkupuva-produktsiya-i-da-garantira-izkupni-tseni-/177153/4/0", "text": "Министерството не може да изкупува и да гарантира изкупни цени. Това заяви министърът на земеделието, храните и горите Румен Порожанов пред журналисти във Велико Търново, предаде Радио „Фокус“ – Велико Търново.  По думите му в България все още има мислене сред хората, че някой трябва да реализира продукция и да гарантира цена.  „Секторът е огромен. Ние работим с над 100 000 земеделци, които са бенефициенти по помощите. Малките изобщо не се регистрират. Имаме проблеми, както в животновъдството, така и в растениевъдството от гледна точка на възможността да реализират продукция. Все още има мислене, че някой трябва да реализира продукция и да гарантира цена. Конкуренцията е много голяма. Министерството се старае с най-различни инструменти да помогне, но ние не можем да изкупуваме, да предлагаме и гарантираме цени“, посочи Порожанов.  Той отбеляза, че важни акценти в работата на Министерството на земеделието, храните и горите са настоящата обща селскостопанска политика и дебатът за бъдещата такава.  „Когато говорим за общата селскостопанска политика, България е част от нея. Ние си имаме национални особености и приоритети, които са част от тази политика, допълни министър Порожанов.  ", "date": "2019.03.09", "title": "Румен Порожанов: Министерството не може да изкупува продукция и да гарантира изкупни цени "}
{"url": "http://epicenter.bg/article/Arest-i-obvineniya-v-SASht-sreshtu-balgari-zaradi-izmama-za-miliardi-dolari-/177115/3/0", "text": "Двама българи - създателите на българската криптовалута One Coin са обвинени в САЩ за организирането на финансова пирамида. Единият от тях вече е арестуван, предава Канал 3.  Обвиненията са повдигнати от прокуратурата на Манхатън. В сряда на летището в Лос Анджелис е арестуван 33-годишният Константин Игнатов, който ръководи компанията OneCoin Ltd. С обвинение е и сестра му - Ружа Игнатова, която е основала компанията през 2014 г, а в момента е в неизвестност.  Според американската прокуратура става въпрос за измама за милиарди долари.  Криптовалутата One Coin е създадена през 2014 г. в България с намерение от самото начало за прихващане на част от средствата на потребителите, се казва в обвинителния акт. След превода възстановяване на сумите е практически невъзможно.  Създателите са предлагали бонуси на потребители, които привличат и други, което е позволило разрастване на измамната схема. В капана са паднали инвеститори от Китай, САЩ, Европа. OneCoin не имала класическата архитектура за криптовалута, която се основава на непробиваем регистър на трансакциите.  Следователите са открили 1,2 милиарда долара, инвестирани в криптовалутата, като значителна част от парите е била изпрана през финансови институции в поне 21 страни. Според прокуратурата за 2 години - от 2014-а до септември 2016 г. компанията има печалба от 2,23 милиарда евро (2,51 млрд. долара).  Обвиняемите са създали \"компания за криптовалута за милиарди долари, основаваща се изцяло на лъжа и измама\", обяви прокурорът.  По случая е обвинено и още едно лице - американски адвокат - Марк Скот от Флорида, тъй като е спомогнал за изпирането на 400 милиона долара.  Компанията One Coin попадна под ударите е на родната прокуратура още в началото на миналата година. Тогава спецпрокуратурата и съответните звена от ДАНС и ГДБОП се включиха в международна операция срещу въпросната компанията, която тогава бе обявена за пирамидална структура от прокуратурата в Германия.  ", "date": "2019.03.09", "title": "Арест и обвинения в САЩ срещу българи заради измама за милиарди долари "}
{"url": "http://epicenter.bg/article/Ivan-Geshev--Ne-sme-bedna-darzhava---pari-ima--no-mnogo-se-krade-/177119/3/0", "text": "За разкритата схема за източване на пенсионни фондове в НОИ-Силистра ще бъдат привлечени шест лица, като обвиненията ще са за участие в организирана престъпна група. Това заяви пред БНТ зам.-главният прокурор Иван Гешев. Той допълни, че се очаква да бъдат повдигнати и допълнителни обвинения, сред които за длъжностно престъпление.  \"Трудността в този случай е, че става въпрос за анализ на много документи, а това става много трудно за три дни\", коментира Гешев.  \"Механизмът на измамите е създаване на фалшиви документи за несъществуващ трудов стаж, за да се получи максимална пенсия. Така били получавани документи за стаж в минната индустрия, например. Таксата за това била 10 000 лв., като дебитната карта, по която били превеждани парите, оставала при групата, докато не се натрупа дължимата сума, след което била връщана на държателя си.  Това минава през съответния клон на НОИ. Шефът на този клон е запознат с тази схема и е участвал в групата\", обясни зам.-главният прокурор.  \"Фалшифицираните пенсионни досиета били маркирани с абревиатура за \"силно мой човек\", за да бъдат придвижени бързо\", разкри Гешев.  \"Тази схема за източване на пенсионните фондове едва ли е уникална за Силистра\", заяви зам.-главният прокурор.  По думите му засега не може да се каже какви са щетите, нанесени на държавата от престъпната група, но предположи, че ще са значителни, тъй като тя е действала от дълго време.  \"Не сме бедна държава. Пари има, но се краде много. В случаите с източване на социалната система, държавата е способна да запълни пробойните\", подчерта Гешев.  За ареста на Ветко и Маринела Арабаджиеви в Испания, Гешев каза, че те са задържани, след като е било оказано съдействие от испанските власти.  \"Разчита се на конкретни данни, а не на медийни публикации\", добави Иван Гешев.  Основната причина да бъдат задържани е българската полиция и българската правоохранителна система.  Георги Семерджиев, известен като Жоро Шопа, при когото те са се укривали, е бил освободен, защото швейцарските власти са оттеглили искането за арест и екстрадиция. Искането е било за трафик и разпространение на тонове кокаин и за пране на пари и е с давност 2004 – 2006 г.  „Ситуацията с Арабаджиеви е следната – лицата са задържани, след като българската прокуратура и българските специални служби са установили къде се намират. И в началото на януари сме поискали от испанските власти да установят къде се намира имотът на Георги Семерджиев – известен като Жоро Шопа, след това да извършат претърсване и изземване и в случай, че там се намират издирваните, да извършат съответните действия“, заяви Гешев. Той посочи, че не може бъде вменявана вина на българските служби за това, че са си свършили добре работата.  „Работата по издирването беше на френските и испански служби. Българските правоохранителни органи са си свършили най-добре работата“, каза още зам. главният прокурор.  Гешев обясни, че две хипотези за връщането на Арабаджиеви в София. Едната е по-кратка – ако дадат съгласие, в рамките на 15-20 дни ще бъдат върнати в България. В случай, че не дадат такова съгласие, в рамките на няколко месеца ще мине съдебната процедура на две инстанции и испанският съд ще реши дали да бъдат екстрадирани, но аз не виждам проблеми това да се случи“, обясни зам. главният прокурор.  ", "date": "2019.03.09", "title": "Иван Гешев: Не сме бедна държава - пари има, но много се краде "}
{"url": "http://epicenter.bg/article/Tezhka-katastrofa-na-Okolovrastnoto-na-Sofiya---dvama-zaginaha-/177121/3/0", "text": "Лек автомобил е катастрофирал на Околовръстния път на София, на разклона за село Казичене. Това съобщиха от пресцентъра на МВР.  По първоначални данни при инцидента са загинали двама души, водачът и спътничката му.  Сигналът за катастрофата е подаден минути преди 10:00 часа. Екипи на полицията и пожарната работят на мястото на инцидента, като се изясняват и причините за инцидента.  ", "date": "2019.03.09", "title": "Тежка катастрофа на Околовръстното на София - двама загинаха "}
{"url": "http://epicenter.bg/article/Vizhte-vilata--v-koyato-sa-se-ukrivali-Vetko-i-Marinela-Arabadzhievi-v-Ispaniya--VIDEO--/177122/3/0", "text": "Екип на NOVA успя да заснеме къщата в Кабрера де Мар, в близост до Барселона, в която са се укривали семейство Ветко и Маринела Арабаджиеви. Вилата е последната къща в града. Според българската прокуратура човекът, който стопанисва къщата, е Георги Семерджиев - Жоро Шопа, който също беше задържан в петък с Арабаджиеви. В събота обаче, той беше освободен, тъй като швейцарските власти са оттеглили исканията си за екстрадиция. За Семерджиев се говори, че е дясната ръка на Брендо и отдавна е в близки отношения със семейство Арабаджиеви.  Очаква се Арабаджиеви да бъдат екстрадирани до две седмици, а от прокуратурата обявиха, че след пристигането им в България ще бъдат задържани за 72 часа и ще бъде поискана най-тежката мярка за неотклонение.  Големият въпрос е какво ще последва след задържането на Арабаджиеви. Това каза журналистът Слави Ангелов пред NOVA.  „Самият факт е, че те се криха много старателно показва, че очевидно има някакви доказателства срещу тях, така че може да последват ефективни присъди”, добави той.  Журналистът уточни, че досега не е имало арести на олигарси у нас.  „По шумните дела ние нямаме присъди. Сега трябва да се случи нещо, а ако не – трябва да вървим към някаква промяна. Всичко, което разказваше Сотир Цацаров, когато стана главен прокурор – той каза много истини за неефективността на правосъдието, но в крайна сметка истината е, че по делата със значим обществен интерес не последва това възмездие, което обществото очаква. Затова сега е важно какво ще се случи и с Баневи, и с Арабаджиеви и със Стайкови. Но има и още много олигарси, много хора, които знаем с години. От известно време се говори, че и тях ги няма”, обясни Ангелов.  „Ако тези арести и дела сега не успеят, означава, че съдебната система не функционира“, категоричен беше той.  ", "date": "2019.03.09", "title": "Вижте вилата, в която са се укривали Ветко и Маринела Арабаджиеви в Испания (ВИДЕО) "}
{"url": "http://epicenter.bg/article/-quot-Silno-moy-chovek-Penchev-quot--bila-parolata-za-otpuskane-na-falshivite-visoki-pensii-v-Silistra-/177127/3/0", "text": "Шест лица са привлечени към наказателна отговорност във връзка със схемата за фалшиви пенсии в Силистра. Това стана ясно на извънреден брифинг на прокуратурата във връзка с вчерашната акции и арести, на който бяха дадени и подробности по случая. Арестите са извършени в Силистра и София. Групата е действала за изключително дълъг период - от 2007 г. Сред задържаните е шефът на НОИ - Силистра, както и началник на отдел отпускане на пенсии в областния град и служител на НОИ в София, предава Канал 3.  Облагодетелстването се състояло в това на лица, на които изобщо не им се полага пенсия и такива, които нямат достатъчно трудов стаж, да се издадат фалшиви документи, че са работили в определени предприятия, с които те придобивали право за пенсия.  В групата действали и баща, майка и син. Синът уреждал документите, като дори регистрирал лицата, на които да се отпускат пенсиите, на адрес на родителите му. На въпросните хора с уредени пенсии им били вземани дебитните карти и били принуждавани да подписват пълномощни, за да може майката да ходи да взема пенсиите от пощенските клонове от тяхно име. Те удържали съответни суми от пенсиите, като колкото по-голяма била пенсията, толкова по-голяма била и \"комисионата\".  \"Извършено е претъсване и изземване на 14 адреса - 2 от тях служебни, както и леки автомобили. Иззети са множество мобилни телефони и документи - телкови решения, банкови карти и извлечения от банкови документи.  Установена е ролята на шефа на НОИ - Силистра. Той по телефона е диктувал е на началничката на отдела за отпускане на пенсии лични данни на хора, които са им отпускани на лица, на които не им се полага. Въпросните документи тя е надписвала със \"СМЧ Пенчев\", което значи \"Силно мой човек Пенчев\". По този начин документите са изготвяни по-бързо и не са извършвани съответните проверки\", коментира говорителят на Специализираната прокуратура Сийка Милева.  Именно Милен Пенчев е името на шефа на НОИ в Силистра.  Наблюдаващият прокурор Димитров уточни, че предстои да се прецени дали да се поиска постоянна мярка за задържане под стража за всичките шестима обвиняеми, тъй като събраната информация е с голям обем и предстои да се анализира.  \"Възнаграждението е било в зависимост от размера на отпуснатата пенсия. Ако пенсията е по-малка, то е било по-малко. Установили сме около 20 лица, на които са отпуснати по този начин пенсии. Но предстои да се анализира документацията.  Има доста разпитани. Категорично е установено, че те никога не са работили в предприятията, в които се твърди, че са работили. Най-често е за стаж като миньори, тъй като първо говорим за висока пенсия, втора за по-висока пенсия - от 600 лв. нагоре.  Тези хора въобще не са имали право на пенсия - прави се, за да се пенсионират по-рано и второ, за да могат изобщо да получат цяла пенсия, защото не са имали право, не са имали достатъчно трудов стаж\", каза прокурор Маринов.  От думите му стана ясно, че доказателствата са събрани и чрез разпити на действащи служители, и чрез СРС-та.  Сред лицата, които са се възползвали от такива пенсии, са били включително бивши кметове и общински съветници. Засега те са само на територията на Силистра.  ", "date": "2019.03.09", "title": "\"Силно мой човек Пенчев\" била паролата за отпускане на фалшивите високи пенсии в Силистра "}
{"url": "http://epicenter.bg/article/Balgariya-veche-e-pratila-dokumentite-do-Ispaniya-za-ekstraditsiyata-na-Arabadzhievi-/177129/3/0", "text": "Българската прокуратура вече е подала искане до испанските власти за екстрадиция на Ветко и Маринела Арабаджиеви. Това обяви изпълняващият функциите административен ръководител на Специализираната прокуратура Димитър Петров по време на пресконференцията, на която бяха разкрити подробности около схемата с фалшивите високи пенсии в Силистра, предаде Канал 3.  \"Документите с искане за екстрадиция на семейство Арабаджиеви са преведени на испански и са изпратени от българска страна на испанските власти и доколкото знам, са получени при тях. Предстои испанската държава да насрочи кога ще бъде изслушването на Арабаджиеви пред техните власти\", обяви прокурор Петров.  \"Ветко и Маринела Арабаджиеви може да бъдат върнати от Испания до 15 дни. Ако се мине през испански съд, това може да продължи 2-3 месеца, но аз нямам притеснения, видяхте какво се случи във Франция (със семейство Баневи)\". Това заяви вчера по случая зам.-главният прокурор Иван Гешев в интервю за Канал 3.  Колкото до отказа на швейцарските власти от искането за екстрадиция на Георги Семерджиев - Жоро Шопа, при когото Арабаджиеви се укриваха, временният шеф на Спецпрокуратурата Петров уточни, че към настоящия момент няма яснота по този въпрос.  ", "date": "2019.03.09", "title": "България вече е пратила документите до Испания за екстрадицията на Арабаджиеви "}
{"url": "http://epicenter.bg/article/18-godishen-bez-knizhka-v-byasna-gonka-s-politsiyata-v-Sofiya--potroshi-parkirani-koli-/177132/3/0", "text": "Криминално проявено момче на 18 години без книжка си спретна гонка с полицията и потроши няколко паркирани автомобила.  Екшънът се е разиграл вчера малко след 17 часа в София. Водач на лека кола не се подчинява на стоп сигнал на патрул на Пътна полиция. Нарушителят е последван от полицейски патрули и е последвала гонка. Малко по-късно колата нарушител е спряна в един от крайните квартали на града, съобщават от МВР.  Задържан е водачът – 18-годишен, с криминална регистрация за наркотици и без свидетелство за управление на МПС.  По време на гонката водачът нарушител е нанесъл с колата си материални щети на няколко паркирани автомобила. Работата по случая продължава.  ", "date": "2019.03.09", "title": "18-годишен без книжка в бясна гонка с полицията в София, потроши паркирани коли "}
{"url": "http://epicenter.bg/article/Sluchayat-s-libiyskiya-tanker-i-ChSI-to-Totko-Kolev--Obrazuvani-sa-dve-distsiplinarni-proizvodstva-/177144/3/0", "text": "По случая с либийски танкер „Бадр” и частния съдебен изпълнител Тотко Колев вече има образувани две дисциплинарни производства, като едното се обжалва пред ВКС. Това обясни пред бТВ председателят на Камарата на частните съдебни изпълнители Георги Дичев.  Наложеното наказание е 2 години лишаване от права, но Камарата смята, че е професионално да се изчака съдебното решение. Другото производство в процес на администриране пред дисциплинарната комисия.  Срещу частния съдебен изпълнител, продал либийския кораб, беше образувано досъдебно производство. Танкерът, собственост на либийска държавна компания, беше арестуван преди повече от година, а в края на миналата – екипажът и флагът му бяха сменени. Според държавното обвинение частният съдебен изпълнител е превишил правата си, като е действал в интерес на българско дружество.  Жалбата срещу действията на Тотко Колев не е била подадена до Камарата на ЧСИ, а до Министерството на правосъдието. Така представителят на либийската страна е сезирал само министъра на правосъдието. След това Цецка Цачева е поискала образуване на дисциплинарно производство, уточни Георги Дичев.  От Камарата също са извършили проверка в кантората на Тотко Колев, но заради двете разследвания подробности не могат да се огласяват, посочи Георги Дичев.  ", "date": "2019.03.09", "title": "Случаят с либийския танкер и ЧСИ-то Тотко Колев: Образувани са две дисциплинарни производства "}
{"url": "http://epicenter.bg/article/Skior-pochina--sled-kato-se-udari-v-darvo-kray-Bansko-/177156/3/0", "text": "Скиор е починал в Ски зона – Банско след като се ударил в дърво, наранявайки главата си. Това съобщиха за Радио „Фокус“ – Пирин от Планинска спасителна служба (ПСС) към БЧК.  Инцидентът е станал след 15.00 часа.  На място има екипи, които изясняват фактите и обстоятелствата, довели до трагичния инцидент.  ", "date": "2019.03.09", "title": "Скиор почина, след като се удари в дърво край Банско "}
{"url": "http://epicenter.bg/article/Gen--Vasilev--Darzhavata-da-hvane-malkite-detsa-na-tsiganite-da-pishat-domashni--golemite-sa-iztarvani/177158/3/0", "text": "Интегрирането на циганите е огромният проблем, не знам дали тези хора може да се интегрират - в света не съм видял такава практика. Но трябва да се отдели здравото - децата, и то да се интегрира. Болното ще го оставиш да си отиде - сигурно не е цивилизовано, но е истина. Огромен проблем - с всяка година става все по-голям. Това заяви в предаването \"Офанзива с Любо Огнянов\" по Канал 3 по повод последните акции срещу клана на Гольовците ген. Васил Василев, бивш директор на Национална служба \"Полиция\".  \"Работил съм страшно много в райони с компактно население с цигани в Софийско. Това, че в момента там се правят операции, не е нещо екзотично, това са места, които непрекъснато генерират престъпност, и страшно поругаване на всички видове закони: здравния, за образованието, за нерегламентираните раждания на деца от деца, на кражба на енергийни ресурси, кражби от ТЕЛК-овете - цялата палитра на закона там се нарушава\", посочи ген. Василев.  \"Говорих с хора, които се занимават с тази работа - на времето имаше един клан Зрънкови, аз се занимавах с него. Отчитам си го за неуспех - да, разгромихме ги, да кажем на наш език, пратихме ги наляво, надясно, с каруци. Но държавата не направи нищо оттогава. Сега започваме по различни неща - ще им разрушим къщите, а целият проблем остава\", продължи той.  Ген. Василев посочи излъчения в \"Патарински LIVE\" репортаж за цигани.   \"Митко Патарински взимаше интервюта от едни цигани как по 30-40 души им се нахвърляли и биели. Но видимото бе едно огромно количество деца, които търчаха в калта, в боклуците - и трябваше да бъдат попитани: тези деца учат ли, пишат ли домашни? Ето тук е държавата - да хванем тези деца, които идват, айде, големите са изтървани. Да ги учат - дали ще пишат домашни, знаят ли нещо от училището, дали въобще знаят, че има училище в тази страна?\", предложи генералът.  Запитан дали в туризма се изпират пари, във връзка със задържането на семейство Арабаджиеви и Георги Семерджиев (Жоро Шопа), ген. Василев изтъкна, че с това се занимават органите, които наблюдават потока на парите, влагането им. \"Тук е силата на държавата - да се бори с това. Много ми е трудно категорично да кажа дали имаме успехи - гледам, че се води някаква борба, нещо се прави, местят се напред-назад неща, но дали постигаме реалните очаквани резултати - не знам\", каза ген. Василев.  На въпрос на водещия Любо Огнянов каква може да е връзката между Жоро Шопа и Ветко Арабаджиев, гостът натърти, че никога не поставя разговора върху \"така се говори\".  \"Защото се говорят в тази страна непрекъснато много неща - верни, неверни, тук фалшивите новини вървят като Дунава. Пътища много - Ветко се занимаваше с туризъм, господин Семерджиев, Баневи, господин Венелин Банев се занимаваше с туризъм. Много е възможно пътищата им да са се пресекли в туристическия бизнес. Знам, че дъщерята на Ветко имаше брак със сина на Миньо Стайков - ето ви пример за кръстосване на пътищата по житейски път. Събират се децата, запознават се. Псевдо аристокрация, тя аристокрацията се гради дълго\", изброи генералът.  Според него арестуването на Баневи и Арабаджиеви е добра първа стъпка. \"Оттук-нататък започва тежкото - на тези хора трябва изцяло пред съда да докажеш престъпната им дейност, да получат присъда, тя да бъде потвърдена. Иначе тези хора не са случайни, ще останат в България и имиджът на страната ще бъде сериозно увреден, ако тези хора, обвинени в пране на пари и големи финансови престъпления, не бъдат осъдени\", каза Васил Василев.  Той обаче обърна внимание, че същият аршин трябва да се приложи и към всички останали подобни бизнесмени.  \"Не трябва да има \"тия\" или \"ония\". Не е нужно да гледаш сигнали, важното е да имаш информация и да си задаваш въпроса защо не тези, от същия дол дренки, а защо тези. Ако се пипне някъде, може да се намерят много неща, не искам да назовавам имена. Къде бих пипнал? Не мога да говоря така - ще пипна, където имам сигнали. Навсякъде в икономиката може да се получат сигнали, може да се провери дали се потвърждават, какъв е източникът. Най-важното когато се работи, е да няма никаква политическа намеса - най-важното. Не допускаш и грам политическа намеса. Политическата воля може да се използва за раздвижване на обществото, но законът е един. Казвам пак - където законът се намеси, всичко останало трябва да стои отстрани. Нито да пречи, нито да помага - законът казва, има членове, алинеи, много точни и ясни\", натърти ген. Василев.  Той посочи, че дейността на прокуратурата ще се оцени едва след като се прочетат присъдите и те бъдат потвърдени на следващи и на други инстанции. \"Тогава ще говорим, че всичко е било добре, изпипана работа\", сподели генералът.  За богаташите в България ген. Василев препоръча поне веднъж седмично да отиват в гробищата. \"Гроб - там няма банка, няма паркинг за колите\", каза той.  ", "date": "2019.03.09", "title": "Ген. Василев: Държавата да хване малките деца на циганите да пишат домашни, големите са изтървани"}
{"url": "http://epicenter.bg/article/Tomislav-Donchev--Ikonomicheskiyat-ni-model-e-izcherpan--Nyama-kak-da-si-bogat--ako-prodavash-evtini-neshta/177104/2/0", "text": "  Няма как да си богат, ако продаваш евтини неща. Това е като в електронните игри - на колкото по-високо ниво отиваш, толкова по-сложно става, твърди Дончев. Той е на мнение, че темпът ни на нарастване с над 3% на годишна база е добър в сравнение с останалите страни членки на ЕС, но трябва да гледаме малко по-напред.   Затова неговият екип разработва план за икономическа трансформация. Производството трябва да се насочи към нещо с по-висока добавена стойност, смята вицепремиерът.   Едно е да добиваш метал, стомана, мед. А съвсем друго е да произвеждаш зъбни колела, да правиш машини, отбеляза вицепремиерът.    „Когато говорим за газ, като консуматор, сме малки. На първо място трябва да бъде националният интерес. През последните години газовите трасета зависят от политиката. Трябва да сме готови за всички сценарии“, каза той.   „България има няколко приоритета, когато говорим за газопреносната мрежа. Не трябва да позволяваме да имаме газова криза, проектът трябва да е икономически изгоден и да има полза“. „Българското правителство не работи под натиск. Не се поддаваме на такъв“, категоричен бе Дончев.", "date": "2019.03.09", "title": "Томислав Дончев: Икономическият ни модел е изчерпан. Няма как да си богат, ако продаваш евтини неща"}
{"url": "http://epicenter.bg/article/Borisov--Uchastnik-sam-vav-Vazroditelniya-protses--takava-maka--takav-uzhas-nikoga-nyama-da-dopusna-/177131/2/0", "text": "\"Не сме се договаряли с ДПС за Закона за вероизповеданията. В ГЕРБ също има десетки хиляди мюсюлмани. Няма да правим компромис с темата за етническата толерантност. Аз съм участник във Възродителния процес като 27-годишен командир на батальон. Такава мъка, такъв ужас повече никога няма да допусна, докато от мен зависи нещо.“ Това каза премиерът Бойко Борисов пред Осмата академия на Жени ГЕРБ, която се провежда във Велико Търново.    „Най-добре държавата да плаща на вероизповеданията, за да няма намеса отвън. В понеделник съм поканил на среща патриарх Неофит и главния мюфтия Мустафа Хаджи“, посочи Бойко Борисов. Той изтъкна, че не може да позволяваме чужди държави да плащат на нашите проповедници.  „Договорката е между българските християни и мюсюлмани в ГЕРБ. Това е договорката - да има равнопоставеност, да има нормален религиозен живот“, посочи премиерът по повод твърденията на БСП, че има договорка между ГЕРБ и ДПС за опрощаване на дълговете на Главното мюфтийство за сметка на отхвърлянето на президентското вето върху Изборния кодекс.    Той си припомни времената на Възродителния процес.   \"1 кв. м им даваха да си сложат покъщнината. Моята майка като ме изпращаше с автомата, военната униформа и кубинките, видя с очите си българи с различна религия да се гледат и да искат да се убиват. И понеже тогава бяхме във Варшавския договор, а Турция в НАТО, щеше да стане тук началото на голямата война\", разказа Борисов.  \"Ако помолим БНТ да извади архивни кадри, да видите каква трагедия беше. Хиляди, стотици хияди кервани от български граждани, само че с друга религия. Нямаше кой да им гледа животните. Командировахе учители от страната. Ужасно, чудовищно време, сътворено от БКП/БСП. Още не може да се забрави това\", спомни си отминалите времена премиерът.  Той уточни, че \"сме си стиснали ръцете\" със Саудитска Арабия заради радикалния ислям.  \"Цял живот съм бил биткаджия. Искам да се спася от това. И да дърпаш бабички по границата, не е голямо геройство. Има и здрави мюсюлмани. Иди дърпай тях. На жълтите павета е много лесно\", отсече Борисов.  \"Ние казваме - опрощават се дълговете. Когато Дянков искаше на БПЦ да направим същото, му казах: \"Има началник, който да решавата тази работа. Ти не се бъркай\", поясни премиерът. И уточни, че правителството дава милиони за манастири и черкви.   Борисов развесели жените от ГЕРБ, като им разказа, че Ердоган го попитал по телефона защо правим ограда. Нашият премиер му казал, че за охладняване на отношенията между България и Турция може да кажат само метеоролозите.  \"В това отношение игра не бива. Толкова е гадно, че ще ни върнат векове назад. И когато парите идват от съседни държави и то не само за мюсюлмани. Ние можем да се прегръщаме и целуваме, но разузнаванията още работят. Искаме да тръгнем на чисто и вече всеки да си оправя финансите\", обясни Борисов. Той уточни, че на тази тема няма да си замълчи, защото се приказвали неверни неща.  \"За вас, жените сме направили много. Отвърнете ни с добро. И ние сме нежни души. Аз имам началник - Цвета Караянчева. И президентът има началник. За Цветанов да не говорим\", пошегува се Борисов и уточни, че темата е много сериозна.  \"БСП много пъти е била в коалиция с ДПС. Ние никога не сме били и няма и да бъдем. Но когато някой ни помогне, възпитанието изисква на благодарим. Това е отговорно поведение. БСП не са в парламента, а ни обвиняват нас, че сме в коалиция с ДПС. Да излязат БСП и да обявят като нас, че няма да правят коалиция с тях. И тогава да видите какво гърчене ще стане. Ще има: ама дайте да минат изборите, да видим как ще ни подредят\", каза Борисов.  Той се опитвал да атакува БСП с някои направени от тях неща, ама нямало такива. \"Трябва да се върнем на НДК\", уточни премиерът.  Ордените, които получих от страните от Западните Балкани, са олицетворение на всичко, което България направи за тях, подчерта премиерът.  „Нашето европейско председателство остана като пример и още се дава за пример, без да обиждаме австрийските и румънските си колеги. Цяла Европа 6 месеца говореше за България и това, което правим по Западните Балкани. За радост и колегите от Западните Балкани го оцениха с наградите, ордените и най-високите си отличия, които връчваха на мене. Те са олицетворение за всичко, което България с всичките си екипи е направила. Това, което направихме и за Северна Македония, видяхте и Ципрас, и Заев как реагираха, когато се отчете свършеното в Мюнхен“, заяви Борисов.  „България беше посочена като една от основните помогнали и докарали до този процес да се финализира. Колкото и да е нескромно, ако не бяхме започнали ние Договора за добросъседство, ако не бяхме подписали и толкова много помагали в целия процес и първата среща между Заев и Ципрас в София… След това Сърбия и Косово – президентът Вучич и Хашим Тачи си стиснаха ръцете, за да покажат, че са готови да вървят по европейски път“, допълни още той.  По отношение на Брекзит, Борисов коментира, че колкото повече наближава края на март токова повече става неясно какво ще се прави. „Затова с МОН, на вътрешните работи, социалното министерство, на здравеопазването подготвяме с английските колеги и за най-тежкия вариант да имаме вече разработени методики как да действаме“, каза още той.  \"Изключително важна е жп-линия София - Скопие -Тирана. Румънската страна уж е съгласна за мост на Свищов, защото мостовете на Русе и Видин са малко\", поясни премиерът.  \"Някой ще каже - какво ни интересуват комшиите. Как, като те са до нас и много силно ни засягат. С нашите съседи е важно да има свързаност\", уточни той.  Борисов говори и за сигурността в Черно море.  \"Баласнираните ни отношения с Русия са много важни. По енергийните пректи пак се изказват. Аз не знам като се пенсионирам, БСП какво ще говорят\", каза Борисов.  За АЕЦ \"Белене\" той подчерта, че не става дума вече за руска централа, а за чисто българска.  \"В момента България има два собствени реактора и си търси желаещи да участват чрез конкурс\", каза Борисов.  \"Със САЩ работим изключително добре. Огромните финанси и огромната армия на НАТО е на САЩ. Правим всичко възможно като добри партньори да имаме такова отношение, което да е съвместимо с нашите партньори. С една дума, в отношенията си със САЩ, с Русия, НАТО, ЕС подхождаме веднъж партньорски, веднъж по интерес като българи\", обобщи Бойко Борисов.   След края на изказването си премиерът дълго отговаря на въпроси на участничките в Академията.  ", "date": "2019.03.09", "title": "Борисов: Участник съм във Възродителния процес, такава мъка, такъв ужас никога няма да допусна!"}
{"url": "http://epicenter.bg/article/Gen--Andrey-Botsev--Dopusnahme-golyama-greshka-s-reshenieto-Balgarskata-armiya-da-e-samo-kadrova-/177134/2/0", "text": "Голяма грешка допуснахме, когато през 2007 година приехме Българската армия да е само кадрова, а повечето от държавите в Алианса запазиха смесената си система. Това каза началникът на отбраната генерал Андрей Боцев в предаването „Седмицата“ по Дарик Радио.  Днес се навършват две години, откакто ген. Боцев е началник на отбраната. Мандатът му е четири години. По думите му, това време е и много, и малко. Ген. Боцев очерта като основен проблем недокомплекта във Въоръжените сили.  По думите му през 2018 година вече няма намаление на личния състав, а през тази година ще се наберат още около 800 военнослужещи.  \"В ход е и кампанията \"Бъди войник\" за да се представи армията пред младите хора\", обърна внимание Андрей Боцев.  \"Все още в армията идват българи и от патриотизъм, а не само заради социалните придобивки и заплащането\", подчерта генералът.  \"Недостигът на военни е около 5700, а според Националния план до 2024 година ще се достигне нормата от разходи за отбрана от 2% от БВП. Това ще позволи да се увеличава съставът на Въоръжените сили с по 800 нови бойци годишно и отделно в армията ще се вливат и курсантите от военните училища\", обясни началникът на отбраната.  \"Офицерският състав все още не е попълнен, но всяка година се увеличава броят на курсанти. У нас пенсионирането в армията става по-рано, отколкото в съюзните натовски армии и така губим хора, които са много добри специалисти и които имат още какво да дадат на Въоръжените сили\", заяви Боцев.  Той коментира и темата, дали трябва да се разполагат на българска територия ракети със среден обсег на действие. Според него от военна гледна точка страната ни трябва да притежава такива ракети. Андрей Боцев поясни, че на българска територия никога не е имало ядрени бойни глави.  \"Не всяка държава от НАТО трябва да влиза в надпревара по въоръжаване. И тъй като практиката в НАТО е колективната отбрана, необходимото ни въоръжение ще бъде предоставено от съюзниците\", поясни началникът на отбраната.  \"Инвестираме в Сухопътните войски, във Военновъздушните сили и във флота\", изтъкна ген. Боцев и допълни, че поетапно ще придобием необходимите способности.  ", "date": "2019.03.09", "title": "Ген. Андрей Боцев: Допуснахме голяма грешка с решението Българската армия да е само кадрова "}
{"url": "http://epicenter.bg/article/Ognyan-Zlatev--EK-nyama-kak-da-dade-garantsii-za--quot-Turski-potok-quot--prez-Balgariya-/177136/2/0", "text": "ЕК няма как да даде гаранция за \"Турски поток\" през България, тя може да даде гаранция за спазването на правилата за честна конкуренция. Това заяви ръководителят на представителството на ЕК в България Огнян Златев в предаването \"Седмицата\" по Дарик радио.  Европейската комисия подкрепя проекта за газов хъб \"Балкан\" подчерта още Златев.  Няма яснота по Брекзит, посочи Златев и допълни, че ЕС желае да разбере какво точно иска Великобритания.  На 29 март Лондон трябва да приключи своето членство в ЕС.  Правителството в Лондон може да поиска отлагане на тази дата, но това трябва да стане скоро и каквото и предложение да дойде, то трябва да се обсъди от страните членки на ЕС, каза още Златев.  В 1 часа след полунощ, българско време, на 30 март, трябва да приключи членството на Великобритания в ЕС.  И от този час нататък всички граждани на Великобритяния трябва да преминават през митнически и граничен контрол, става ясно от думите на Златев.  ", "date": "2019.03.09", "title": "Огнян Златев: ЕК няма как да даде гаранции за \"Турски поток\" през България "}
{"url": "http://epicenter.bg/article/Stanishev-se-otchita-kato-evrodeputat-v-Plovdiv-/177117/2/0", "text": "Президентът на ПЕС и евродепутат Сергей Станишев и евродепутатите от групата на Социалистите и демократите Георги Пирински, Момчил Неков и Петър Курумбашев ще направят своя отчет за мандат 2014 - 2019 година в Европейския парламент пред актива на левицата в Пловдивска областта.   В област Пловдив вече са преминали 8 червени конференции, като и четиримата са номинирани отново да бъдат представители на България в ЕП. С най-много номиниции е Сергей Станишев, съобщават от Областния съвет на БСП.     До 16 март всички общински и районни съвети ще приключат процеса по номиниране на кандидатите на БСП за ЕП. А окончателното решение кой да води червената листа трябва да вземе Националният съвет на БСП на 17 март. ", "date": "2019.03.09", "title": "Станишев се отчита като евродепутат в Пловдив (ОНЛАЙН)"}
{"url": "http://epicenter.bg/article/Kaloyan-Pargov--BSP-nyama-kak-da-podkrepya-loshite-praktiki-na-tova-upravlenie-/177140/2/48", "text": "БСП няма как да подкрепя лошите практики на управляващата в момента коалиция. Това заяви председателят на БСП – София Калоян Паргов при участието си в сутрешния блок на телевизия \"Европа\". Той визира приетото от парламента в петък решение да бъдат опростени дълговете на вероизповеданията и в частност на Главното мюфтийство в България, съобщиха от пресцентъра на БСП-София.  \"Законът за вероизповеданията и Преходните и заключителните разпоредби трябва да бъдат разглеждани поотделно, обясни Калоян Паргов. – Законът касае националната сигурност. Не може да допуснем вероизповеданията да подлежат на чуждо финансиране, това е факт. Защото понякога това финансиране е с неясен произход, с неясни или пък със съвсем точни и ясни цели, които застрашават националната сигурност. В подкрепа на това твърдение само ще припомня думите на говорителя на Главното мюфтийство, който завчера спомена, че въпреки закона, ще продължат да получават такова финансиране. Затова, когато става дума за Закона за вероизповеданията, ние, от БСП, смятаме, че той е правилен и го подкрепяме\", заяви Паргов.  \"Когато обаче говорим за Преходните и заключителни разпоредби, ситуацията е различна. Чрез тези разпоредби управляващите от ГЕРБ прокарват политики и установяват лоши практики, с които ние не сме съгласни. Това е безпринципен модел на управление, срещу който БСП се бори. Нашите опоненти от ГЕРБ боравят спекулативно с консенсуса по този въпрос, за да прикрият, да заметат следите си при някои решения в Преходните и заключителните разпоредби на Закона за вероизповеданията. Ако се налага да бъде направено нещо по въпроса, то задължително трябва да се случи в отделен Закон, който да бъде ясно и конкретно обоснован\", аргументира се лидерът на столичните социалисти.  Според Калоян Паргов опрощаването на дълговете на Главното мюфтийство е много лоша практика, тъй като няма никаква гаранция, че след година то няма да натрупа нови задължения, ако продължава да работи по същия начин, както досега.  \"Тук въпросът е принципен. Изобщо не става дума дали обектът е Главното мюфтийство, Православната църква или някоя институция, обясни той. – Ако не можеш да планираш дейността и финансите си и постоянно допускаш да задлъжняваш, как ще гарантираш, че след година няма да си в същото положение, ако ти бъдат погасени дълговете?! Когато планираш да опрощаваш дългове с пари на данъкоплатците и то на една определена религиозна общност, неизбежно възникват въпроси. Защо тези милиони да не ги дадат на Столичния градски транспорт за увеличаване на заплатите на шофьорите, които протестират?! Тези работници носят отговорност за нашата сигурност и заслужават трудът им да бъде възнаграден подобаващо. Защо тези милиони да не ги дадат на Софийския университет, който има дългове към Столична община за такса смет?! Софийският университет е люлката на образованието и науката в България. Защо да не ги дадат на болниците, на БДЖ… Ако народните представители от групата на БСП бяха в парламента, категорично щяха да гласуват против опрощаването на дълговете на Главното мюфтийство \".  Според председателя на БСП – София министърът на финансите Владислав Горанов е счетоводителят на правителството и борави със счетоводните термини в зависимост от това как му е угодно.  \"Той представя фактите така, че те да са в услуга на правителството, затова не си струва да го коментирам, каза Калоян Паргов. – Стилът на работа на ГЕРБ с преходните остатъци в бюджета или така наречените \"излишъци\" и на тяхното разпределение вече е напълно ясен на всички. А БСП има съвсем категорична позиция по тази тема и постоянно я изразяваме\".  Калоян Паргов е категоричен, че БСП няма да се върне в Народното събрание, за да легитимира подобно управление.  \"Когато опозицията е извън Парламента, когато не участва в парламентарния дебат, това говори много зле за демократичния процес в страната, коментира той. – Означава, че управляващите са преминали определена граница. Това притеснява много самите управляващи, които имат доста големи трудности с осигуряването на кворума. От ДПС заявяват също, че са опозиция. След като БСП не присъства в Парламента, ДПС би трябвало да защити с аргументи, че е опозиция\".  Според председателя на БСП – София нестандартният ход, който БСП предприе с излизането си от Народното събрание, тревожи много хора.  \"Политолози, социолози и всякакви гадатели вещаят какво ли не, коментира той. – Но ние знаем мнението на хората, с които се срещаме лично. Защото от момента, в който депутатите на БСП напуснаха Парламента, те имат достатъчно време, за да разговарят с гражданите на терен. И те подкрепят нашето решение\".  ", "date": "2019.03.09", "title": "Калоян Паргов: БСП няма как да подкрепя лошите практики на това управление "}
{"url": "http://epicenter.bg/article/Ninova--Istinskiyat-razgovor-za-badeshteto-sa-dohodite-na-balgarite--koito-izostavat-drastichno-/177141/2/48", "text": "\"На 28.02 2019 г., заедно с колегите - председатели на партии от Вишеградската четворка (Полша,Словакия,Унгария и Чехия+Хърватия) подписах общ документ, в който се казва: \"Ние трябва да въведем европейска минимална заплата и европейска минимална пенсия. Ние се съгласихме за създаването на Европейски Кодекс на труда, колкото се може по-бързо, като същевременно подкрепяме и установяването на Европейска Агенция по труда.\" Това обяви председателят на НС на БСП Корнелия Нинова пред БСТВ, съобщиха от пресцентъра на партията.  Лидерът на левицата припомни, че президентът Макрон е обявил инициатива за минимална европейска заплата. Тя коментира, че разликата в стандарта на българските работещи и пенсионери, в сравнение с тези в други европейски държави, е огромна. Нинова бе категорична, че въвеждането на минимална европейска заплата и пенсия е реална стъпка към сближаване.  \"Това е истинският разговор за бъдещето на европейските граждани в обединена Европа. Искаме да знаем какво мислят по този въпрос другите партии в България и ще отстояват ли техните представители в Европарламента интересите на българите\", заяви председателят на БСП.  Тя каза още, че всички са се съсредоточили в битки за място в листите, а никой не говори за българските интереси.  \"Това също е част от модела на правене на политика в България, който трябва да променим. Ние искаме първо да говорим какво ще правим, а след това - кой ще го прави\", завърши Корнелия Нинова.  ", "date": "2019.03.09", "title": "Нинова: Истинският разговор за бъдещето са доходите на българите, които изостават драстично "}
{"url": "http://epicenter.bg/article/Stanishev-v-Plovdiv--Shte-pobedim-na-evroizborite--ako-izlachvame-edinstvo-/177142/2/0", "text": "  Това бяха основните тези, които разви президентът на ПЕС и евродепутат Сергей Станишев пред пловдивските социалисти. Станишев се отчете като депутат от Европейския парламент пред червените в Пловдивска област заедно с останалите евродепутати от групата на Социалистите и демократите - Георги Пирински, Момчил Неков и Петър Курумбашев.  “, заяви пред пловдивските социалисти Сергей Станишев.  Той изтъкна, че „ “, подчерта лидерът на европейската левица.  И предупреди: „ “  „ “, продължи Станишев. И припомни: „ “  „ “, припомни фактите президентът на ПЕС.  В началото на словото си пред пловдивските червени той изтъкна, че българските евродепутати от групата на социалистите и демократите през всичките години в Европейския парламент са бранили българския интерес. Станишев припомни основните битки - срещу двойните стандарти и пакета „Мобилност“.  „ “, припомни президентът на ПЕС.  „Вие сте хората, които на свой гръб изнасят много тежки кампании. Никой не е по-голям от вас, социалистите, защото вие давате от своята енергия, за да печелим нашите политически битки“, обърна се към множеството Сергей Станишев.  В пресконференция преди началото на областното събрание на социалистите Сергей Станишев заяви: „Трябва да превърнем тези избори в национални, защото много добре разбираме, че от изхода им зависи дали ГЕРБ ще удържат властта, ще има ли условия за предсрочни парламентарни избори и как ще се развият местните!“  „Имаме самочувствието на хора, бранили националния интерес. Но наред с това ние не сме просто представители на България, ние сме социалисти. Част от втората по големина парламентарна група. Искам да  благодаря на колегите социалисти и социалдемократи за подкрепата за наши каузи.   Ние сме четирима, от 751 членове на ЕП. Теми като  запазването на кохезионната политика  и недопускането на нейното драстично орязване, каквото беше намерението на десните, нямаше да бъдат постигнати, ако нямахме зад гърба си единната позиция на това голямо европейско политическо семейство.“, даде примери за съвместната им дейност Станишев.   „Не допуснахме орязване на парите за кохезионна политика, а за България дори позицията на ЕП предвижда увеличаване. Без подкрепата на нашата група нямаше да има позиция на ЕП за промяна на  Дъблинския регламент. Сегашният текст предвижда – всеки бежанец или мигрант на територията на ЕС, независимо къде стига, да е отговорност на страна на влизане. Това натоварва прекомерно и несправедливо граничните страни. Нашето семейство отстоява да има  вътрешен механизъм за солидност, за да не бъдат страните по границите гета за бежанци – това е в интерес на България.“, посочи още президентът на ПЕС.   Като основни приоритети на левицата в Европа Станишев посочи минималната работна заплата и пенсия, еднаквото заплащане на мъже и жени за еднакъв труд, колективните трудови договори, условията на труд и социалната защита.  „Европа няма нужда от спасителни пояси, а от възстановяването на солидарността и справедливостта. Това ще е нашата битка през май. Защото това очакват европейските граждани. А тъй като България е страната на най-големите неравенства в ЕС, това очакват от нас с още по-голямо основание всички българи“, подчерта още президентът на ПЕС Сергей Станишев. ", "date": "2019.03.09", "title": "Станишев в Пловдив: Ще победим на евроизборите, ако излъчваме единство! (СНИМКИ, ВИДЕО)"}
{"url": "http://epicenter.bg/article/Neno-Dimov--V-dneshna-Evropa-liberalizmat-e-otrovata--a-konservatizmat-e-lechenieto-/177143/2/48", "text": "В днешна Европа либерализмът е отровата, а консерватизмът е лечението, затова на предстоящите избори трябва да започнем лечение. Това каза министърът на околната среда и водите Нено Димов по време на конференция на тема „Бъдещето на Европа: Традиционализъм, християнски ценности, патриотизъм“, предаде Агенция „Фокус“.  „Евроизборите са важни, защото всички виждаме, че е настъпило време, в което перспективата не е една. Трябва да видим коя е тази, която си заслужава да се брани“, заяви Димов.  Той цитира Чърчил, според когото, за да е Европа щастлива, трябва да се възстанови европейското семейство и да се създаде нещо като Европейски съединени щати.  „Никой днес не оспорва например международното сътрудничество за премахването на домашното насилие и насилието над жените. Възниква обаче въпросът защо в Истанбулската конвенция се промъкват текстове, които нямат нищо общо с насилието над жените“, посочи Нено Димов.  Според него това е начин за прокрадване на документи с неприемливи за обществото тези, завоалирани зад опаковката на документ.  „В днешна Европа либерализмът е отровата, а консерватизмът е лечението. Затова на предстоящите избори трябва да започнем лечението“, обобщи министърът.  ", "date": "2019.03.09", "title": "Нено Димов: В днешна Европа либерализмът е отровата, а консерватизмът е лечението "}
{"url": "http://epicenter.bg/article/Tsvetan-Tsvetanov-v-Lyaskovets--Na-predstoyashtite-izbori-shte-ima-sblasak-na-rezultati-sreshtu-populizam-/177150/2/48", "text": "На предстоящите избори ще има голям политически сблъсък. От наша страна ще бъде представяно какво сме направили, а от другата страна ще има огромен популизъм и заиграване със страховете на хората по много теми. Опонентите ни единствено търсят конфронтация и провокация. Ние гарантираме, че предизборната ни платформа ще бъде в синхрон с тази на ЕНП и ще е насочена изцяло в защита на националните ни интереси. Българинът ще може да избере стабилността и перспективата за продължаващо развитие, а не връщане на страната с години назад. Това каза председателят на Парламентарната група на ГЕРБ и зам.-председател на партията Цветан Цветанов в Лясковец по време на среща със симпатизанти на ГЕРБ и жители на Лясковец, съобщиха от пресцентъра на партията.  Заедно с Цветанов в Лясковец бяха великотърновският кмет Даниел Панов, народните представители Клавдия Ганчева и Станислава Стоянова. Срещата се проведе в залата на Общинския съвет, а нейни домакини бяха кметът на Лясковец д-р Гецова и председателят на местния парламент Даниела Арабаджиева.  По думите на зам.-председателя на ГЕРБ една от най-дискусионните теми напоследък е Законът за вероизповеданията.  „Имаме една единствена цел - да се ограничи външното влияние върху вероизповеданията и финансирането да идва само от нашата държава, а не от други страни, движения или организации. 8-те милиона стари задължения, които със закона ще бъдат опростени, са натрупани от всички вероизповедания, а не само от мюфтийството, както внушават от БСП“, обясни Цветанов.  Председателят на ПГ на ГЕРБ призова хората да не се поддават на спекулациите и лъжите на социалистите. Пред лясковчани той каза още: „Изпълняваме отлично 4-годишната управленска програма. Важно e да продължи икономическият растеж и по-голямата събираемост. Когато приходите са добри, можем да заделяме повече целеви средства за решаване проблемите в българските общини. Благодаря на местната власт в Лясковец за активността“.  Цветанов припомни, че един от основните акценти за развитието на Великотърновска област е АМ „Хемус“.  „Именно заради по-добрите приходи успяхме да заделим 1.350 млрд. лв. и така изграждането на магистралата е гарантирано и процесът е вече необратим. Заедно с трасето Русе – Велико Търново това ще даде сериозна възможност за развитието на региона, добра свързаност, както и намаляване на ПТП“, изтъкна той.  В Лясковец Цветанов коментира и излизането от парламента на БСП. По думите му е трудно обяснимо защо не ходиш на работа, след като си избран за народен представител.  Пред събралите се в залата на лясковския общински съвет граждани Цветанов бе категоричен, че срещите и разговорите, които ГЕРБ провежда, са насочени към разясняването на фактите и свършената работа. Той бе категоричен, че евродепутатите от ГЕРБ/ЕНП са доказали, че работят за страната и един от последните чудесни примери са 4-те милиарда лева повече, договорени за следващия програмен период.  „Бюджетът от 18 млрд. лв. е рекорден за страната ни и всички райони, включително Лясковец, ще могат да се възползват от него. Мария Габриел пък спомогна за регулиране на роуминг трафика и сега хората реално говорят повече на по-ниска цена. Банковите преводи, които гражданите правят в рамките на ЕС, са с намалени такси благодарение на политиката, която следва и евродепутатът Ева Майдел“, поясни Цветан Цветанов  Кметът на Лясковец д-р Ивелина Гецова заяви по време на срещата, че в годините ПП ГЕРБ е доказала, че е успешна партия, защото не си позволи да отстъпи от принципите си, или да излезе от програмата и целите си.   Страната днес е стабилна, въпреки че БСП правят всичко възможно, за да създават друго усещане, но това е техният стил на работа. Това каза в Горна Оряховица председателят на ПГ на ГЕРБ и зам.-председател на партията Цветан Цветанов по време на среща с кмета Добромир Добрев и кметове на населени места. Заедно с Цветанов на срещата в Горна Оряховица присъстваха великотърновският кмет и областен координатор на ГЕРБ Даниел Панов и народните представители Клавдия Ганчева и Станислава Стоянова.  Кметовете споделиха пред председателя на най-голямата парламентарна група някои инфраструктурни проблеми в населените места. Един такъв много наболял за общината проблем е пътят Първомайци-Поликраище.  „Докато беше министър, Николай Нанков обеща, че ремонтът ще бъде заложен за 2019 г. От разговорите, които съм провел и с него в качеството му на зам.-министър в момента, и с министърът на регионалното развитие Петя Аврамова получих уверение, че до Великден ще започне рехабилитация на отсечката. Този разход е планиран, парите са предвидени“, съобщи пред представителите на местната власт Цветан Цветанов.  „Смятам, че през всичките тези години сме се старали да подкрепяме общината. Направиха се сериозни инвестиции по европейски проекти, а когато е факт добрата събираемост на приходите в държавата има възможност да се отпускат и целеви средства на общините“, каза Цветанов, като заяви, че ще продължава да дава всичко от себе си, за да помага на местната власт.  „Знаем, че в Горна Оряховица БСП засилва своята активност. Имате работа с хора, които няма да се поколебаят да тиражират какви ли не фалшиви новини. Ще правят всичко възможно, за да провокират кметовете на населените места, кмета на общината, съветниците и управлението на страната. Моята молба е да останете концентрирани върху своята работа и резултатите, които трябва да постигаме, за да бъдем полезни на съгражданите си. Най-важното е да стигаме до хората, да продължим редовно да провеждаме срещи, да обясняваме всичко планирано, да припомняме вече свършеното“, призова великотърновският народен представител и председател на ПГ на ГЕРБ Цветан Цветанов.  Пред присъстващите горнооряховският кмет инж. Добромир Добрев коментира: „През годините сме видели, че всичко, което е поел като ангажимент г-н Цветанов, е било изпълнявано“. На срещата беше представена скоростната отсечка, която ще свързва Индустриалната зона на Горна Оряховица с АМ \"Хемус\". Участъкът започва след моста на Долна Оряховица в посока Драганово и излиза до края на с. Поликраище в посока Русе. Трасето бе одобрено в края на 2018 г. от АПИ.   ", "date": "2019.03.09", "title": "Цветан Цветанов в Лясковец: На предстоящите избори ще има сблъсък на резултати срещу популизъм "}
