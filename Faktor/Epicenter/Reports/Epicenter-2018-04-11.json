{"url": "http://epicenter.bg/article/Progovori-hrabrata-chistachka--gonila-begaltsite-ot-zatvora--Pitah-gi-zashto-strelyat--posle-se-uplashih-/151608/2/0", "text": "В деня на бягството на двамата рецидивисти от Централния софийски затвор, чистачката Христина Александрова се готви да застъпи втора смяна. Взима си кафе от служебната лафка до входа на затвора, когато единият от рецидивистите открива стрелба срещу постовия. Жената се насочва към входа, опитвайки се да види накъде ще тръгнат бегълците Владимир Пелов и Радослав Колев. Започнала да крещи и да ги гони.   „Питах ги защо стрелят и исках да излязат хора, за да ги видят, а може би и да ги хванат“, разказа Александрова пред камерата на Нова телевизия. Бегълците ѝ казали да се маха. „Тогава се уплаших и все едно нищо не съм виждала. Притъмня ми. Разтреперих се и веднага се върнах, а колеги излязоха навън“, спомня си хигиенистката. Тя работи в затвора от четири години. Казва, че не познава бегълците. Видяла ги на снимките по телевизията.", "date": "2018.04.11", "title": "Проговори храбрата чистачка, гонила бегълците от затвора: Питах ги защо стрелят, после се уплаших!"}
{"url": "http://epicenter.bg/article/Boyko-Borisov--Ne-iskame-da-navredim--No-koruptsyata-v-TELK-ovete-ne-mozhe-da-prodalzhi/151553/2/0", "text": "Точка по точка ще прегледаме всичко, което безпокои хората с увреждания. Целта на замислените реформи е да останат повече пари за тях.   Това заяви в извънредно изявление премиерът Бойко Борисов, докато под прозорците на \"Дондуков\" 1 са се събрали хиляди протестиращи от цялата страна. Хората с увреждания се опасяват, че замисляните от правителството реформи ще ги ощетят.   \"Това, което мога със сигурност да кажа е, че относно комисиите ТЕЛК ще използваме всички ресурси на държавата за по-голям контрол. Защото от там започва преди всичко проблемът\", каза премиерът Бойко Борисов на брифинга в Министерския съвет.   „Целта беше да се направи всичко възможно да спре източването на различните системи от хора, които злоупотребяват. От години работим прекрасно с всички организации на хората с увреждания, които са на протеста. Разбирам тяхната болка, но те са наши съюзници. Това, върху което колегата Симеонов със своите експерти работи, е не да бъдат ощетени дадени хора, а да се направи така че средствата от тези фалшиви ТЕЛК-ове или източването на ресурс да останат за тези, които действително имат нужда от това. Най-малко не сме мислили на някого да навредим, точно обратното. Но хора, които не ги заслужават и продължават да ги взимат, корупционните схеми в ТЕЛК-овете – това не може да продължи“, продължи премиерът Борисов.   „Благодаря на хората, които протестират, утре и в следващия ден ще се срещнат с министрите, с вицепремиера и точка по точка, детайл по детайл ще обсъдим всяко едно нещо, което ги тревожи“, каза още веднъж Борисов. И изрази надежда \"в следващите дни да има спокоен диалог по казуса за предложения Проект за изменение и допълнение на Правилника и Наредбата за медицинската експертиза\".   \"Колегата Симеонов ме убеди, че се е срещнал с много организации. Вчера министърът на здравеопазването изтегли наредбата, за да може точка по точка да решим проблема\", добави Борисов.   Целта е от тези 1,7 млрд. лв., които отиват за хората с увреждане, по-голямата част да е за тях, а не за корупционерите, обясни премиерът. \"Мисля, че един по-добър контрол ще е от полза за всички\", каза още Борисов.   Корупцията в ТЕЛК-овете не може да продължи, бе категоричен Бойко Борисов.  ", "date": "2018.04.11", "title": "Бойко Борисов: Не искаме да навредим на хората! Но корупцията в ТЕЛК-овете не може да продължи"}
{"url": "http://epicenter.bg/article/Hilyadi-hora-s-uvrezhdaniya-protestirat-pod-prozortsite-na-vlastta--Iskame-da-badem-chuti--iskame-rabota-/151555/2/0", "text": "Хиляди хора с увреждания от цялата страна се събраха на национален протест пред Министерски съвет, предаде репортер на Novini.bg  Те са срещу спорните промени в медицинската експертиза, от които вчера следобед властта се отказа.  Задният ход за реформата в ТЕЛК дойде след разговор между премиера, здравния и социалния министър.  Те обявиха, че няма да се предприема нищо, докато няма консенсус с хората с увреждания.  Първоначално предвидената реформа предвижда инвалидната пенсия да зависи само от основното заболяване, но не и от придружаващите. И да се решава колко работоспособен е всеки болен, а не колко неработоспособен е. И макар че управляващите промениха плановете си, хората с увреждания не се отказаха от протеста.  На днешния протест бяха издигнати транспаранти с надписи \"Не на реформи, отнемащи права!\", \"Право на достъпни образование и професионална квалификация\", \"Интеграция - ДА, дискриминация - НЕ!\", \"Искаме работни места\", \"Европа и за нас\".  На протеста имаше представители на КНСБ, дойде и депутатът от БСП Петър Кънев. Организаторите обаче бяха категорични, че протестът не е политически.   \"Много сме, шумни сме, искаме реформа, искаме борба с наше участие - да се чуе нашата дума, да се чуе това, от което имат нужда нашите деца, нашите близки, нашите семейства. Освен да бъдем слушани, трябва да бъдем чувани.   Трябва да направим такава реформа, че животът ни да стане по-достоен, по-добър, по-пълноценен. Вчера беше свалена наредбата за медицинската експеритза, която беше крайно ощетяваща нашите права. Това е първата стъпка. Обаче остана концепцията за работоспособността.  Да не би да не искаме да работим, да не искаме лекарства, да не искаме да учим, да не искаме социална помощ? Нито едно право не бива да се губи по време на реформа, а трябва да се надгражда\", заяви от трибуната изпълнителният директор на Центъра за психологически изследвания и зам.-председател на Националния съвет за интеграция на хората с увреждания към Министерски съвет. ", "date": "2018.04.11", "title": "Хиляди хора с увреждания протестират под прозорците на властта: Искаме да бъдем чути, искаме работа!"}
{"url": "http://epicenter.bg/article/Boyko-Kotsev-shte-predstavlyava-Balgariya-v-Mezhdunarodnata-banka-za-ikonomichesko-satrudnichestvo/151563/2/0", "text": "Правителството одобри кандидатурата на Бойко Коцев за член на Управителния съвет (УС) на Международната банка за икономическо сътрудничество (МБИС) с мандат до пет години.   В качеството си на член на УС на МБИС представителят на България ще участва в оперативната дейност и управлението на банката и ще отстоява финансово-икономическите интереси на страната ни.   Бойко Коцев е с богата дипломатическа биография и притежава широка експертиза, авторитет и професионално признание в областта на международните отношения.   Международната банка за икономическо сътрудничество е в процес на трансформация за превръщането й в модерна международна банка за развитие. Банката обръща особено внимание на проекти в сектори, които генерират растеж и са приоритетни за развитието на икономиките на страните членки – България, Виетнам, Полша, Монголия, Румъния, Русия, Словакия и Чехия. В стратегията й за България приоритет е кредитирането в сферата на промишлеността, селското стопанство, търговията, транспорта и банковия сектор.", "date": "2018.04.11", "title": "Бойко Коцев ще представлява България в Международната банка за икономическо сътрудничество"}
{"url": "http://epicenter.bg/article/Petima-novi-generali-v-armiyata--shefat-na-VMS-stava-flotilen-general/151566/2/0", "text": "Правителството предлага на президента да издаде указ, с който да удостои началника на отбраната генерал-лейтенант Андрей Боцев с висшето офицерско звание „генерал“, съобщиха отк Правителствена информационна служба.   За освобождаване от длъжността заместник-началник на отбраната и от военна служба е предложен генерал-лейтенант Пламен Атанасов поради навършване на пределна възраст за заеманото звание. За неговия пост е предложен генерал-майор Димитър Илиев, който ще бъде освободен като заместник-командир на Корпуса за бързо развръщане на НАТО в Солун и произведен в генерал-лейтенант.   Бригаден генерал Иван Ортоманов е предложен за освобождаване като директор на дирекция „Операции и подготовка“ в МО, за назначаване като заместник-командир на Корпуса за бързо развръщане на НАТО в Солун и за удостояване със звание генерал-майор. За директор на дирекция „Операции и подготовка“ и удостояване със звание бригаден генерал е предложен полк. Маргарит Михайлов, в момента заместник-началник на щаба на Сухопътните войски.   Бригаден генерал Иван Лалов е предложен за освобождаване от длъжността командир на 3-а авиационна база, за назначаване за заместник-командващ на Съвместното командване на силите и за удостояване със звание генерал-майор. Да заеме овакантената длъжност командир на авиобазата, както и за удостояване със звание бригаден генерал е предложен сегашният заместник-командир на базата полк. Димитър Петров.   За назначаване за заместник-командир на ВМС и удостояване със звание флотилен адмирал е предложен капитан І ранг Георги Пенев, в момента началник на щаба на ВМС.   Заместник-директорът на Служба „Военна информация“ полк. Пламен Ангелов е предложен за директор на Службата и удостояване със звание бригаден генерал. Той ще поеме поста от бригаден генерал Светослав Даскалов, който ще бъде освободен от военна служба поради навършване на пределна възраст за заеманото звание.   Полк. Васил Лазаров е предложен за длъжността съветник на Върховния главнокомандващ на въоръжените сили по военната сигурност, както и за удостояване със звание бригаден генерал.   Директорът на дирекция „Логистика“ в МО полк. Митко Григоров е предложен за удостояване със звание бригаден генерал. Правителството предлага на Президента на Република България да направи промяна и в Указ 85/2012, с който са утвърдени длъжностите във въоръжените сили и в НСО, изискващи висши офицерски звания. Предложението е висше офицерско звание генерал-майор (контраадмирал) да се изисква и за длъжността директор на Щаба на отбраната. Неговите функции са свързани с организиране дейността на административните звена в Щаба на отбраната като стратегически военен щаб на въоръжените сили.", "date": "2018.04.11", "title": "Петима нови генерали в армията, шефът на ВМС става флотилен адмирал"}
{"url": "http://epicenter.bg/article/Korneliya-Ninova--Narodat-li-shte-plati-smetkata-na-zadkulisieto-/151567/2/0", "text": "Огромен скандал се задава отново покрай Гинка Върбакова . Тези факти изнася лидерът на БСП Корнелия Нинова след като получи отговор на свое запитване от председателя на регулатора Иван Иванов.     \"Стои ли правителството зад продажбата на ЧЕЗ България на Гинка Върбакова и народът ли ще плати сметката на задкулисието?\" - този въпрос зададе лидерът на БСП Корнелия Нинова, която  публикува във Фейсбук отговора на председателя на КЕВР Иван Иванов на нейно писмо с питане - какво увеличение на цената на тока за бита е поискано от \"ЧЕЗ разпределение България\" и \"ЧЕЗ Електро България\" от 01.07.2018.   \"  На многократните ни въпроси за ЧЕЗ бяха давани мъгляви отговори и бяхме обвинявани в лъжа, че ще има увеличение на цената на тока за хората.     Тя изтъква като сравнение: ЕВН са поискали увеличение на нощната с 5.4% , на дневната с 6,9%. \"Енерго про\" са поискали средно увеличение с 5.5%. Едните с 5%, ЧЕЗ с 51%. \"Ще плати ли народът и тази далавера на управляващите?\"- зададе реторичен въпрос Корнелия Нинова.   Епицентър.бг припомня, че всички дружества, държавни и частни - НЕК, ЕСО и трите ЕРП-та - ЕВН, ЧЕЗ и Енерго Про, са задължени всяка година да искат нова цена на еленергията три месеца преди 1 юли, когато е началото на новия регулаторен период. Месец преди тази дата те са длъжни чрез медиите да обявят намерението си да поискат нови цени.  Припомняме още, че в края на февруари от ЧЕЗ обявиха, че ще искат корекция на цените на тока, без да уточняват с колко. Тогава от компанията се обосноваха, че с „предложението си целят да се осигурят сигурност на снабдяването и качествена услуга на клиентите, намаляване на технологичните разходи и необходимите средства за развитие и разширяване на мрежата“.  ", "date": "2018.04.11", "title": "Корнелия Нинова: ЧЕЗ искат увеличение с 51% на тока през нощта и с 5 % на дневната тарифа!"}
{"url": "http://epicenter.bg/article/Partiyata-na-Valeri-Simeonov-kam-sada--Ne-ekstradirayte-Zhelyaz-Andreev-v-SASht-/151572/2/0", "text": "„Декларация, в която категорично се настоява българските власти, включително съдебната, да защитят българския гражданин Желяз Андреев и да не се поддават на външен натиск, независимо откъде идва той, разпространиха до медиите от Националния изпълнителен комитет на партия НФСБ. В нея се припомня, че към добричлията има повдигнато обвинение от прокуратурата във Флорида за участие в заговор за нарушаване на ембаргото на Сирия и за измама към САЩ. От НФСБ са категорични, че „Няма доказателства, че Андреев е нарушил ембарго върху Сирия, най-малкото, защото такова ембарго България и дори Европа не е налагала. Няма доказателства, че Андреев е фалшифицирал документи. Няма доказателства, че Андреев е заговорничел срещу България или дори срещу САЩ. Няма доказателства, че Андреев е нарушил който и да било български закон”. От партията напомнят на българска Прокуратура и Министерство на вътрешните работи, че по Конституция те са задължени да защитават българските закони и граждани, а не да се превиват под натиск на чужда държава. „Желяз Андреев трябва да бъде освободен незабавно от ареста, където вече трети ден лежи невинен. Българският съд трябва да отсъди безпристрастно дали е редно един български гражданин да бъде екстрадиран в чужда държава по безпочвени, скалъпени и нелепи обвинения и без да е нарушил нито един български закон?” – се казва в декларацията на НФСБ.", "date": "2018.04.11", "title": "Партията на Валери Симеонов към съда: Не екстрадирайте Желяз Андреев в САЩ!"}
{"url": "http://epicenter.bg/article/Ivan-Ivanov-otgovori-na-Korneliya-Ninova--/151582/2/0", "text": "Председателят на КЕВР Иван Иванов отговори на лидера на БСП Корнелия Нинова за цените на тока. Социалистите разпространиха искането на ЧЕЗ за драстично увеличение, особено на нощните тарифи - с 51%. \"Стои ли правителството зад продажбата на ЧЕЗ България на Гинка Върбакова и народът ли ще плати сметката на задкулисието?\", възмути се Нинова. Иван Иванов се опита да успокои обстановката, като заяви пред медиите:   „Няма никаква драма за българските потребители какво искат дружествата. За хората в България- за бита и бизнеса има значение какво решение ще вземе КЕВР!“ „Комисията ще вземе решение, за да защити обществения интерес“, кълне се председателят на КЕВР. Попитан от медиите в какъв диапазон са исканите увеличения на цените от ЕРП-тата, той отговори: „В различен диапазон са. Искат се и цени два пъти по-високи, от отделни дружества, било производители, снабдители или разпределителни“.   \"Днес съм изпратил отговор до Корнелия Нинова по повод нейното запитване, в което съм отбелязал стойностите на това какво са поискали двете дружества на ЧЕЗ\", каза Иван Иванов. „По някои от показателите едно дружество иска по-голямо увеличение, по други друго“, поясни той.   Министърът на енергетиката Теменужка Петкова зае същата позиция. \"Сигурността на електроенергийната система не се определя от собствениците на дружествата. В тях работят изключително добри професионалисти\", каза тя пред медиите преди да вземе участие в същата конференция, за която се бе упътил и Иванов. Тя обаче отиде по-далеч и размаха пръст на БСП: „Не бива да се заиграва със страховете на хората и да се акцентира върху това, че със смяната на собствеността на ЧЕЗ ще се промени цената на електроенергията. Не ЕРП-тата определят цената, а българския регулатор!“ „Държавата си е на мястото и хората трябва да бъдат спокойни“, изтъкна Теменужка Петкова. „И регулаторът е на мястото си, тъй като предприятията изпълняват дейност по лиценз“, уточни тя. „Министерството на енергетиката и изпълнителната власт нямат отношение към определяне цената на електроенергията. Разчитам изцяло на експертността и професионализма на регулатора“, посочи министърът. „Нека да го оставим да си свърши работата спокойно и професионално“, каза още Теменужка Петкова, цитирана от \"Фокус\".       В същото време ЕВН са поискали увеличение на нощната с 5.4% , на дневната с 6,9%. Енерго про\" са поискали средно увеличение с 5.5%, става ясно от поста на Корнелия Нинова във Фейсбук.   Шефът на КЕВР спря при медиите преди откриването на конференцията „Чиста енергия и индустриална конкурентоспособност за устойчиво развитие – Кохезия, конкурентоспособност и сигурност на доставките“.    ", "date": "2018.04.11", "title": "Иванов отговори на Нинова: Няма значение кой каква цена на тока иска! Решава КЕВР!"}
{"url": "http://epicenter.bg/article/Okrazhniyat-sad-v-Dobrich-reshava-dali-da-ekstradira-Zhelyaz-Andreev/151520/3/0", "text": "Окръжният съд в Добрич решава дали има основание 29-годишният Желяз Андреев да бъде екстрадиран от страната. Той е задържан от полицията по искане на прокуратурата в Маями. Арестът е заради разследване във Флорида срещу 11 души, които са обвинени, че са нарушили ембаргото за търговия със Сирия.   Ако съдът в Добрич прецени, че няма достатъчно документи, че Желяз Андреев е виновен, той ще бъде освободен. Междувременно, близките на Желяз Андреев са създали група за подкрепа на мъжа във Facebook.     ", "date": "2018.04.11", "title": "Окръжният съд в Добрич решава дали да екстрадира Желяз Андреев"}
{"url": "http://epicenter.bg/article/Yadem-po-hilyada-tona-palmovo-maslo-na-mesets/151529/4/0", "text": "Това показват данните на Центъра за икономически изследвания в селското стопанство, цитирани от „България он ер“ и Dir.bg. Прогнозите са през тази година мандрите да използват още по-голямо количество, тъй като има потребители, за които определяща е цената, посочват експертите.  \"Млечните продукти са национална българска храна. По-евтините варианти, използвани в състава им безспорно са вредни, а колко точно зависи от количеството им. Като всяко друго растително масло, и палмовото има своите характеристики и мастнокиселинен спектър. Ако считаме свинската мас за полезна, значи и то е...\", посочи специалистът по хранене проф. Донка Байкова.  По думите ѝ, когато палмовото масло се превърне в още по-твърда консистенция вече става въпрос за хидрогенирано масло, представляващо още по-рискови характеристики за здравето.  Все пак по официални данни през 2017 г. се отчита около 15% намаление на декларираните млечни продукти, произведените с растителна мазнина – около 13,8 хил. тона.  \"Проверки на Агенцията по безопасност на храните обаче показват, че все още има случаи на заблуждаващо етикетиране от страна на преработвателите. Това означава, че освен обявените количества, има и около 20-25%, които са недекларирани\", посочи директорът на Центъра за биология на храните д-р Сергей Иванов.  Освен палмови мазнини в млечната индустрия през 2017 г. е използвано и близо 21 хил. тона сухо мляко. Продължава да расте вносът на сурово краве мляко у нас за преработка, както от Румъния и Унгария, така и от Холандия и Италия, сочи още анализът.  Цените на млечните продукти ще се покачват през тази година, прогнозират от центъра. Най-голямо ще е увеличението при пресните и киселите млека – с до 11% в сравнение с периода 2013-2017 г. Поскъпване ще има и при сирената и кашкавала.", "date": "2018.04.11", "title": "Ядем по хиляда тона палмово масло на месец"}
{"url": "http://epicenter.bg/article/Iliya-Troyanov-za-sluchaya--quot-Yuliya-Krasteva-quot--Shpionirala-e-svoi-kolegi-v-polza-na-Balgariya/151528/11/0", "text": "\"Властите са били великодушни\" - под това заглавие \"Франкфуртер Алгемайне Цайтунг\" публикува обширен анализ от Илия Троянов по случая \"Юлия Кръстева\". Подзаглавието гласи: \"Юлия Кръстева, една от най-известните интелектуалки на нашето време, предполагаемо е шпионирала свои колеги в полза на България. Един поглед в досието \"Сабина\".\" В началото на статията Илия Троянов накратко скицира публичния портрет на Юлия Кръстева и цитира списание \"Тайм\", което я беше поставило сред стоте най-значими мислители на човечеството.   Авторът отбелязва, че досега българският произход на Кръстева не е играел съществена роля за нейната интелектуална биография, след което обяснява как и защо се е стигнало до откриването на нейното досие.   Троянов, който добре познава архивите на българската ДС от собствените си проучвания, най-вече за монументалното произведение \"Власт и съпротива\", внимателно е прочел досието на Кръстева и подробно го анализира. Той посочва, че през 1971 година досието е преминало от Шесто главно управление в Първо главно управление на ДС. Според Троянов това е важен детайл, който говори за контакти на Кръстева със службите още преди официалното ѝ вербуване от ПГУ. Троянов е убеден, че досието е прочиствано и - както вече отбелязаха други анализатори - доказва това твърдение с двойното и дори тройно номериране на страниците. \"Бързо става ясно какво липсва: писмените доклади на агент \"Сабина\". Няма нито един\", пише Илия Троянов и се спира на устните доклади на Кръстева за парижките интелектуални кръгове. Авторът посочва, че \"агентката е докладвала и за български емигранти в Париж, което не ще да е било лесно, защото тези последните бяха подозрително настроени към всеки, излязъл от България по законен начин и въздържащ се от изказвания против тамошния режим.\" По-нататък в обширната статия във \"Франкфуртер Алгемайне Цайтунг\" Илия Троянов анализира и реакцията на Юлия Кръстева: \"Г-жа Кръстева отрича всичко и твърди, че \"някой\" иска да ѝ навреди и да я дискредитира. Това не е изненадващо. Обратното би било много необичайно. Досега почти никога не се е случвало бивши информатори, шпиони или доносници да признаят вината си. В началото всичко се отрича и се говори за фалшификация. Когато доказателствата се окажат необорими, идва ред на твърдението, че въпросният човек не е навредил никому и дори, че е бил воден от патриотичния си дълг. (…)   А после следва доживотно мълчание. Като психоаналитичка г-жа Кръстева би трябвало да изпитва особено силен професионален интерес към тези фази на отричането.   Аргументът, че липсата на писмени доклади сваля бремето от плещите на г-жа Кръстева, няма тежест. Фактът, че досието ѝ е било прочистено, може да означава тъкмо обратното: че властите са искали да опазят бившата си агентка\", пише Илия Троянов и обяснява сложната система за достъп до досиетата и преплетените компетенции на институциите, които носят отговорност за документите. Възможно ли е тези близо 400 страници наистина да са фалшификация, пита се авторът и продължава: \"Извършителите - този анонимен \"някой\", на когото винаги се позовават защитаващите се - трябва да са били сътрудници на ДС, доколкото публикуваното сега досие с голяма вероятност датира още от комунистическите времена. (…) Но за какво им е било на тогавашните тайни служби да изработват един фалшификат?   Такова нещо би било обяснимо единствено, ако преди 1989  г-жа Кръстева по сериозен начин се е борила срещу тоталитарния режим на БКП. Ако е била \"враг на народната власт\".   Вярно обаче е обратното. Младостта на г-жа Кръстева е протекла точно толкова конформистки, колкото и на повечето други хора в онази епоха и в онази система. В интервю за \"Нувел Обсерватьор\" от 1974 г. (№ 658) тя съвсем откровено си го разказва: \"Както всички други, и аз от шестата или седмата си година членувах в партийните организации на децата и юношите. После влязох в Комсомола. И аз живеех със знанието за борбите на Георги Димитров, за Лайпцигския процес. Детство под знака на спомените за антифашистката борба. Впоследствие моето мислене влезе в марксисткия коловоз.\" Това не ѝ създало \"никакви проблеми\". Между другото, баща ѝ, дипломиран теолог, работел като счетоводител към Светия синод на Българската православна църква, която в онази епоха беше просмукана от агенти и информатори на ДС.   След промените се оказа, че от 14-те епископи словом и цифром единайсет са били сътрудници на тайните служби. Сред тях е и сегашният патриарх Неофит. По-късно, след края на следването си, г-жа Кръстева става аспирантка към БАН (Института за български език и литература) и сътрудник на казионните вестници \"Народна младеж\" и \"Средношколско знаме\".   Възнаграждението не закъснява. През 1966, когато за огромна част от населението едно пътуване в капиталистическия Запад беше немислимо, на нея ѝ разрешават да замине за Франция със стипендия от френското правителство, но с уговорката, че \"нито ще остане, нито ще се омъжи там\". Тя обаче не спазва тези две задължения, а това я превръща в \"невъзвръщенец\", както се е казвало навремето. През онези години невъзвръщенците ги съдеха, а често пъти роднините им бяха подлагани на тормоз и дори наказвани. В този случай такова нещо няма, \"Сабина\" най-спокойно от време на време дори се връща в \"родината, която е измамила\" (според тогавашната терминология). А властите проявяват великодушие и дори позволяват на родителите ѝ и на други роднини да я посещават във Франция.\" В края на статията си Илия Троянов стига до извода, че няма логика досието на Юлия Кръстева да е било изработено като фалшификат - нито от ДС преди 1989 година, нито пък от сегашните български власти. Неговият анализ завършва така: \"Съвършено неразбираемо е защо редица интелектуалци без специални познания на тематиката сега изведнъж застават зад госпожа Кръстева, сякаш сътрудничеството с бруталния потиснически апарат на тоталитарния режим е било някаква дреболия. Юлия Кръстева е носителка на наградата \"Хана Аренд\" за политическо мислене (2006) и на наградата \"Вацлав Хавел\" (2008). А това би трябвало да задължава както нея, така всички изказващи се по въпроса в много висока степен към политическата почтеност и будност.\" За Юлия Кръстева през последните дни се появиха още много публикации. Ето няколко заглавия: \"Любовни поздрави от Париж\" (\"Франкфуртер Алгемайне Цайтунг\"), \"Политически ужас и частна меланхолия\" (\"Нойе Цюрхер Цайтунг\"), \"Случаят Кръстева: да четеш между редовете в полицейските архиви\" (\"Ди Велт\"). Ето накрая още два пасажа от други вестници. Под заглавие \"Да се провери спокойно\" \"Зюддойче Цайтунг” между другото коментира: \"Френските реакции на разкритията в България са умерени. Това са много стари неща, режимите от Източния блок отдавна са в историята, а пък на базата на опита с понякога прибързаните обвинения срещу писатели и хора на изкуството след падането на комунизма, вече се е наложила по-голяма доза предпазливост. Архивните документи на тоталитарните режими трябва да се четат с едно наум, пише известната изследователка на архивите Соня Комб.\" Левият германски \"Тагесцайтунг\" излезе с предизвикателното заглавие \"Предателството на 20 век\", а в статията четем: \"Можем добре да си представим, че Кръстева се е съгласила на такава агентурна дейност, за да ѝ разрешат през 1965 да замине за чужбина. Необходимо ли е било обаче ефективно да дава на ДС информация за интелектуалците и комунистическите симпатизанти или пък за френската външна политика? (…) Днес от наказателно-правна гледна точка подобна шпионска и агентурна дейност е покрита с давност. Но тя въпреки това си остава твърде конфузна.\"  ", "date": "2018.04.11", "title": "Илия Троянов за случая \"Юлия Кръстева\": Шпионирала е свои колеги в полза на България"}
{"url": "http://epicenter.bg/article/Rodni-i-chuzhdi-izpalniteli-skarbyat-za-Toncho-Rusev/151538/6/0", "text": "Снощи ни напусна големият български композитор Тончо Русев. Тъжната новина сподели семейството му:    Написал над хиляда песни, спечелил десетки престижни награди на български и международни музикални конкурси, Тончо Русев оставя диря в българската естрадна музика.        написа в личния си профил  . Певецът публикува и песните си \"Телефонна любов\", \"Чудо\" и \"Клоунът\", дело на Русев.     Естрадните величия публикуваха няколко от последните интервюта на Тончо Русев с надпис:    пък се обърна към близките на Русев. Певецът сподели с феновете си и последните думи на композитора към него:                          ", "date": "2018.04.11", "title": "Родни и чужди изпълнители скърбят за великия Тончо Русев"}
{"url": "http://epicenter.bg/article/-quot-Levski-quot--bi--quot-TsSKA-Sofiya-quot--s-2-0/151604/8/0", "text": "\"Левски\" победи \"ЦСКА-София\" с 2:0 като символичен гост в първия мач от 1/2-финала за Купата на България по футбол. Двубоят се игра на Националния стадион \"Васил Левски\" пред около 15 000 зрители, предаде Спортал. И двата гола за \"сините\" отбеляза бившият нападател на ЦСКА Серджиу Буш в началото на двете полувремена. Румънецът откри резултата в 7-ата мин. след центриране по земя отдясно на Габриел Обертан. Французинът асистира по подобен начин и за второто попадение в 46-ата минута. Взаимодействието между Обертан и Буш можеше да доведе и до хеттрик за нападателя, но ударът му в 73-тата мин. бе отклонен в напречната греда от вратаря на \"червено-белите\" Витаутас Черняускас. \"ЦСКА-София\" имаше няколко възможности да се разпише поне почетно, но пропуски от добри позиции направиха Хеан Бланко и Рафаел Енрике. Треньорът Стамен Белчев не можеше да разчита на редица свои титуляри, като заради контузии и наказания не играха звездите Фернандо Каранга, Станислав Манолев, Жеферсон и Кирил Десподов. Проблемите за \"ЦСКА-София\" се увеличиха още повече в 22-рата мин., когато заради травма в глезена играта принудително напусна Едвин Джеси. Холандецът бе изнесен на носилка, като има съмнения дори за фрактура. Реваншът е на 25 април, отново на Националния стадион. Организацията на днешния двубой, който започна в 18 ч., предизвика огромни задръствания в центъра на София в час пик. Заради затворените отсечки от бул. \"Евлоги и Христо Георгиеви\" и ул. \"Й. В. Гурко\" хиляди автомобили и десетки коли на градския транспорт се оказаха блокирани в продължение на повече от час из обиколните трасета. Колони се образуваха дори по кварталните улици в широкия център. По предварителна програма мачът трябваше да се играе от 20 ч., но по желание на МВР и с настояване на министър-председателя Бойко Борисов началният час бе изтеглен. Официалният мотив бе по-ранното приключване на срещата с цел избягване на евентуални сблъсъци между агитките в тъмната част от вечерта.", "date": "2018.04.11", "title": "\"Левски\" би \"ЦСКА-София\" с 2:0"}
{"url": "http://epicenter.bg/article/Rosen-Plevneliev-i-Desi-Banova-vdigat-svatba-za-1-milion-v-Gartsiya/151569/10/99", "text": "Синоптичката Деси Банова и експрезидентът Росен Плевнелиев трескаво се стягат за сватбеното тържество, което ще е в Гърция, пише \"Галерия\".   Напук на твърденията, че церемонията ще бъде дискретна, тя ще се превърне в пищно и разточително тържество.   Сватбата ще бъде край градчето Уранополи, където Плевнелиев има баровско имение. Въпреки, че палатът на бившия президент е огромен, той няма да подслони гостите. Само кумовете и най-близките приятели на двойката ще отседнат там. Около 200 от поканените ще бъдат настанени в най-тузарския петзвезден комплекс в района. Нощувката там е 500 евро на вечер и простите сметки показват, че само за двудневния престой на сватбарите Плевнелиев ще похарчи близо 400 хил. лева. За по-специалните гости домакинът е наел тузарски вили, които ще му струват още поне 200 бона.   Церемонията ще бъде озвучена от тиха класическа музика, а първият танц на Плевнелиеви най-вероятно ще бъде на фона на хит на Тина Търнър, която е любима певица на Деси.   Роклята на булката вече е избрана от скъп бутик в Милано и струва 45 000 лева. От Италия щяла да пристигне и дантелена рокля за дъщерята на Банова. Визията на Деси ще бъде допълнена от наниз от естествени перли, а халките били от платина, инкрустирани с диаманти. Общата стойност на бижутата била 30 000 лева.   Като се тегли чертата накрая се оказва, че Плевнелиев ще похарчи близо 1 милион лева за организирането на сватбата и лъскавата опаковка.   Сумата не е притеснителна за политика, чиито банкови сметки са солидни от години. Всеизвестно е, че колкото и финансовото състояние да не гарантира лично щастие, в повечето случаи помага на любовта и е по-силно от най-качествената виагра, допълва изданието.", "date": "2018.04.11", "title": "Росен Плевнелиев и Деси Банова вдигат сватба за 1 милион в Гърция"}
{"url": "http://epicenter.bg/article/Amal-Kluni-za-lyubovta--Ne-vyarvah--che-shte-mi-se-sluchi/151571/10/100", "text": "Амал Клуни балансира между майчинството, кариерата си като международен защитник и брака си с холивудската звезда Джордж Клуни.   40-годишната адвокатка по човешки права застава пред обектива на Ани Лейбовиц за корицата на майския брой на Vogue. Амал стана майка на близнаците Ела и Александър през юни 2017 г. Тя споделя пред списанието, че те вече говорят , споделя красавицата и добавя: 56-годишният Клуни споделя, че тя е главата на семейството. , споделя актьорът пред Vogue.  Амал и Джордж се срещат през 2013 г., когато общо приятел завежда Амал в къщата на Клуни на езерото Комо в Италия. Двамата си говорят до късно през нощта.  казва Джордж. Амал също била силно заинтригувана от него.  , споделя Амал за влюбването. И допълва, че не е била сигурна, че на нея някога ще ѝ се случи. признава красавицата. След като вече е срещнала Джордж, тя допълва:   ", "date": "2018.04.11", "title": "Амал Клуни за любовта: Не вярвах, че ще ми се случи"}
{"url": "http://epicenter.bg/article/Mariya-Ilieva--Imam-stresiran-zhivot--ne-sam-i-na-20-godini/151576/10/100", "text": "Мария Илиева се появи в предаването \"На кафе\" с кокетна черна блуза, разкриваща пищното й деколте.   Големият бюст на родилата в края на януари певица бе подчертан от дълбоко деколте тип \"лодка\". , разказа Мария Илиева. , каза още певицата, цитирана от \"Блиц\". И добави, че вече е спряла да кърми. Мария засегна и темата за бащата на Александър: Тя разкри и как се чувства, съчетавайки майчинството с кариерата и известността:", "date": "2018.04.11", "title": "Мария Илиева: Имам стресиран живот, не съм и на 20 години"}
{"url": "http://epicenter.bg/article/Lilyana-Pavlova--Parvite-tri-mesetsa-ot-balgarskoto-evropredsedatelstvo-minaha-uspeshno/151522/2/0", "text": "\"Първите три месеца от българското европредседателство минаха успешно. Процесите в Европа са динамични и изискваха и разговори и търсене на компромис за тях. Постигнахме напредък и успяхме дори на скептиците да докажем, че имаме експертната подготовка. Приключихме досиетата свързани с околна среда и климат, с отпадъците, въглеродните емисии, финансирането на политическите партии, командироването на работниците\", съобщи пред БНТ министърът за българското европредседателство Лиляна Павлова.   \"Постигнахме голям успех, с преговори държава по държава, за да убедим всяка от държавите за необходимостта от парламентарен контрол на \"Европол\". Тук господин Цветанов има много голяма заслуга\", каза още тя.   \"Предложихме чисто нова философия как да подходим към темата с мигрантите. Предлагаме на процеса да се погледне глобално, още на вход на границата да се направи анализ кой има нужда от убежище. Това ще е темата на слведващите три месеца, да постигнем напредък по тази нова философия и законодателен пакет\", коментира Павлова.   \"За нас беше изключително важна срещата с Турция, защото тя възобнови диалога с ЕС. Дадена е заявка за следваща среща на високо ниво. Турция е важен икономически партньор, както и в оластта на сигурността, затова е важно да продължи разговора по проблемите на митграцията и на сигурността\", заяви министърът.   Павлова нарече \"разбираема\" реакцията на Испания по отношение на срещата за Западните Балкани, предвид ситуацията с Каталуния. \"Търсим компромис, дипломатичния начин, така че да постигнем съгласието на всички страни, така че срещата да се случи. Ние се надяваме това да даде перспектива за 10-15 години какво ще се случи с региона\", каза още Павлова.   Тя съобщи, че до момента има 17 900 медиини публикации за България, от които само 5% са негативни, а основни теми са сигурност, миграция и Балкани.   Павлова коментира и срещата на върха Европейски съюз – Западни Балкани на 17 май в София. Още преди година, когато определяхме приоритетите си за европредседателството, бяхме наясно, че темата за Западните Балкани не е напълно консенсусна, но целта ни беше да сме мост между държавите. Опитваме са да намерим компромисното решение тази среща да се проведе в София във формат 28+6. Търсим дипломатичния начин, по който това да се случи и се надявам да се справим с това нелеко предизвикателство. Надяваме се, че декларацията от срещата в София да бъде индикация за това какво ще се случва в следващите 10-15 години на Балканите, каза още Лиляна Павлова. Прочети повече на: https://www.novini.bg/news/476858-%D0%BB%D0%B8%D0%BB%D1%8F%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D0%BA%D0%B2%D0%BE-%D0%BF%D1%80%D0%B5%D0%B4%D1%81%D1%82%D0%BE%D0%B8-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-(%D0%B2%D0%B8%D0%B4%D0%B5%D0%BE).ht", "date": "2018.04.11", "title": "Лиляна Павлова: Първите три месеца от българското европредседателство минаха успешно"}
{"url": "http://epicenter.bg/article/D-r-Tanya-Andreeva--Sistemata-v-zdraveopazvaneto-e-sistema-na-bedni-i-bogati/151526/2/0", "text": "Преминаваме към модел на бюджетиране - държавата казва всеки един ресурс как да бъде разпределен. Това е много порочно и води до влошаване на качеството. Това каза в „Денят започва” на БНТ бившият министър на здравеопазването д-р Таня Андреева по повод новия реимбурсен списък на болниците.  По думите й пациентите са се превърнали в клинични пътеки, което изкривява и картината на заболеваемостта на българите. Оттук и невъзможността да се определят приоритети.   „Не можеш да говориш за висока смъртност, за ниска раждаемост, а да нямаш приоритети. Не е ясно кое е приоритетът на държавата – дали хроничните болести, дали сърдечните, дали диабетът. Когато имаш малък ресурс, трябва да имаш ясен приоритет къде можеш да помогнеш, заяви д-р Андреева.  „В момента системата в здравеопазването ни е система на богати и бедни. Работещият модел е НЗОК да покрива един основен пакет, а всичко останало да бъде покрито от доброволно здравно осигуряване. Касата вече не може да издържа на конкурентната дейност в здравеопазването и в един момент се получава конфронтация между лекарите и пациентите, а в случая нито едните, нито другите са виновни”, коментира бившият здравен министър.  „Повече така не може да се продължава – да се наливат средства в дупки”, каза националният консултант по инвазивна кардиология проф. Иво Петров. Нещата трябва да се структурират принципиално. Трябва да се използва структурата на социалния стълб на НЗОК, за да бъде българският народ по-здрав. Трябва да има и допълнително здравно осигуряване, както е във всички работещи здравни системи в света. Това е солидарният здравен модел, категоричен е проф. Петров.", "date": "2018.04.11", "title": "Д-р Таня Андреева: Системата в здравеопазването е система на бедни и богати"}
{"url": "http://epicenter.bg/article/Advokat-Marin-Markovski/151527/2/0", "text": "\"В действащите закони за екстрадация в България има възможност Желяз Андреев да не бъде екстрадиран в САЩ\", заяви в предаването \"Здравей, България\" по Нова телевизия адвокат Марин Марковски.Той коментира казуса с българина Желяз Андреев от Добрич, работил в колцентър, чиято екстрадиция се иска от САЩ.   Според адвокат Марковски дали младежът ще бъде предаден на САЩ зависи от Добричкия Окръжен съд и от Варненския Апелативен съд. \"Категорично законодателят ни дава право това да се реши от магистратите в България. За да се екстрадира един българин, не се преценява дали е виновен или не, това се разследва само от другата държава, а се преценява дали извършеното от него престъпление е престъпление по законите в България. Реално така Желяз Андреев се измъква. Следователно сега дори не трябва той да бъде задържан\", посочи адвокат Марковски. \"Когато няма престъпление по нашия закон, не може да бъде екстрадиран. Прокуратурата обаче казва, че Желяз е извършил престъпление в документи и контрабанда\", продължи той.   „Собствениците на компанията са араби, те са екстрадирани в Америка и са получили около 15 – 16 месеца затвор след спогодба. Но това не значи, че нашето момче трябва да отиде там“, заяви  Марин Марковски и добави, че е необяснимо защо прокуратурата е вкарала обвинение, за което дори не се знае дали съществува в молбата на САЩ за екстрадация.", "date": "2018.04.11", "title": "Адвокат Марин Марковски: Има възможност Желяз Андреев да не бъде екстрадиран!"}
{"url": "http://epicenter.bg/article/Maya-Manolova--Po-dogovora-sas-SASht-sme-dlazhni-da-ekstradirame-balgari-bez-dokazana-vina/151530/2/0", "text": "\"Би следвало да има повече превенция и контрол за престъпленията с кучета. Трябва да се завишени санкциите. Не се съмнявам, че по случая с нахапаното 6-годишно дете ще има наказаният.\" Това каза националният омбудсман Мая Манолова в ефира на БТВ. Тя коментира случая с 6-годишното момченце, нападнато от ротвайлер. След това разговорът в студиото се насочи към друг случай - с Желяз Андреев от Добрич, чиято екстрадиция иска САЩ. Младежът е обвинен в Америка в нарушение на ембаргото със Сирия.   „Договорът за екстрадиция със САЩ е ратифициран през 2008 г. Омбудсманът няма отношение по екстрадициите, отбеляза Манолова. Тя посочи какво и следва за Желяз Андреев. По думите й трябва да се изчака решението на съда. Тя допусна, че днес ще бъде решено Андреев да остане в ареста, след което в 60-дневен срок трябва да се установи вината му и да се реши дали да се екстрадира в САЩ. „По договорите с другите държави не сме длъжни да предаваме български граждани, за да бъдат съдени в друга държава, за разлика от договора с Америка. Това обаче може да се промени“. „Извършването на престъпление води до носене на отговорност, независимо дали си служител или управител. Обвинението е за умишлено престъпление. Той е знаел какво прави“, каза Манолова.   Омбудсманът коментира и промените, засягащи фалитите на работодатели. „Промяната на закона бе свързана с много емоции и атаки срещу институцията на омбудсмана. Те вече дават резултати. 3500 души са подали заявления за обезщетения от Фонда за гарантиране на Работниците трябва да имат специална защита на трудовите си права“, увери Манолова Тя предупреди и за изтичащите срокове за обезщетения. „За работодатели, обявени в несъстоятелност след 1 февруари 2015 г., работникът трябва да подаде заявление за дължимите суми към НОИ до 31 май. „България е в топ 5 по свръхзадълженост и невъзможност на гражданите да си обслужват кредитите. Въпреки този огромен проблем интересът на депутатите е бил малък“, каза ще омбудсманът. По думите на Манолова трябва да се даде шанс на длъжниците и кредиторите да се стигне до справедливост. „С новия закон за частните фалити се дава възможност на хората да плащат разсрочено дълговете си или да се изплати голяма част от дълга, от което ще са доволни и кредиторите“.", "date": "2018.04.11", "title": "Мая Манолова: По договора със САЩ сме длъжни да екстрадираме българи без доказана вина"}
{"url": "http://epicenter.bg/article/Vzemete-si-plyushena-igrachka--ako-ne-mozhete-da-se-grizhite-za-domashen-lyubimets/151532/2/0", "text": "Вземете си плюшена играчка, ако не можете да се грижите за домашен любимец, призова Явор Гечев от фондация \"Четири лапи\". Той посочи пред Bulgaria ON AIR, че разхождането на домашни любимци в училищата е абсолютно забранено, но то не се контролира.  \"В София има инспекторат, който би трябвало да контролира това. Институциите не си вършат добре работата. Законите са добри, но прилагането куца. Контролът от общинските власти и БАБХ е на изключително ниско ниво\", коментира той.  Гечев е на мнение, че на първо място все пак трябва да бъде личният контрол, а кучетата да не бъдат оставени без контрол и възпитание или вързани на каишка по цял ден.  \"Не са виновни животните, виновни са хората. Дори да се прибегне до умъртвяване на животното във всеки такъв случай, човек надали ще се промени\", отбеляза гостът на \"България сутрин\".  Явор Гечев настоя, че отглеждането на куче трябва да се превърне в лукс, а не всеки с 50 лева да си купи \"аларма в двора\". Вземете си плюшена играчка, ако не можете да се грижите за домашен любимец, призова той.   Само за ден в столицата две деца бяха нападнати от кучета. 13-годишно момиче бе нахапано в кв. \"Абдовица\", а 6-годишно момче е в болница, след като беше нападнато от ротвайлер без намордник в двора на училище в кв. \"Гоце Делчев\".  Задържани са собственикът на ротвайлера и човекът, който го е разхождал. Вторият остава в ареста за 72 часа. Момченцето е в стабилно състояние в \"Пирогов\", но с изключително тежки наранявания. ", "date": "2018.04.11", "title": "Вземете си плюшена играчка, ако не можете да се грижите за домашен любимец"}
{"url": "http://epicenter.bg/article/Na-Svetla-sryada-se-izpalnyavat-obichai-za-plodorodie-i-dazhd-/151534/2/0", "text": "На   след Великден се изпълняват  Често през тази седмица  , които раздавали за душите на починали близки. Това е така, защото според древно поверие, раздаването на червените яйца предпазвало душите на мъртвите от превъплъщаване. На този ден сред рупците в Странджа се изпълнява  , а в Дупнишко -      В играта Ладино хоро девойките се налавят в кръг, а две от тях държат кърпа над веригата. На три пъти те разсичат хорото и всяка мома се провира през арката от кърпи. Наоколо другите пеят песен, която е адресирана към последната мома в редицата и в нея предричат за какъв момък ще се омъжи тя - за коняр, за овчар, за говедар. При   се взимат от три млади булки по един чехъл с различен цвят и се напъхват един в друг. Така се оформя кукла, наречена Мара Лишанка, забражда се и се накичва като булка със сребърни невестински накити - титрици. След това се избира мома, която трябва да е лазарувала и да има живи родители. С обредни песни момите отиват в средата на селото и се разделят в две редици, хванати за ръце. Две по две девойките  - с момата, която носи куклата, и пеят песен. Мара Лишанка им отговаря и диалогът продължава, като си предават куклата една на друга. После момите, придружени от ергени и други жени и мъже от селото, отиват на реката, \"окъпват\" куклата, измиват си лицата и се връщат в селото. Обичаят се изпълнява  , за и за да раждат деца булките.   Източник: дарик", "date": "2018.04.11", "title": "На Светла сряда се изпълняват обичаи за плодородие и дъжд "}
{"url": "http://epicenter.bg/article/Bashtata-na-napadnatoto-ot-rotvayler-dete-shte-sadi-sobstvenika/151535/2/0", "text": "Затова „ще впрегна всичките си усилия да осъдя този човек“. Това заяви в предаването „Тази сутрин“ по bTV бащата на детето Йордан Доцев. Той ще съди и собственика и вярва, че ще има възмездие.  Инцидентът стана в понеделник около 18 ч. в двора на столичното 121-во училище. 20 – 30 деца си играели, когато кучето нападнало изненадващо. Там имаше и бебета на по година-две, разказа Доцев. Кучето било пуснато да се разхожда без каишка и без намордник. До въпросния ден Доцев не го е виждал, но сподели, че всеки ден вижда кучета в дворовете на кварталните училища, макар че е забранено. „Но куче без намордник – това вече е безобразие“, каза Доцев.  Синът му Максим е в „Пирогов“. Доста е изплашен, разказа бащата.  Детето е с дълбоки рани, лекарят все още не може да го зашие, има отлепяне на фасцията и притесненията на докторите са тъканта да не некротизира. Престоят му много манипулации днес и след това ще разберем какво ще се случи, каза Доцев.  Той посочи, че ще се възползват от предложената от директорката психологическа помощ за момченцето.  Същевременно, след 24-часово задържане, собственикът на ротвайлера беше освободен, а човекът, който го е разхождал, остава в ареста за 72 часа.", "date": "2018.04.11", "title": "Бащата на нападнатото от ротвайлер дете ще съди собственика"}
{"url": "http://epicenter.bg/article/Sofiya-ostava-bez-bezplaten-parking-v-tsentara-na-grada/151537/2/0", "text": "Решението беше взето на заседание на Столичния общински съвет. Мястото е пълно с автомобили, трябва да ограничим това безразборно паркиране. Нужно е да осигурим нормално придвижване до парка. Това коментира в \"Денят започва\" на БНТ Николай Стойнев, вносител на предложението.  Ще бъдат обособени не повече от 100 места за паркиране. Ще има бариера, апарат за самотаксуване, охрана, видеонаблюдение. Таксата ще бъде конкурентна, но не е определена, като ще бъде съобразена със зоните за паркиране, каза общинският съветник от ГЕРБ.  Инвестирахме сериозни средства в развитието на градски транспорт, коментира Стойнев, като по думите му хората трябва да го използват като алтернатива на придвижването с автомобил.", "date": "2018.04.11", "title": "София остава без безплатен паркинг в центъра на града"}
{"url": "http://epicenter.bg/article/Borisov-s-nastinka-sled-Velikden/151539/2/0", "text": "Правителството ще разгледа проект на закон за изменение и допълнение на Кодекса за социално осигуряване. Това предвижда програмата за работа на Министерския съвет за седмичното правителствено заседание.   В същото време обаче странна тема прикова вниманието на министри и журналисти. А именно здравословното състояние на премиера Бойко Борисов. В началото на заседанието кашлица измъчи лидера на ГЕРБ.   Пред министрите си той сподели, че е настинал. Дали примамливо топлото време е простудило премиера покрай Великденските празници така и не стана ясно, защото заседанието започна.  ", "date": "2018.04.11", "title": "Борисов с настинка след Великден"}
{"url": "http://epicenter.bg/article/Razdelihme-problemite-v-tri-ploskosti---finasirane--kadrova-obezpechenost-i-tehnicheski-sredstva/151541/2/0", "text": "Министърът на правосъдието Цецка Цачева, която гостува в студиото на програма „Хоризонт“ на БНР с коментар по темите за екстрадицията на българския гражданин Желяз Андреев във връзка със договореностите между България и САЩ и реформата на пенитенциарната система.  По повод случая с искането за екстрадиция на Андреев в САЩ Цачева заяви, че на този етап няма възможност за отношение и реакция от страна на Министерство на правосъдието:  „Ние сме информирани. Копие от писмото, което е изпратено до Върховна главна прокуратура, е получено и в Министерството на правосъдието. Но с оглед процедурите съдът е този, който трябва да се произнесе, след което, по силата на договора за екстрадиция, подписан между България и Съединените американски щати, в рамките на 60 дни за нас тогава ще възникне задължението да осъществим тази екстрадиция. На този етап конкретните факти по случая би трябвало да са предоставени изцяло на прокуратурата и българският съд ще е този, който ще ги прецени за съответствието им и във връзка с договора за екстрадиция между България и САЩ.“  Цачева допълни: „Мисля, че не трябва да предпоставяме нещата. Просто да изчакаме хода на процедурата – такава, каквато е разписана в нашето законодателство – и когато имаме повече факти, тогава да коментираме. Мисля, че е в много ранна фаза този случай.“  Министърът на правосъдието потвърди, българското законодателство има по-голяма тежест в страната от американското: „Не трябва да се забравя, че върховенството на закона, върховенството на правото е основен принцип и ценност в Европейския съюз и принцип и ценност и в България, така че винаги трябва да се държи сметка за върховенството на закона, като се съобразят морални причини. Но всичко това трябва да бъде предпоставено в компетентността на органите така, както те се произнася по силата на закона.“  По темата за реформата в местата за изтърпяване на наказания Цачева заяви, че разглежда промените в тази област като част от подобренията в цялата съдебна система:  „Актуализираната стратегия за продължаване на реформата в съдебната система включва и пенитенциарната система – системата за изпълнение на наказания, която е част от съдебната система в широкия смисъл на думата. Съдебната власт е правораздаването, прокуратурата, магистратите, които са под контрола на Висшия съдебен съвет. Но действително се оказа, че в тази част от актуализираната стратегия е необходимо да се извърши много работа. Години и с години натрупвани проблеми! А тези проблеми не са само в недофинансирането на системата, каквото безспорно е факт, че трябва занапред да бъде изпреварващо осигурено, но и по линия на редица организационни дейности, които като че ли – от това което чувам и наблюдавам – не са по най-добрия начин решени към този момент.“  Цачева призна, че вещи, които са извън списъка на разрешените, все още могат да бъдат внесени и намерени у лишени от свобода.  Министърът на правосъдието информира, че на вчерашното национално съвещание с участието на ръководството на Главна дирекция „Изпълнение на наказанията“ и на всички началници на затвори е проведен дълъг и, по думите на Цачева „изключително откровен разговор“, с фокус върху препоръки за необходимите действия и мерки които трябва да се вземат в спешен порядък:  „Разделихме нещата в три плоскости. Първо място – финансирането, което ни е осигурено от държавния бюджет. Само през януари месец 2017 година - 10 милиона. Януари месец 2018 г. - 5% увеличение. От март месец, след срещата с премиера господин Борисов – нови 15 милиона за възнаграждения, което е справедливо, за да се опитаме да изравним основното възнаграждение на състава в двете дирекции – Главна дирекция „Охрана“, защото там нещата не са по-различни от Главна дирекция „Изпълнение на наказанията“ – с това, което се получава в системата на МВР.   Но в спешен порядък, изпълнявайки мерките, които сами си наложихме за осигуряване по-добра организация на охраната в затворите, трябва да се преосмисли техническата възможност. Много важни са надзорно- техническите средства, с които да разполага състава, човешката сила, за да може да противодейства на лишени от свобода…“  Друг много голям проблем според Цачева е кадрова обезпеченост на Главна дирекция „Изпълнение на наказанията“ и на съответните ѝ териториални поделения, тъй като според министъра на правосъдието трудът в тази сфера е непривлекателен:  „Истината е, че наплив от желаещи за постъпване на работа там няма. Има и в момента 245 свободни места. За голяма част от тях са обявени конкурси и са на различен етап от процедурата. Текучеството е много голямо.“  Цачева декларира, че до края на месеца две работни групи се очаква да актуализират щатното разписание и да потърсят вътрешни скрити резерви в системата, тоест длъжности, които не са толкова натоварени и да предложат технически средства, които да бъдат в помощ на надзорно-охранителния състав, на социалните работници и изобщо на служителите в затворите.  Министърът на правосъдието застана категорично зад промените в Закона за изпълнение на наказанията и задържането под стража (ЗИНЗС):  „Действително и в момента има работна група в Министерство на правосъдието по конкретни текстове в ЗИНЗС.За мен е много малко и кратко времето, за което действа този закон. Но още сега оценките, за това, което държавата е предприела, са позитивни. В средата на месец март Комитетът на министрите в Страсбург – този комитет за противодействие на изтезанията в затворите – даде висока оценка за работата, която България прави в тази посока.   Самият факт, че намаляват делата в Европейския съд по правата на човека, което е целта на този законопроект, означава, че той е изпълнил основната си цел. Да, чуха се гласове, че отделни текстове имат нужда от преосмисляне. Аз обаче съм категоричен противник на това при конкретна ситуация, при конкретен повод, под натиск, да се започва пореден ремонт на пореден закон. Заради това предложих и се прие от съвещанието да извършим последваща оценка на въздействието. Нека компетентни специалисти да се произнесат.   Това беше смисъла на промяната в Закона за нормативните актове ,която извършихме през 2016 година, за да се осмислят тези текстове и да се види има ли нужда от някаква нова актуализация. Но не бива с лека ръка да се отхвърли онова, което като резултат от действието на този закон, имаме и то е позитивно.“  Цачева подчерта, че не е усетила по-специално отношение към системата на затворите от страна на финансовия министър Владислав Горанов и изрази благодарността си към него и към премиера за проявеното разбиране при междуведомственото обсъждане преди внасянето на законопроекта за държавния бюджет.  Цачева припомни, че по оперативна програма „Добро управление“ са осигурени приблизително 2 милиона лева, включително за изработване на стратегия за развитие на пенитенциарната система:  „В момента ние нямаме основен документ, извън законите, които прилагаме, нямаме визията за следващите няколко години как трябва да изглежда тази система. Част от този проект е проведена обществена поръчка, подписаният договор за техническите средства…“  Освен това министърът на правосъдието даде пример и с използването на средства по Норвежкия финансов механизъм за финансиране на проекта за нов обект в системата на местата за лишаване от свобода в Дебелт. Цачева отбеляза, че и в момента министерството разполага с четири милиона и половина лева за капиталови разходи и в момента се извършват ремонтни дейности и се преустройват арести и помещения за арести в рамките на затворите.  В заключение министърът на правосъдието потвърди, че утре изтича срокът, в който трябва да приключи работата на комисията, която трябва да представи пред обществото истината за случая с последното бягство от затвора. Цачева подчерта:  „Аз разделям през тези дни двете теми: конкретният случай на бягството, където трябва да се действа съобразно правилата и закона. Ако се докаже вина, ако се докаже нарушение на трудова дисциплина - там отговорността трябва да бъде носена, както се полага.     Но не бива този инцидент да се смесва с другия въпрос – въпреки, че те са свързани и има връзка между тях – за един диалог със синдикатите, който върви от есента на миналата година, с опитите на политическото ръководство на Министерството и Главна дирекция „Изпълнение на наказанията“ чрез собствени средства и сили, с това, което държавата ни е отпуснала в рамките на бюджета, да реорганизираме системата, така че да имаме по-добър контрол върху процесите, които се случват и разбира се до минимум да бъде сведена възможността за такива бягства.“", "date": "2018.04.11", "title": "Цачева: По случая с Желяз Андреев Министерство на правосъдието няма възможност за реакции"}
{"url": "http://epicenter.bg/article/BSP-podkrepya-protestnata-nota-na-horata-s-uvrezhdaniya/151543/2/0", "text": "БСП изцяло подкрепя справедливите искания, поставени в Протестната нота на Национално представителните организации на и за хората с увреждания и протеста им днес. Това се казва в позиция на партията по повод протеста на хората с увреждания. Според предложената и засега отложена реформа от правителството на базата на експертизата на работоспособността, част от хората с намалена работоспособност над 50 % ще получат отказ за получаване на пенсия за инвалидност, а друга част ще получават частичен размер на пенсията. Пристъпва се към ограничаване на права при липса на реална възможност за трудова и социална интеграция на хората с увреждания.   Поради неспособността правителството да се справи със злоупотребите и корупцията в тази система, се наказват хората с реални увреждания. С предложените промени не се гарантира ограничаване на корупционните практики и увеличаване на контрола.   Предложената концепция не решава основните проблеми на хората с увреждания и оставя редица неизяснени въпроси. Тя има неясен характер, без времеви хоризонт и цели по-скоро икономии на финансови средства. Не се отговаря на възловия въпрос- какви права ще ползват хората с увреждания след разделянето на експертизата и как те ще бъдат гарантирани?     Не е ясно-как държавата ще се ангажира с предоставяне на условия за реално работно място и доходи от труд за хората, получили експертиза за своята работоспособност и лишени изцяло или частично от инвалидни пенсии? И досегашната оценка дава възможност за труд на част от тях, но безработицата им е близо 90 % при нищожните нива на инвалидната пенсия.   Лишаването, изцяло или частично, от инвалидна пенсия, без гаранции за възможност за цялостна интеграция - достъпна среда, адаптирани работни места, достъп до съвременни и ефективни социални услуги, адекватни нива на добавките за социална интеграция, е просто стремеж за търсене на икономии, за ограничаване на разходи от една от най-онеправданите социални групи. Не се отчита острата необходимост от продължаващо лечение и рехабилитация за стабилизирането на здравословното състояние на освидетелствените лица. Положението на хората с увреждания по-скоро ще се влоши.   Отдавна ГЕРБ манипулират общественото мнение, че броят на инвалидите в България е много голям. Управляващите стигнаха дотам-да противопоставят големи обществени групи и да обещават бъдещо увеличение на пенсиите за осигурителен стаж и възраст само след намаление на броя на инвалидните пенсии. Реалността е друга. В България хората с увреждания са около 8 %, при 16 % средно за ЕС, заявяват от БСП.   Концепцията на управляващото мнозинство за реформиране на експертизата на работоспособността не решава нито един от проблемите за: Адаптирана и достъпна среда; Достъпно здравеопазване и рехабилитация; Конкретно насочено образование и обучение; Развитие на социалната икономика; Реална възможност за трудова заетост и достъп до адаптирани работни места; Качествени и достъпни социални услуги; Адекватни нива на инвалидните пенсии; Адекватни размери на интеграционните добавки и обвързването им с цената на живота; Равнопоставеност на финансовата подкрепа за децата с увреждания и тези навършили 18 г.; Осигуряване на хората с увреждания на компенсиращ доход, обвързан с увеличените разходи за лечение, хранене, медицинска и социална рехабилитация, обучение и преквалификация, транспорт, достъп до информация, социални услуги и др.; Намаляване на административната тежест и подобряване на обслужването.", "date": "2018.04.11", "title": "БСП подкрепя протеста на хората с увреждания: Правата им не са гарантирани"}
{"url": "http://epicenter.bg/article/Nikolina-Angelkova--Turisticheski-inspektorat-shte-sledi-spazvat-li-se-iziskvaniyata-v-hotelite/151546/2/0", "text": "Това съобщи за предаването \"Здравей, България\" на Нова телевизия министърът на туризма Николина Ангелкова на фона на оплакванията от лоши условия в редица хотели у нас.     Тя изтъкна, че инспекторатът ще се грижи само за последващия контрол.  Ангелкова коментира казуса с мизерията в тризвезден хотел в Чифлика, от която преди месец се оплакаха зрители на NOVA. Тя уточни, че за да се отнеме категорията на един хотел, Комисията за защита на потребителите (КЗП) трябва да подаде искане за това: \"И до ден днешен ние не сме получили такова искане. Но от 4 април хотелът е затворен\".  Според мен слабото звено е в КЗП. Ние не знаем кои са много от хотелите и затова разчитаме на сигналите. В момента чакаме някакъв друг орган да ни сигнализира, ако реши, за да можем да стартираме процедура за отнемане на звезди\", обясни министърът и допълни, че в Министерството на туризма вече действа телефон за сигнали и нередности по хотелите.", "date": "2018.04.11", "title": "Николина Ангелкова: Туристически инспекторат ще следи спазват ли се изискванията в хотелите"}
{"url": "http://epicenter.bg/article/Skriha-Yuliya-Skripal-vav-voenna-baza/151516/7/0", "text": "След като вчера бе съобщено, че Юлия Скрипал е изписана от болницата и е на „сигурно място“, днес медиите на Острова излязоха с информация за вероятното място. Според Тhe Sun пострадалата от отравяне с Новичок е настанена в британска военна база.  Предполага се, че с нея има и лекари, които следят за здравето й. Според експерти, дори след подобряването на Юлия, последствията от нервно-паралитичната отрова може да се проявят и да застрашат живота й.  Руското посолство в Лондон продължава с опитите си да си осигури среща с Юлия, но засега това не се разрешава от британските власти, съобщиха руски медии.     ", "date": "2018.04.11", "title": "Скриха Юлия Скрипал във военна база"}
{"url": "http://epicenter.bg/article/Helikopter-Mi-8-se-razbi-v-Habarovsk--shest-dushi-zaginaha/151523/7/0", "text": "Шест души загинаха, след като вертолет Ми-8 се разби на улица в град Хабаровск, Русия, съобщи ТАСС, цитирана от Дир.бг. При удара в земята вертолетът се е запалил и изгорял. Няма пострадали здания, но се съобщава за шест жертви, пътуващите в машината. Мястото на инцидента е отцепено.  От авиокомпанията \"Восток\", на която е вертолета,  не коментират случая.  \"Никой от началниците не е на място. Нямаме пресслужба\", заявиха от там за ТАСС.    В момента в Хабаровск вали дъжд, на места има гъста мъгла.  По предварителни данни вертолетът е извършвал учебен полет.    ", "date": "2018.04.11", "title": "Хеликоптер Ми-8 се разби в Хабаровск, шест души загинаха"}
{"url": "http://epicenter.bg/article/Erdogan-skochi-na-bogatite-na-petrol-arabski-darzhavi--Vie-ste-bezuchastni-kam-nuzhdaeshtite-se-ot-pomosht/151524/7/0", "text": "На около 6 млрд. долара възлизат хуманитарните помощи, които Турция е осигурила за нуждаещите се по света. По този показател страната се нарежда на второ място след САЩ. Това заяви турският президент Реджеп Ердоган на среща с координаторите на турската Агенция за сътрудничество и развитие (ТИКА).  Ердоган обвини богатите на петрол мюсюлмански държави, че остават безучастни към нуждаещите се от помощ хора в собствените си и в други страни по света.  \"От тази трибуна се обръщам специално към богатите на петрол мюсюлмански държави. Само да бяхте решили да давате по определен \"зекят\" (задължителна ислямска милостиня, един от петте стълба на исляма) на тези бедни, страдащи страни, вероятно в света нямаше да останат бедни хора\", каза Ердоган.  По думите му целта на Турция сега е да увеличи хуманитарните помощи за нуждаещите се в различни страни и по този показател да надмине дори САЩ и да заеме първото място в света. Турция планира да увеличи хуманитарните помощи до 7,2 млрд. долара. По официални данни ТИКА, която бе основана през 1992 г. разполага с над 60 офиса за координиране на програми и проекти за хуманитарни помощи, които се помещават в 58 страни по света. Турската страна планира да увеличи броя на координационните офиси и да прибави нови,за да може да оказва навременна и още по-ефективна помощ на нуждаещите се по света, отбелязва БТА.", "date": "2018.04.11", "title": "Ердоган скочи на богатите на петрол арабски държави: Вие сте безучастни към нуждаещите се от помощ"}
{"url": "http://epicenter.bg/article/Kongresat-na-SASht-gotvi-novi-sanktsii-sreshtu-Rusiya--Moskva-Tova-e-istinska-ikonomicheska-voyna-/151525/7/0", "text": "В Конгреса на САЩ започна обсъждане на нови финансови санкции срещу Русия, които да засилят действащия санкционен режим, съобщава The Hill.   За разлика от предишния санкционен закон, който включваше възможността за санкции по отношение на руския държавен дълг, новият закон е значиетлно по-суров, пише изданието.   Законопроектът предвижда пълна забрана за американски граждани да извършват финансови операции с компании, които разполагат с ценни книжа от руския държавен дълг, е подготвен от конгресмените Хоакин Кастро и Майкъл Търнър. Документът, наречен \"Акт за солидарност с Великобритания против нарушенията на Русия\" е разработен като отговор на отравянето на бившия руски шпионин Сергей Скрипал и дъщеря му Юлия в Солсъри. Вносителите на законопроекта наричат случилото се \"безсъвестни опити на руското правителство да нарушава международното право\" и \"руска агресия по отношение на емигранти, дисиденти и демократични активисти\".   Ако законопроектът бъде одобрен, граждани на САЩ няма да могат да купуват облигации на руски банки, контролирани от държавата - \"Сбербанк\", ВТБ, \"Газпромбанк\", \"Банк Москва\", \"Роселхозбанк\", \"Промсвязьбанк\" и ВЕБ.   Документът предвижда и усилване на санкциите против самите държавни руски банки: блокират се всякакви операции с всяка от седемте кредитни организации, включени в черния списък. Забраняват се и сделки с техни активи.   Председателят на Руския съюз на промишлеността Александър Шохин нарече законопроекта \"акт на истинска икономическа война\", по-жесток отколкото изолацията, на която беше подложена икономиката на СССР по време на Студената война.  По данни на руската Централна банка, на чужди инвеститори принадлежат 34% от всички облигации на държавния заем на обща стойност 2,27 трлн рубли.  ", "date": "2018.04.11", "title": "Конгресът на САЩ готви нови санкции срещу Русия. Москва: Това е истинска икономическа война!"}
{"url": "http://epicenter.bg/article/Nay-malko-21-ubiti-pri-opit-za-masovo-byagstvo-ot-zatvor/151531/7/0", "text": "Това съобщи ТАСС и Dir.bg. Опитът за бягство бил поддържан от тежко въоръжена група извън затвора, а някои затворници също били въоръжени. Съучастниците се опитали да взривят стена от затвора \"Санта Изабел\" в щата Пара.  Полицията отвърнала със стрелба. Убити са 20 затворници и съучастници и един надзирател. Други петима надзиратели са ранени, един от тях тежко.  В подкрепление пристигнаха елитни полицейски части. По данни на Националния съвет на правосъдието този затвор е предвиден за 432 затворници, а в него е имало най-малко 632-ма.  По официални данни от 2016 г. в бразилските затвори има около 726 712 затворници души, което поставя 207-милионната страна на трето място в света.  Правозащитниците редовно критикуват състоянието на затворите в Бразилия, които са пренаселени и частично контролирани от престъпни групировки. Там редовно избухва насилие при бягства или метежи и заради сблъсъци между отделни престъпни групировки.  През януари 2017 г. в затвор в северния град Манаус бяха убити 56 души.", "date": "2018.04.11", "title": "Най-малко 21 убити при опит за масово бягство от затвор"}
{"url": "http://epicenter.bg/article/Tereza-Mey-ne-e-pokanena-na-svatbata-na-prints-Hari-i-Megan-Markal-/151536/7/0", "text": "Министър-председателят на Великобритания г-жа Тереза Мей не е поканена на сватбата на принц Хари и Меган Маркъл на 19 май, оповести правителствен говорител, цитиран от Ройтерс.   Гости на сватбата ще са хора, които имат директни взаимоотношения с единия или двамата членове на бъдещата брачна двойка, поясниха от кралския двор.    \"Решено бе, че не се изисква официален списък с политически лидери от Великобритания и чужбина за сватбата на принц Хари и Меган Маркъл - заяви говорител на принц Хари. - Британското правителство бе консултирано за това решение.\"   Правителственият говорител допълни, че параклисът Сейнт Джордж в замъка Уиндзор е значително по-малък от Уестминстърското абатство, където по-големият брат на Хари, принц Уилям се ожени за Кейт Мидълтън през 2011 г. в присъствието на редица правителствени ръководители. Източник: Новини.бг", "date": "2018.04.11", "title": "Тереза Мей не е поканена на сватбата на принц Хари и Меган Маркъл  "}
{"url": "http://epicenter.bg/article/Tramp-obmislya-da-udari-oshte-po-zhestoko-Siriya-v-mashtabna-i-prodalzhitelna-operatsiya/151542/7/0", "text": "На вниманието на американския президент Доналд Тръмп са предоставени няколко варианта за използване на сила срещу Сирия в отговор на предполагаемото използване на химическо оръжие в град Дума, предава БГНЕС. Опциите включват нанасянето на ракетни удари по няколко цели в течение на повече от един ден, съобщи вестник „Ню Йорк Таймс“, позовавайки се на източници в Белия дом.  Тръмп заедно със своите съветници е разгледал плановете за нанасяне на по-жесток удар срещу Сирия, отколкото преди година, когато беше атакувано военно летище в сирийската провинция Хомс. В Белия дом смятат, че идентична силова акция този път няма да има нужното въздействие върху действията на Дамаск. По тази причина вариантите за действия на САЩ предвиждат сценарий за по-разгърната и продължителна операция, уточнява изданието.  В началото на април 2017 г. по заповед на американския президент беше нападнато летището в провинция Хомс, по което бяха изстреляни 59 крилати ракети „Томахоук“. Вашингтон нарече тази операция отговор на предполагаемото използване на химическо оръжие в провинция Идлиб на 4 април същата година.  Ударната група на ВМС на САЩ начело с атомния самолетоносач „Хари Труман“ ще тръгне днес от американското пристанище Норфолк, щата Вирджиния, за да патрулира в района на Близкия изток, съобщиха представители на ВМС на САЩ. Самолетоносачът ще бъде придружаван от ракетен крайцер и четири есминца. Разгръщането на тази ударна група става на фона на изострянето на ситуацията в Сирия, предизвикана от твърденията за използване на химическо оръжие през почивните дни св сирийския град Дума.   В понеделник американският президент Доналд Тръмп заяви, че в течение на 24-48 часа ще реши дали в тази връзка ще използва военна сила срещу сирийските власти. Разположеният в Брюксел европейски оператор NMOC предупреди официално авиокомпаниите да преразгледат маршрутите на полетите си в Средиземно море, пише в същото време руското издание „Московский комсомолец“, цитирано от Фокус. В съобщението на авиооператора се казва, че през следващите 72 часа е възможно да бъдат нанесени ракетни удари по Сирия и това се разглежда като заплаха за гражданската авиация. Сред компаниите, които са получили предупреждение, има и такива от Русия и страните от Общността на независимите държави (ОНД).", "date": "2018.04.11", "title": "Тръмп обмисля да удари още по-жестоко Сирия в мащабна и продължителна операция"}
{"url": "http://epicenter.bg/article/Aleks-Aleksiev--Dvizhim-se-pochti-sigurno-kam-nova-voyna-v-Siriya/151544/7/0", "text": "Движим се почти сигурно към нова война в Сирия. Това каза за сутрешния блок „Добро утро, България“ на радио „Фокус“ Алекс Алексиев, председател на Центъра за Балкански и Черноморски изследвания, за случая с предполагаемата химическа атака в сирийския град Дума.   Той допълни, че руското вето в ООН за изпращане на независими експерти, потвърждава, че виновната страна е Сирия.  „Вървим към война и това е нещо, което отдавна можеше да се очаква, защото виждаме действията от страна и на Сирия, и на Хизбула, а Израел надали ще позволи Иран да се разполага както поиска в Сирия. Важният въпрос е защо Русия се поставя в такава губеща позиция“, допълни Алекс Алексиев. Той каза още, че Европа трябва да се солидаризира със САЩ и да разбере, че проблемът е неразрешим без конкретни мерки. Алексиев прогнозира, че бъдеща война е възможна при настоящата подкрепа от страна на Русия към Сирия.", "date": "2018.04.11", "title": "Алекс Алексиев: Движим се почти сигурно към нова война в Сирия"}
{"url": "http://epicenter.bg/article/Ungarskite-opozitsionni-vsekidnevnitsi-namalyaha-s-50--za-den/151549/7/0", "text": "Спира издаването на единия от двата опозиционни всекидневника в Унгария – „Мадяр Немзет”. От днес вестникът вече няма да излиза. От ефир слиза и радио „Леншид”, а в ТВ канала „ХирТВ” ще има тежки съкращения. За това съобщи БТВ. Изданието съществува от 80 години. За спирането му официални се посочват финансови проблеми, но вероятно сред причините е и изострени отношения между издателя и премиера Виктор Орбан. Собственикът – магнатът Лайош Шимичка, някога беше близък приятел на Орбан, но на последните парламентарни избори в неделя бе негов основен конкурент. Той застана зад ултранационалистите от „Йоббик”, които също се оказаха „прелъстени и изоставени” от управляващите, които си присвоиха техните политики и реторика и така ги маргинализираха в политическия живот на страната. По време на предизборната кампания вестникът публикува разследвания за корупция около премиера. Според анализатори Шимичка в крайна сметка ще излезе от медийния бизнес.  ", "date": "2018.04.11", "title": "След като Орбан спечели четвърти мандат: Унгарските опозиционни всекидневници намаляха с 50% за ден"}
{"url": "http://epicenter.bg/article/Bashar-Asad-evakuiran-v-Iran-/151554/7/0", "text": "Сирийският президент Башар Асад е напуснал страната и се е евакуирал със семейството си в Иран.   Причината - страх от предстоящите военни удари на САЩ, Франция, Израел и Великобритания, съобщи агенция Erem News. Според дубайската агенция, елитни части на иранския Корпус на стражите на ислямската революция напълно секретно са организирали бягството на Асад от Дамаск.   Заедно с президента са евакуирани и членовете на семейството му. Информацията бе опровергана от руски депутат от Държавната Дума и държавната руска агенция \"Новости\".   Според руските представители, Асад не е напускал Дамаск дори при по-тежки обстоятелства, когато неговите войски контролираха много по-малка част от територията на страната, отколкото в момента. Затова слуховете за бягството на Асад са наречени от руснаците \"дестабилизиращи и търсещи начин да всеят страх в частите, верни на сирийския президент\".", "date": "2018.04.11", "title": "Башар Асад евакуиран в Иран?"}
{"url": "http://epicenter.bg/article/Zapochna-parvata-Sedmitsa-na-modata-v-Sauditska-Arabiya-/151558/7/0", "text": "Започна първата Седмица на модата в Саудитска Арабия, където престолонаследникът принц Мохамед бин Салман предприе големи социални реформи, предаде Франс прес.   Дефилетата са организирани пред ентусиазирана публика, съставена изключително от жени.   Досега арабска Седмица на модата, смятана за международно събитие със същата значимост, като тази на дефилетата в Париж или Милано, се организираше единствено в Дубай, столицата на модата в района на Персийския залив. Сега версия на арабската Седмица на модата вече има и в Рияд, макар че е забранена за фотографи и е резервирана за публика, съставена от жени.   Големи имена в сектора на модата, като Жан Пол Готие и Роберто Кавали, представят свои колекции редом с модни дизайнери от Саудитска Арабия, сред които Аруа ал Банауи и Машаел Алраджи.   \"В Саудитска Арабия винаги е имало интерес към модата - увери принцеса Нура Бинт Фейсал ал Сауд, която е почетен президент на събитието, организирано в хотел \"Риц-Карлтън\" в Рияд. - Нашият моден съвет се опитва да изведе модната индустрия в Саудитска Арабия на невиждано досега ниво\".   Второ издание на Седмицата на модата в Саудитска Арабия е планирано за октомври. Модните дефилета в Дубай пък ще се състоят от 9 до 12 май. Източник: новини.бг", "date": "2018.04.11", "title": "Започна първата Седмица на модата в Саудитска Арабия  "}
{"url": "http://epicenter.bg/article/Samolet-s-200-dushi-na-borda-se-razbi-v-Alzhir/151552/7/0", "text": "Това съобщиха Асошиейтед прес и ТАСС, като се позоваха на местните власти, предаде БТА. Говорител на алжирската Гражданска защита заяви, че по предварителни данни жертвите са 181. Той уточни, че има оцелели пътници, които са силно обгорени от запалилия се корпус след падането на самолета. На мястото на катастрофата работят над 300 спасители. Сред загиналите са 26 членове на подкрепяния от Алжир Фронт Полисарио, борещ се за независимост на Западна Сахара - оспорвана територия, анексирана от Мароко.   Самолетът, летящ по маршрута Буфарик-Тиндуф-Бешар в югозападната част на Алжир, падна в нива няколко минути след излитане от летището на военната база в Буфарик, на 50 км от южно от столицата Алжир. Веднага след удара в земята самолетът се запали.        Това сочат уточнени данни, съобщени от алжирската държавна телевизия и цитирани от ТАСС и БТА.   Двайсет и шест от пътниците са били от Западна Сахара.   По-рано телевизия \"Ал Арабия\" информира, че според армейски източници в самолета е имало около 200 военнослужещи.   Говорител на Гражданска защита каза, че самолетът е трябвало да направи междинно кацане в Тиндуф, Югозападен Алжир, където живеят много бежанци от съседна Западна Сахара - спорна територия, анексирана от Мароко, предаде Асошиейтед прес.   По данни на осведомителната агенция Алжери прес сервис (АПС) самолетът е пътувал за селището Башар в югозападен Алжир.   Ил-76 - произвеждан в Съветския съюз и Русия, е паднал в нива минути след излитането от летището на военната база в Буфарик южно от столицата Алжир. Веднага след катастрофата машината е избухнала в пламъци.   Спасители претърсват района, натам се насочват и десетки коли на гражданската защита, посочва ТАСС.", "date": "2018.04.11", "title": "Самолет се разби в Алжир 181 души са загинали, има оцелели (Обновена)"}
{"url": "http://epicenter.bg/article/-Vseki-e-rabotosposoben-spored-vazmozhnostite--obrazovanieto-i-kvalifikatsiyata-si/151551/2/0", "text": "Всеки е работоспособен според възможностите, образованието и квалификацията си. Това каза за БТА Адриана Стоименова, заместник-председател на Националния съвет за интеграция на хората с увреждания към Министерския съвет и изпълнителен директор на Центъра за психологически изследвания.   Протестиращи хора с увреждания настояват концепцията за експертиза на работоспособността да бъде изтеглена и преработена Вчера здравният министър Кирил Ананиев обяви, че по указание на премиера Министерството на здравеопазването оттегля предложенията за промени в медицинската експертиза, а социалният министър Бисер Петков увери, че въвеждането на системата за експертиза на работоспособността цели да подобри условията за реализация на хората с  увреждания на пазара на труда, а не да отнема придобити права. Петков посочи, че лице, което може да работи, и което отговаря на условията за получаване на пенсия за инвалидност, няма да бъде лишено от възможността да я получава.  Според Адриана Стоименова обаче това не е така. Тя посочи, че ако човек бъде оценен като работоспособен, той губи правото си на инвалидна пенсия. Ако бъде оценен като неработоспособен, получава пенсия, а ако е определен като частично работоспособен, ще взима частична пенсия. Според нея твърдението, че един човек трябва да бъде оценен за работоспособен е дискриминационно както за здрав човек, така и за човек с увреждане, защото по думите й всеки е работоспособен според възможностите, образованието и квалификацията си.  Стоименова, която коментира темата преди началото на днешния национален протест на хора с увреждания, отхвърли и твърденията, че организациите на хората с увреждания не са склонни на диалог, и че не дават свои предложения. Тя отбеляза, че отдавна те са предложили спешно въвеждане на електронно здравно досие, на контролни комисии, когато се обжалва решението на ТЕЛК както от самия човек, така и от НОИ, с цел борба срещу фалшивите пенсии.  Стоименова допълни, че във входящото писмо на внесената концепция за експертиза на работоспособността е написано, че националнопредставителните организации са внесли предложението за въвеждането на комплексна комисия, която да прави цялостен психосоциален модел на оценка на всеки един човек, на медицинския му статус, на функционалността по международната класификация на човешката функционалност, уврежданията и здравето /ICS/, подпомагане за образование, социална интеграция, адаптиране на работното място и технически помощни средства. Тя допълни, че според предложенията за експертиза на работоспособността комисиите са шест, като има медицинска част, друга - в НОИ, при социалните, образователна, за рехабилитация и технически помощни средства.  Протестът пред Министерския съвет продължава, участниците в него носят плакати, сред които \"Ние сме част от вас - не сме другите\", \"Не на запрещението - гражданска смърт\".", "date": "2018.04.11", "title": "Протестиращи хора с увреждания настояват за спешно въвеждане на електронно здравно досие"}
{"url": "http://epicenter.bg/article/Ot-dnes--Toplofikatsiya-Sofiya--zapochva-poetapno-da-spira-parnoto/151560/2/0", "text": "От дружеството съобщиха, че дългосрочната прогноза е за трайно затопляне и затова топлоснабдяването може да бъде спряно напълно, съобщи БНР.  Според изискванията на нормативната уредба компанията трябва да осигурява подаването на топлинна енергия към столичани в периода от 1 октомври до 30 април. Това обаче не означава, че парното се пуска и спира автоматично на тези дати.  За масово пускане трябва да бъдат изпълнени законовите изисквания – три последователни дни със средноденонощна температура  по-ниска от +12°C и прогноза от НИМХ - БАН за трайно застудяване.  За масово спиране трябва да бъдат изпълнени законовите изисквания – три последователни дни със средноденонощна температура  по-висока от +12°C и прогноза от НИМХ - БАН за трайно затопляне.", "date": "2018.04.11", "title": "От днес „Топлофикация София“ започва поетапно да спира парното"}
{"url": "http://epicenter.bg/article/BSP-Sofiya--11-april-e-denyat-za-pamet-/151568/2/0", "text": "На 11-и април отбелязваме Международния ден на концлагеристите, политзатворниците и пострадалите от фашизма, напомнят от БСП-София.   В съобщение от пресцентъра на \"Леге\" 10 се казва още:  ", "date": "2018.04.11", "title": "БСП-София: 11 април е денят за памет! Помнете Бухенвалд!"}
{"url": "http://epicenter.bg/article/Georgi-Gyokov--Horata-s-uvrezhdaniya-protestirat-spravedlivo--zashtoto-upravlyavashtite-otnemat-pravata-im/151573/2/0", "text": "„Хората с увреждания протестират справедливо, защото с реформата си, управляващите отнемат правата им. Техните предложения са в полза за бюджета на държавата, но не и за хората”. Това каза народният представител от ПГ на „БСП за България” Георги Гьоков по време на националния протест на хората с увреждания.   Той заяви, че със своята политика правителството действа така, че всички системи са насочени към финансите на държавата, а хората с увреждания са поставени на заден план. Народният представител добави, че предложението на управляващите се опитва да реши част от проблемите на хората с увреждания, но трудовата експертиза едва ли е най-големият от тях. „След тази експертиза, хубава или лоша, няма адекватно отношение от страна на работодателите към хората с увреждания”, каза още Гьоков.   Той бе категоричен, че временното оттегляне на предложението е типично за Борисов, защото той действа така винаги, когато хората протестират, а след това отново връща предложенията в дневния ред. „Това предложение бе показано още по времето на втория кабинет на Борисов, обсъждано е в много организации на хората с увреждания и те категорично заявиха, че не приемат реформата. Ние, народните представители от БСП, сме тук, за да подкрепим исканията на тези хора, а не да яхваме протеста им”, заяви още народният представител.   Георги Гьоков припомни, че БСП отдавна работи по въпроса с решаването на трудовата експертиза за хората с увреждания и социалистите са почти на финала на своите предложения. Те, обаче, трябва да минат през сериозно обществено обсъждане с представителите на организациите на хората с увреждания, за да бъдат съобразени с всички техни искания.", "date": "2018.04.11", "title": "Георги Гьоков: Хората с увреждания протестират справедливо, защото управляващите отнемат правата им"}
{"url": "http://epicenter.bg/article/Bukmeykari--Ako-bebeto-na-Uilyam-i-Keyt-e-momiche--shte-se-kazva-Alis/151590/10/100", "text": "През този месец на бял свят да се появи третото бебе на британския принц Уилям и съпругата му Катрин.   Букмейкъри от цял свят продължават да приемат залози за име на бъдещото кралско отроче.   Съдейки по наддаванията, постъпили в британската къща \"Бетфеър\", новороденото ще бъде от женски пол. Залозите сочат още, че второто момиче на двойката ще носи името Алис.", "date": "2018.04.11", "title": "Букмейкъри: Ако бебето на Уилям и Кейт е момиче, ще се казва Алис"}
{"url": "http://epicenter.bg/article/Brad-Pit-zameni-Andzhelina-Dzholi-s-profesor-po-arhitekturata/151596/10/100", "text": "Вечният красавец на Холивуд Брад Пит явно няма никакви намерения да си почине от любовта след тежкия развод с Анджелина Джоли и може би съвсем скоро ще обяви публично връзката си с очарователната Нери Оксман.   Двамата се срещнали покрай проект в сферата на архитектурата и дизайна и бързо завързали приятелство. Според близък на Брад Пит връзката им има потенциал да прерасне в нещо по-сериозно.   Дали наистина е така все още не знаем, но сме повече от впечатлени от дамата, която вероятно е грабнала симпатиите на актьора.    Чаровната дама се ражда в семейство на американец и израелка. Тя изкарва задължителна служба в армията на еврейската държава, след което кандидатсва в Масачузетския технологичен институт.   През 2010 г. Нери получава престижната титла и основа изследователската група „Mediated Matter”.   Това е най-точният начин, по който тя описва работата си. Оксман търси пресечните точки между архитектурата, инженерството и цифрите с биологията и екологията.    Целта на творението е да покаже как копринените буби създават коприната.   Сред тях са: Музеят за модерно изкуство в Сан Франциско и Музеят на науката в Бостън.   Освен с ум и впечатляващ интелект, заподозряната за нова изгора на Брад Пит, Нери Оксман, притежава и завидна красота, конкурираща всички холивудски хубавици.  Източник: woman.bg", "date": "2018.04.11", "title": "Брад Пит замени Анджелина Джоли с професор по архитектура"}
{"url": "http://epicenter.bg/article/Savetat-za-sigurnost-na-OON-othvarli-ruskite-merki-za-Siriya/151512/7/0", "text": "Съветът гласува с 4 „За“, 4 „Против“ и 6 въздържали се. Великобритания, Франция и САЩ са против мярката предложена от Русия, която би подкрепила мисия на ОСХО, но само за разследване на самата атака, без извършителите ѝ.   . Отхвърлената в Съвета за сигурност на ООН проекторезолюция беше изготвена от Швеция и дописана от Русия.   По-рано Съветът за сигурност на ООН (СС на ООН) отхвърли руската проекторезолюция, в която се предлагаше създаване на механизъм за разследване на атаки с химически оръжия в Сирия.   Руският текст беше конкурентно предложение на американското за създаване на разследващ механизъм за издирване на отговорни лица за извършването на химически атаки. Западните страни обаче го разкритикуваха заради липса на независимост. Американският текст предвиждаше създаването на нов \"механизъм за независимо разследване на ООН\" за използването на химически оръжия в Сирия с едногодишен мандат.   Преди това Русия наложи вето на предложената от Съединените щати проекторезолюция за Сирия във връзка с предполагаемата химическа атака в град Дума. \"Ние налагаме вето, за да защитим международното право, мирът и сигурността и за да не позволим да въвлечете СС във вашите авантюри.  както и посочи, че предложената резолюция е замислена така, че да не мине в СС на ООН. По думите му текстът не отговаря на необходимостта от справедливо и обективно разследване. \"  ", "date": "2018.04.11", "title": "Съветът за сигурност на ООН отхвърли руските мерки за Сирия"}
{"url": "http://epicenter.bg/article/Mark-Zukarbarg-pred-Senata-na-SASht--Greshkata-e-moya-i-se-izvinyavam-za-neya-/151518/7/0", "text": "Изпълнителният директор на Фейсбук Марк Зукърбърг призна, че не е успял да защити личния живот на потребителите на социалната мрежа, чиито лични данни може да са били използвани за политически цели, като същевременно защити компанията си, предаде Франс прес.   Аз създадох „Фейсбук”, аз съм отговорен за това, което се случва. Това беше голяма грешка и това беше моя грешка, за която съжалявам и се извинявам”, заяви създателят на световната социална мрежа Марк Зукърбърг по време на изслушването пред американския Сенат. \r\n Той се изправи пред сенаторите, за да обясни как компанията ще реагира на скандала с изтичането на данни към „Кеймбридж аналитика”. \r\n „Днес е очевидно, че не сме направили достатъчно, за да предотвратим злоупотребата. Не сме предприели достатъчно мерки и това беше голяма грешка”, коментира Зукърбърг. \r\n   В продължило близо пет часа изслушване на съвместно заседание на комисиите за търговията и юридическите въпроси на Сената на САЩ 33-годишният милиардер подробно отговаряше на въпросите на сенаторите, някои от които показваха незапознатост с технологичните аспекти на дебата.   \"Ние не продаваме данни\", заяви той неколкократно и отрече компанията му да е средство за следене на хората в интернет. Според сенаторите създадената през 2004 г. социална мрежа не е успяла да защити личните данни на потребителите си и е допуснала политически манипулации.   Полемиката шумно се разрасна в средата на март с избухването на скандала с фирмата \"Кеймбридж Аналитика\". Данните на около 87 милиона потребители се озоваха в ръцете на британската фирма за анализ на данни преди Фейсбук да започне да въвежда ограничения през 2014 г.   След това фирмата е работила за предизборния екип на Доналд Тръмп в кампанията за президентските избори в САЩ през 2016 г. \"Не преценихме достатъчно добре отговорностите си и това бе голяма грешка. Това бе моя грешка и се извинявам за нея\", каза Зукърбърг.   \"Днес е очевидно, че не сме направили достатъчно, за да попречим тези инструменти да бъдат използвани недобросъвестно\", добави шефът на Фейсбук, който бе заменил традиционната си сива тениска с тъмен костюм и небесносиня вратовръзка.   Компанията с над два милиарда потребители е също обвинена, че е послужила като инструмент за дезинформация и политическа манипулация, извършени според американското разузнаване от Кремъл с цел да улесни избирането на Доналд Тръмп за президент на САЩ. Москва отрича тези обвинения.   Зукърбърг заяви, че Фейсбук е въвлечен в \"надпревара във въоръжаването срещу хора в Русия, чиято работа е да експлоатират нашите системи и други системи в интернет\".   След като по-рано пое отговорност за това, че не е защитил качествено информацията на своите потребители, той заяви, че води непрекъсната битка със злонамерени лица от Русия, които се опитват да използват платформата за свои цели. „Това е истинска оръжейна надпревара. Те ще продължат да стават все по-добри”, подчерта Зукърбърг. Той разкри и че разследващите потенциална руска намеса в президентските избори през 2016 г. са разпитвали служители на неговата компания, но не и него. До момента в тази връзка има 13 обвинени руснаци и три фирми, сред които и Агенцията за интернет изследвания, известна като „руската ферма за тролове”. „Има хора в Русия, които работят това – да се опитват да злоупотребяват с нашите системи, а и не само”, заяви Марк Зукърбърг и посочи, че социалната мрежа разработва подобрени механизми за отсяване на фалшивите профили. Той призна, че автоматичното премахване на омразна реч не е достатъчно ефективно.   \"След изборите от 2016 г. нашият приоритет беше да защитим честността на други избори по света\", каза той. Зукърбърг също така потвърди, че Фейсбук съдейства в разследването на специалния прокурор Робърт Мълър за руската намеса в изборите в САЩ, без да уточни по какъв начин.   Някои сенатори заявиха, че са решени да приемат нормативни актове за по-добър контрол на Фейсбук и интернет компаниите въобще. \"Ако Фейсбук и другите социални мрежи не решат или не пожелаят да решат проблема с намесата в личния живот, ще го направим ние в Конгреса\", предупреди сенаторът демократ от Флорида Бил Нелсън.   Марк Зукърбърг заяви, че ще подкрепи регулация, \"ако е добра\". Той също така увери, че Фейсбук винаги ще има безплатна версия и изрази мнение, че компанията му не е монополист. Преди началото на изслушването в Сената Фейсбук обяви възнаграждения за сигнали за злоупотреба с лични данни от външни приложения. От понеделник Фейсбук започна да уведомява потребителите си, чиито лични данни може да са попаднали у \"Кеймбридж Аналитика\".   Компанията също така ще проверява самоличността на хората и организациите, които пускат предизборни или политически послания, ще изясни параметрите за поверителност и ще сътрудничи на авторите на независими изследвания за влиянието й в изборите и демокрацията. Зукърбърг заяви, че Фейсбук няма как да разбере дали чуждестранни граждани пускат политически реклами през американски фиктивни компании, предаде Ройтерс.   Той заяви още, че по принцип би подкрепил американски закон да се иска разрешение от потребителите преди да се използват техни данни. Зукърбърт обаче отбеляза, че подобен нормативен акт трябва да се дефинира много точно и каза, че очаква с нетърпение бъдещи обсъждания по въпроса.   Той заяви, че по-строги регулации може да затруднят старта на малки фирми. Шефът на Фейсбук увери, че компанията му си сътрудничи с правителството на САЩ само при непосредствена заплаха от нанасяне на вреда или ако бъде задължена по законов път. Зукърбърг предупреди, че китайските интернет компании са стратегическа и конкурентоспособна заплаха за САЩ.   Засега Фейсбук уверява, че не наблюдава съществен спад в потребителската активност, нито финансови последици, въпреки появата на движение, което призовава потребителите да напуснат тази социална мрежа и безпокойствата на някои рекламодатели. Акциите на Фейсбук загубиха близо 15 процента на Уолстрийт след разкриването на случая с \"Кеймбридж Аналитика\".   Снощи обаче акциите на компанията отбелязаха покачване от 4,5 процента до 165,04 долара на акция - най-голямото им повишение от близо две години, отбелязва Асошиейтед прес. След изслушването в Сената днес Зукърбърг ще даде показания и в Камарата на представителите, отбелязва БТА.", "date": "2018.04.11", "title": "Зукърбърг пред Сената на САЩ: Аз създадох Фейсбук, грешката е моя и се извинявам за нея!"}
{"url": "http://epicenter.bg/article/Opasno-e-da-se-leti-nad-chast-ot-Sredizemno-more/151533/7/0", "text": "Европейската агенция за контрол на въздушния трафик Евроконтрол предупреди авиокомпаниите да са предпазливи в полетите си над източното Средиземноморие   предадоха Ройтерс и БТА.   Според Евроконтрол   и е възможно от време на време да прекъсва функционирането на радионавигационната апаратура.   Междувременно руската армия е в бойна готовност, а посланикът на страната в Ливан заяви пред телевизията на групировката „Хизбулла”,  Евроконтрол не уточнява произхода на потенциалните заплахи и се позовава на документ от Европейската агенция за безопасност на въздухоплаването.  Предупреждението на Евроконтрол идва в момент, когато изглежда САЩ се готвят да нанесат военни удари по Сирия заради предполагаемата химическа атака от 7 април. Според някои съобщение източното Средиземноморие вече е \"наситено\" с бойни кораби, пише Dir.bg.  Френският президент Еманюел Макрон заяви, че през следващите дни ще вземе решение дали да нанесе военни удари по обекти в Сирия, където се произвеждат химически оръжия.   \"В този контекст ние ще продължим да обменяме техническа и стратегическа информация с партньорите ни Великобритания и Америка, и през следващите дни ще обявим решението си\", каза той.  Макрон добави, че ако има удари, те няма да са насочени срещу съюзниците на сирийското правителство, а срещу обектите, където се произвеждат бойни отровни вещества.   В Съвета за сигурност се стигна до сблъсък между САЩ и Русия, с чиято военна помощ Асад се бори с въоръжената опозиция в страната. В резултат нито Вашингтон, нито Москва успяха да прокарат свои резолюции по случая.   Към Средиземно море пътува американски самолетоносач, като ударната група съдържа и ред други кораби. Предполага се, че сред тях ще има и германска фрегата. Френският президент Еманюел Макрон също заяви, че страната му може да се включи в удари по Сирия.   Междувременно руската армия е в бойна готовност, а посланикът на страната в Ливан заяви пред телевизията на групировката „Хизбулла”, че изстреляните по Сирия ракети ще бъдат унищожени, а корабите и самолетите, които са използвани за атаката – унищожени, цитира bTV.", "date": "2018.04.11", "title": "Война! До 72 часа се чака ракетен удар срещу Сирия. Руската армия в готовност: Ще ги унищожим!  "}
{"url": "http://epicenter.bg/article/Neshanal-interest--SASht-i-Rusiya-sa-pred-palnomashtabna-voyna--Svetat-e-pred-katastrofa-/151561/7/0", "text": "Според американското издание „Нешънъл интерест“, цитирано от руския Взгляд,  Изданието описва сценария на възможния конфликт, който може да започне в Сирия, пише \"Фокус\".  Изданието се позовава по-специално на мнението на експерта и бивш пилот на военновъздушните сили на САЩ Марк Ганзингер, който смята, че Пентагонът може да използва високоточни крилати ракети.  В същото време САЩ най-вероятно няма да използват военните канали за комуникация с Русия, така че Москва няма да може да предупреди сирийския си съюзник. Също така, САЩ могат да използват самолети със стелт технологии - Б-2 и Ф-22. Русия може да открие тези самолети, но едва ли може да ги удари.    Подобен конфликт може да излезе извън контрол, смятат експертите, интервюирани от „Нешънъл интерест“.", "date": "2018.04.11", "title": "Нешънъл интерест: САЩ и Русия са пред пълномащабна война! Светът е пред катастрофа!"}
{"url": "http://epicenter.bg/article/SZO--Okolo-500-patsienti-v-grad-Duma-imat-simptomi-saotvetstvashti-na-izlagane-na-toksichno-orazhie/151565/7/0", "text": "Световната здравна организация осъди предполагаемото нападение с химично оръжие в сирийския град Дума и заяви, че около 500 пациенти са изпратени в болницата с „белези и симптоми, съответстващи с излагане на токсични химикали“, предава Reuters, цитирани от агенция “Фокус“. „СЗО изисква незабавен достъп до региона, за да се предостави грижа на пострадалите, да се изчисли влиянието върху здравето и да се достави задълбочена здравна реакция“, заяви заместник-генералния директор на СЗД за спешни случаи и реакция.   Агенциите на ООН нямат достъп до по-голямата част на анклава Източна Гута, включително и до Дума, където се предполага, че е осъществена атаката. Сирийското правителство отрича отговорност.", "date": "2018.04.11", "title": "СЗО: Около 500 пациенти в град Дума имат симптоми съответстващи на излагане на токсично оръжие"}
{"url": "http://epicenter.bg/article/400-signala-za-kiberataki-godishno-postapvat-v-EK/151570/7/0", "text": "Към 400 инцидента, свързани с кибератаки, годишно са съобщени в ЕК. Данните са от последните 3-4 години, научи „Фокус” от източници от Брюксел.   Все повече от нотификациите идват от потребителите. 20% са фалшиви положителни, което означава, че след проверка не са се оказали заплаха. 10% са истински инциденти с конкретни последици. Няма масивни случаи, но всяка година трябва да се справят с тях, пише агенция “Фокус“.   Инвестира се доста и сумата се е увеличила три пъти през последните три-четири години за информационно-технологична сигурност.  Оказва се, че киберпрестъпленията са бич за съвременното дигитално общество, а от Брюксел са в непрекъснат лов на киберпрестъпници.   Атаките на хакерите са основно към крайните потребители и действат чрез електронните пощи. Очаква се в средата на следващата година Европа да премине към най-новата дигитална инфраструктура с цел по-голяма защита.   До края на 2020 г. от Брюксел имат амбицията да постигнат по-чиста киберсреда. Изграждат се нови нива на защита в по-уязвимите системи, а най-уязвими са крайните потребители, които трябва да са много информирани за потенциалните заплахи в мрежата.   От Брюксел имат най-новите технологии, за да се защитят правата на потребителя. Инфраструктурата, която в момента имат, е на десетки години. До края на 2020 г. ще бъдат в по-добра ситуация от гледна точка на кибератаките. От Брюксел посъветваха в никакъв случай хората да не кликват върху линк в e-mail, идващ от неизвестен подател.   От там уточниха, че не приписват вината за атаки, на когото и да било и не потвърдиха това, че Русия е участвала в кибератаки срещу тях. Според тях атаките могат да бъдат от всякакво естество.", "date": "2018.04.11", "title": "400 сигнала за кибератаки годишно постъпват в ЕК"}
{"url": "http://epicenter.bg/article/Italiya-pravi-vtori-opit-da-sastavi-pravitelstvo-na-12-april/151575/7/0", "text": "Прогнозите на анализаторите, че след парламентарните избори Италия няма да спи спокойно, се сбъдват. Месец след парламентарния вот на 4 март страната още няма правителство. Първият опит да бъде съставен кабинет пропадна, утре, 12 април е вторият кръг преговори.   На 12 април, четвъртък, политическите партии на Италия ще започнат преговори за формиране на правителство след изборите от миналия месец, пише The Local, цитиран от „Фокус“. Президентът Серджо Матарела ще започне срещи с партиите от сутринта на 12 април, преди да се консултира с председателите на двете камари на италианския парламент на следващия ден. Първият кръг от преговорите между Матарела и основните политически партии в страната не успяха да приключат безизходицата след изборите на 4 март, които доведоха до два големи блока партии, но не и до мнозинство.   Тогава голям напредък постигнаха антисистемната партия Движение Пет звезди и крайнодясната, евроскептична и антиимгрантска партия Лига. 50% от италианците дадоха вота си за популистки партии. Десният съюз, включващ партията на експремиера Силвио Берлускони, получи най-голям дял от вота - около 37%. Второто място зае Движение „5 звезди“ на Луиджи Ди Майо с близо една трета. Управляващият лявоцентристки блок с Демократическата партия получи 22%.    ", "date": "2018.04.11", "title": "Италия прави втори опит да състави правителство на 12 април"}
{"url": "http://epicenter.bg/article/Pokazaniyata-na-Zukarbarg-pred-Senata-dokaraha-na--quot-Feysbuk-quot--pechalba-ot-3-mlrd--dolara/151577/7/0", "text": "Въпреки че той беше подложен на серия пиперливи въпроси около скандала с предоставяне на лични данни на милиони потребители на \"Фейсбук\" на компанията Cambridge Analytica, спокойното и нетипично за Зукърбърг сериозно поведение по време на изслушването пред американските сенатори помогна за поскъпване на акциите на водещата социална интернет медия с 4,5% в края на търговията във вторник, съобщи БНР.  Акциите на \"Фейсбук\" приключиха вчерашната търговия на ниво от 165,04 долара, което беше най-високата им цена на затваряне от 21-ви март насам. С поскъпването от 4,5% компанията увеличи пазарната си капитализация само в рамките на няколко часа с над 20 млрд. долара, като 3 млрд. долара от тях влязоха директно в джобовете на Марк Зукърбърг.  Въпреки това повишение, акциите на \"Фейсбук\" са все още с 6,5% по техните нива в началото на годината, докато в същото време фондовият индекс S&P500 се радели с едва 0,6% от стойността си.  На днешната извънборсова търговия акциите на \"Фейсбук\" се понижават слабо с 0,35% към 164,46 долара.", "date": "2018.04.11", "title": "Показанията на Зукърбърг пред Сената докараха на \"Фейсбук\" печалба от 3 млрд. долара"}
{"url": "http://epicenter.bg/article/Pravitelstvoto-na-Rusiya-podava-ostavka-na-7-may/151578/7/0", "text": "На 7 май ще се състои официалното встъпване в длъжност президент на Русия на Владимир Путин. Това потвърди говорителят на Кремъл Песков. На същата дата ще подаде оставка и правителството на страната, начело с Дмитрий Медведев. Новият кабинет ще бъде предложен от Владимир Путин и ще заработи след това. Днес Дмитрий Медведев изнесе своя последен отчет през Държавната Дума като премиер на действащото правителство. Той обяви, че за неговия кабинет това е последно явяване пред депутатите.  ", "date": "2018.04.11", "title": "Правителството на Русия подава оставка на 7 май"}
{"url": "http://epicenter.bg/article/Alzhirskite-vlasti-potvardiha--che-zhertvite-v-samoletnata-katastrofa-sa-257/151585/7/0", "text": "Жертвите в катастрофата на алжирския военнотранспортен самолет са 257, предаде Франс прес, позовавайки се на алжирското министерство на отбраната, съобщи БТА. Загинали са 10-членният екипаж и 247 пътници, от които повечето са военни и членове на техните семейства.   Самолетът Ил-76 се разби малко след като излетя от летището на военната база в Буфарик, на около 25 км югозападно от столицата Алжир.   През февруари в Алжир в катастрофа на самолет Херкулес C-130 загинаха 77 души.", "date": "2018.04.11", "title": "Алжирските власти потвърдиха, че жертвите в самолетната катастрофа са 257"}
{"url": "http://epicenter.bg/article/Tramp--Prigotvi-se--Rusiya--raketite-idvat/151588/7/0", "text": "По обичайния си начин Тръмп написа в Туитър: \"Русия каза, че ще свали всяка ракета, изстреляна срещу Сирия. Бъди готова, Русия - те пристигат - красиви, нови и умни. Не трябва да бъдете партньори на убиващото с газ животно, което убива хората си и се радва на това“, съобщи БНР.  След химическата атака в сирийския град Дума на 7 април, при която загинаха десетки души и над 500 пострадаха, Тръмп заяви, че ще вземе решение за отговора на САЩ в рамките на 48 часа.  Междувременно край бреговете на Сирия беше изпратен миноносецът „Доналд Кук“, който има 60 крилати ракети „Томахоук“ на борда.", "date": "2018.04.11", "title": "Тръмп: Приготви се, Русия, ракетите идват!"}
{"url": "http://epicenter.bg/article/Putin-shte-polozhi-kletva-kato-prezident-na-Rusiya-na-7-may/151589/7/0", "text": "Министър-председателят Дмитрий Медведев отчете пред депутатите от Държавната Дума дейността на правителството.  Медведев добави, че на същата дата правителството ще подаде оставка.  Малко по-късно говорителят на Кремъл Дмитрий Песков потвърди датата на инаугурацията.  На изборите на 18 март спечели 76,69 % от гласовете. Това е четвъртият президентски мандат на Путин. Мандатът на руския президент е 6-годишен.", "date": "2018.04.11", "title": "Путин ще положи клетва като президент на Русия на 7 май"}
{"url": "http://epicenter.bg/article/Mariya-Zaharova---Umnite-raketi--tryabva-da-letyat-kam-teroristi--a-ne-kam-zakonni-pravitelstva-/151591/7/0", "text": "Прессекретарят на руското външно министерство Мария Захарова заяви, че „умните ракети“ трябва да летят към терористите, а не към законните правителства. Тя заяви това, коментирайки думите на президента на САЩ Доналд Тръмп за това, че Русия трябва да бъде готова да сваля ракети, изстрелвани към Сирия, предава ТАСС и агенция “Фокус“. „Умните ракети трябва да летят към терористи, а не към законни правителства, които вече години се борят срещу международния тероризъм на своя територия“, заяви Захарова. Тя обърна внимание, че ракетен удар по Сирия може да унищожи доказателствата около възможното нападение с химично оръжие в Източна Гута.   „Да не би цялата история да се състои в това как да си заличите следите с провокативните удари на умните ракети и международните инспектори вече нищо да не могат да открият като доказателство“, допълни Захарова.   По-рано Тръмп написа на профила си в „Туитър“ следното: „Русия се заканва да свали всяка ракета, изстреляна по Сирия. Бъди готова, Русия, защото ще пристигат, хубави, нови и умни! Ти не трябва да си партньор с убиващото с газ животно, което избива собствения си народ и се забавлява от това!“", "date": "2018.04.11", "title": "Мария Захарова: „Умните ракети“ трябва да летят към терористи, а не към законни правителства!"}
{"url": "http://epicenter.bg/article/Turtsiya--Konflikt-mezhdu-Rusiya-i-SASht-shte-podpali-Blizkiya-iztok/151592/7/0", "text": "Военният министър на Турция Нуретин Чаникли предупреди, че потенциален конфликт между САЩ и Русия в Сирия може да доведе до \"сериозни стълкновения\" в арабската държава и като цяло в Близкия изток, съобщави Няз.бг, като се позова на световните информационни агенции. \"Само една искра може да подпали целия регион и да отвори вратата към конфликт\", предупреди министърът пред канал 24TV. Той призова Москва и Вашингтон да се въздържат. Чаникли призова също президента на Сирия Башар Асад да \"спре да подкрепя терористични организации\". Напрежението между Вашингтон и Москва ескалира, след като САЩ обвиниха подкрепяните от Русия сирийски правителствени сили в химическа атака в Дума и заплашиха с ракетно нападение в отговор на инцидента. Русия отрича обвиненията. По-рано днес президентът на САЩ Доналд Тръмп изригна, призовавайки Русия да се подготви за американските ракети.", "date": "2018.04.11", "title": "Турция: Конфликт между Русия и САЩ ще подпали Близкия изток"}
{"url": "http://epicenter.bg/article/Chas--sled-kato-zaplashi-Rusiya-s-Raketi--Tramp/151595/7/0", "text": "Час, след като заплаши Русия с ракети, американският президент Доналд Тръмп предложи на Москва да се спре надпреварата във въоръжаването, съобщи БТВ. Тръмп обвини за обтегнатите отношения с Кремъл демократите и хората на предшественика си Барак Обама. Президентът отправи всичките тези послания - и за ракетите, и за мира, в социалната мрежа \"Туитър\".   Час след публикацията в „Туитър”, в която американският президент Доналд Тръмп се обръща директно към Русия, заявявайки, че ще изпрати в Сирия „хубави, нови и умни” ракети, сега милиардерът поиска да се спре надпреварата във въоръжаването. Отново в „Туитър”. „Отношенията ни с Русия никога не са били толкова зле. Дори през Студената война”, посочва американският президент в новата си публикация. \"Няма причина за това. Русия има нужда да ѝ помогнем за икономиката, което ще стане много лесно, а ние имаме нужда всички държави да работят заедно. Да спрем надпреварата във въоръжаването!”, допълва Тръмп. Американският президент не спира дотук – в следващ туит той посочва, че „много от лошите чувства между Русия и нас са причинени от фалшивото и корумпирано” разследване за руската намеса на последните президентски избори. „То се води от демократи или от хора, които са работили за Обама”, допълва още Тръмп. Той отправи ракетните заплахи заради предполагаема химическа атака в предградие на Дамаск. Малко след това от официално изявление на Пентагона стана ясно, че там не се водят разговори за бъдещи военни операции в Сирия. Междувременно от Световната здравна организация съобщиха, че около 500 души в Сирия са получили медицинска помощ, след като са проявили симптоми, сходни с тези, които се получават при контакт с токсични химикали. Съобщава се още, че има над 70 загинали, като смъртта на 43 от тях е „свързана със симптоми, сходни с тези, които се получават при контакт с токсични химикали”.", "date": "2018.04.11", "title": "Час, след като заплаши Русия с ракети, Тръмп предложи да се спре надпреварата във въоръжаването"}
{"url": "http://epicenter.bg/article/Ot-dogodina-balgarskiyat-shte-mozhe-da-se-izuchava-v-turskite-gimnazii-/151597/7/0", "text": "От следващата учебна година (2018 – 2019 г.) българският език ще може да се изучава по желание като свободно избираем предмет в турските гимназии, информира Анадолската агенция. С решение на турското министерство на образованието за пръв път българският бе включен в списъка на чуждите езици, изучавани в турските гимназии като избирателна дисциплина. В списъка от новата година влиза и украинският. Решението на турското министерство на образованието е обнародвано в турския Държавен вестник и е влязло в сила. В постановлението на правителството се казва, че двата езика ще бъдат изучавани като незадължителни класове в официални и неофициални образователни институции.   В Турция английският език е задължителен за ученици между 7 и 18 г., но учениците също могат да избират да изучават немски и френски език. Междувременно учениците на възраст между 13 и 16 г. могат да изучават езици, които се говорят в Турция и съседни държави, включително кюрдски диалекти, абхазки и грузински език. Общо 40 различни езика, включително арабски, грузински, персийски и гръцки, се говорят в Турция, според данни на центъра за изследване на езици SIL International.", "date": "2018.04.11", "title": "От догодина българският език ще може да се изучава в турските гимназии "}
{"url": "http://epicenter.bg/article/Lichnite-danni-na-Zukarbarg-sashto-sa-izpolzvani-ot--Keymbridzh-analitika-/151606/7/96", "text": "Личните данни на създателя на социалната мрежа „Фейсбук” Марк Зукърбърг също са били използвани от компанията „Кеймбридж аналитика”. Това стана ясно по време на второто изслушване на милиардерът пред американския Конгрес.   Информационните агенции побързаха да направят коментар, че дори технологично напредналият създател на социалната мрежа не може да опази личните си данни.   Въпреки това Зукърбърг е категоричен, че потребителите в социалната мрежа имат достатъчен контрол върху това, което споделят и личните им данни.   „Всеки път когато някой избере да публикува нещо във „Фейсбук” – това е контрол. Това не е заровено някъде в настройките”, коментира Зукърбърг пред конгресмените, цитиран от БТВ. Той е категоричен, че всеки един потребител има възможността да избира какво да публикува за себе си и какво не.   По повод исканите нови европейски правила за сигурност за личните данни, Зукърбърг отговори, че „компанията работи по въпроса в момента”. Милиардерът посочи, че възложените одити, които трябва да установят дали външни приложения са използвали данни от социалната мрежа, ще отнемат много време, дори месеци.", "date": "2018.04.11", "title": "Личните данни на Зукърбърг също са използвани от „Кеймбридж аналитика”"}
{"url": "http://epicenter.bg/article/Putin-otgovori-na-zaplahite-na-Tramp--Nadyavam-se--che-zdraviyat-razum-shte-naddelee-/151607/7/0", "text": "Обстановката в света става все по-хаотична. Това заяви руският президент Владимир Путин по повод заплахите от страна на американския му колега Доналд Тръмп, че руснаците ще усетят американските ракети.   \r\n \"Все пак, въпреки това се  и международните отношения ще навлязат в конструктивно русло, цялата световна система ще стане по-стабилна и прогнозируема\", каза руският президент на предавана по телевизията тържествена церемония по връчване на акредитивните писма от чуждестранни посланици. \r\n   \r\n  Путин се обърна към посланиците, че \"днес ролята на дипломацията и дипломатите придобива особено значение\". \r\n   \r\n Изказването на руския президент идва на фона на конфронтация между Изтока и Запада, засилена през последните седмици след като отравянето на бившия руски шпионин Сергей Скрипал във Великобритания, станало причина за вълна от реципрочни експулсирания на дипломати, както и от предполагаемата химическата атака в Сирия, за която западните държави обвиняват подкрепяния от Москва режим на президента Башар ал Асад. \r\n   \r\n По-рано през деня Путин призова израелския премиер Бенямин Нетаняху страната му да се въздържа от действия, дестабилизиращи ситуацията в Сирия, предаде ТАСС, като се позова на пресслужбата на Кремъл. Телефонният разговор се е състоял по инициатива на Нетаняху. Руският президент и израелският премиер са обсъдили обстановката в Сирия. Те са се спрели на нанесените наскоро от Израел ракетни удари по сирийска военновъздушна база. Путин подчертал принципното значение да се спазва суверенитетът на Сирия. \r\n   \r\n Путин провел телефонен разговор и с индийския премиер Нарендра Моди, съобщи още пресслужбата на Кремъл, цитирана от ТАСС. Двамата са обсъдили в конструктивен, приятелски дух редица актуални въпроси от развитието на привилегированото партньорство между Русия и Индия. \r\n", "date": "2018.04.11", "title": "Путин отговори на заплахите на Тръмп: Надявам се, че здравият разум ще надделее "}
{"url": "http://epicenter.bg/article/Ognyan-Minchev--Shte-prezhiveem-li-vtoriya-akt-na-postimperskata-ruska-drama-/151540/11/0", "text": "Всяка разпаднала се империя предизвиква силен и мъчителен постимперски синдром в обществото - метрополия. Особено силен е този синдром в континенталните империи, притежавали интегрална териториална протяжност (за разлика от морските - колониалните империи, в които метрополията и колониите са много по-отчетливо разграничими както териториално, така и като култура и идентичност). Разпадът на Руската империя (в нейния модус на Съветски съюз) поражда още по-дълбок и  драматичен постимперски синдром   Всяка империя е претенция за универсум, поради което експанзията върху други страни и народи е основна характеристика на нейното битие и международно поведение. Тази характеристика на империята в случая с Русия е доведена до абсолют. Не съществува друга цел на имперското битие на Русия, която да е изобщо сравнима с приоритета за териториална експанзия. Русия трябва да владее колкото се може по-голяма част от Европа, \"за да избегне пряка опасност от външна агресия\" (Джордж Фридман) през северно европейската равнина. Русия трябва да владее Проливите и Балканите, за да има излаз на \"топли морета\", в които навигацията не се прекратява през зимата, а по-нататъшната експанзия може да продължава без прекъсване през всички сезони. Русия трябва да владее Кавказ, за да контролира основния път между Изтока и Запада, преминаващ през Каспийско море, Южен Кавказ, Черно море и Балканите. Антарктика? Изконно руска! Аляска? Престъпно продадена! Трудно ще се сетите за географска локация, която да няма нещо общо с \"изконно\" руските имперски интереси. Затова днес Русия преживява своя постимперски синдром по-трудно, по-гневно и по-опасно за всички, отколкото дори Ваймарска Германия, пост-Хабсбургска Австрия, да не говорим за колониална Франция или Британия.  На мястото на руската империя днес възникват и през многобройни премеждия се утвърждават  новите постсъветски нации   Агресивността на Москва само укрепва тяхната идентичност и държавно спонсориран национализъм. Този процес не може да бъде спрян - той се развива като част от неумолимото настъпление на модерността. В определен момент връх над постимперския махмурлук ще вземе и един по-рационален руски национализъм. Същевременно, в нашата епоха се реализира и кризата на модерността, която освен ценностни, философски и общностни - постмодерни измерения, се разгръща и като консервативна реакция на това, което е оцеляло от традиционализма срещу отслабената харизма на модерния свят. Възраждането на имперската идеологическа легитимност няма общо с реалните шансове за възраждане на имперското битие. И Путин, и Ердоган рано или късно ще разберат това с голяма доза горчивина. Възраждането на имперската носталгия и на традиционализма обаче дават мощен  тласък на имперските политически мечтания   Дугин и неоевразийството, \"Архипелагът Русия\" и Цимбурски, нечестивият синтез на болшевизъм и квази-православие ... списъкът на квази-идеологиите на възраждащия се руски империализъм може да бъде продължен. В тази вакханалия на имперската носталгия трудно може да си пробие път аргумент, свързан с реална и прагматична цел за развитието на Русия като мощна, богата, удовлетворена от своята 1/7 част от световната суша държава и общество. Публичното пространство е възпалено от гняв и непоносимост към \"хегемона\" Америка, към \"смешния\" военнополитически слабак ЕС, който се опитва да експанзира икономически, към \"предателите\" - доскорощни \"крепостни\" нации на Москва от Източна и Южна Европа.  Накъде отива всичко това? Ще преживеем ли втория акт на постимперската руска драма в същите измерения, в които преживяхме втория акт на предаденото германско величие - Хитлер дойде на власт върху гневното изригване на \"предадената\" в Първата световна война Германия? Или все пак имаме шанс за поумняване в Москва и ориентация към мирна културна и икономическа експанзия в постсъветското пространство?  Вместо да ходят с танкове в Грузия и Донбас, великоруските империалисти биха могли да си спомнят, че руският език е \"лингва франка\" за всички тези народи, които днес Москва се опитва отново да завладее с кръв и унижение. Руските богатства могат да бъдат в основата както на успешната модернизация на Русия, така и на сътрудничеството й с този ареал на бившия Съветски съюз и бивша Източна Европа, където икономическата изгода би била много по-добър атестат на Големия брат, отколкото агресията му, наглостта му и пренебрежението му към всички, които не са толкова велики колкото него. За съжаление, двата варианта не се изключват един друг. Може би ще трябва да преминем през изпитанието на тази вторична постимперска мания за величие на Третия Рим, преди арогантните имперски мечтатели в Кремъл да си седнат на задника и да разберат, че единствено изгоден им е вторият вариант. Ако той все още е наличен като възможност. ", "date": "2018.04.11", "title": "Огнян Минчев: Ще преживеем ли втория акт на постимперската руска драма "}
{"url": "http://epicenter.bg/article/Zhelanieto-na-Rusiya-da-varne-Afrin-na-Siriya-predizvika-udivlenieto-na-Turtsiya/151545/11/0", "text": "Турският президент Реджеп Тайип Ердоган не се изплаши от американските санкции против „Рособоронекспорт“ и заяви, че ще купи ракети С-400. Но развитието на ситуацията в предградията на Дамаск и в Африн създава нови подводни камъни за турско-руските отношения. Не мина и седмица след посещението на президента на Русия Владимир Путин в Анкара, където той съгласува позициите по Сирия с турския си и с иранския си колеги Реджеп Тайип Ердоган и Хасан Роухани, а стремителното развитие на събитията създава нови предизвикателства за тройния съюз. Западните медии и правозащитни организации, стоящи на служба на страните от НАТО, разпространяват поредната провокационна и непотвърдена новина за употребата на химическо оръжие от войските на сирийския президент Башар Асад в предградие на Дамаск, а именно в град Дума в Източна Гута. Според договореностите с въоръжената опозиция от Гута са изведени хиляди бойци с техните семейства. Но заради смяна на ръководството на групировката „Джейш ал Ислям“ лидерите ѝ се отказаха от споразуменията, стреляйки по жилищните квартали на Дума с миномети.   Сирийската армия трябваше да сломи съпротивата на „непримиримите“. Тук се обадиха западните медии, съобщаващи за 70 убити с химическо оръжие и повече от 1000 пострадали в Източна Гута на 8 април. И сега турската страна, която не изпитва топли чувства към Асад, който Анкара все още има намерение да свали, подхвана тази провокация. Ердоган вече позвъни на Путин, за да „изрази своята загриженост заради съобщенията за употреба на химическо оръжие. “Турция строго осъди атаката и заяви, че има „силни подозрения, че химическата атака е устроена от режима на Асад, чийто опит в използването на химическо оръжие е добре известен на международната общност“, предава Daily Sabah. Дали предупрежденията на Турция ще повлияят на Турция? Едва ли. Руският външен министър Сергей Лавров даде да се разбере, че руските военни на място не веднъж са предупреждавали за „провокации“ с употребата на химическо оръжие в Сирия с цел да наложат вината върху Дамаск. И то традиция, продължена от случая със Сергей Скрипал, противниците на Асад получават присъди още преди провеждането на разследването. „Когато се иска разследване, честно и незабавно, ние сме за. Но когато това разследване се основава на нуждата да се достигне до предварително зададена точка, а зададената точка е, че това е направено от Асад при поддръжката на Путин, тук няма да се получи сериозен разговор“ , подчерта Лавров. Що се отнася до турско-руския диалог, то претенциите на Анкара, като минимум, не внасят позитив в триъгълника Русия-Турция-Иран, лидерите на които на 4 април се разбраха да гарантират примирието в Сирия и да запазят единството на арабската страна.   НАТО ревниво наблюдава сътрудничеството между трите страни и занапред ще залага на противоречията между Асад и Анкара. Подхвърля и известията, че Дамаск използва химическо оръжие против \"Джейш ал Ислам“, подкрепяни от турците. САЩ сега биха се възползвали от разпада на астанския формат с участието на Москва, Анкара и Техеран , които преди няколко дни съвместно обявиха, че са готови да се борят срещу сепаратизма, който Вашингтон провокира чрез кюрдите. Втора неприятна новина за руско-турския диалог е заявлението на Лавров за това, че би било нелоша идея Африн, откъдето турските въоръжени сили изтласкаха кюрдските „Отряди за народна самоотбрана“, да бъде предаден на сирийското правителство. Това същото, което Анкара наравно с Вашингтон обвинява, че използва химическо оръжие в Източна Гута. „Никога президентът Ердоган не е заявявал, че Турция иска да окупира Африн. Винаги излизаме от това, че най-простият начин обстановката в Африн да се нормализира сега, когато турските представители говорят, че основните цели, които са си поставили там, са постигнати, е да се върне тази територия под контрола на сирийското правителство“, отбеляза Лавров. Турското външно министерство в лицето на министър Мевлют Чавушоглу многократно заявява, че крайната цел на операцията в Африн в северната част на Сирия се състои единствено той да се върне на „истинските му стопани“. Чавушоглу също даде да се разбере, че Турция няма намерение да анексира Африн и уважава териториалната цялост на Сирия. Но това не значи, че Анкара толкова лесно ще вземе и ще го предаде на Асад, своя противник – цял кантон, който се намира под контрола на протурската „Свободна сирийска армия“, която е враг на Дамаск. Именно затова и турските медии като например вестник „Милиет“ нарекоха заявлението на Русия крайно „удивително“. Трябва да се каже, че своят коментар относно Африн Лавров направи в най-добрите традиции на дипломатическото изкуство, изразявайки позицията на Москва не със своите, а с думите на Ердоган, който не възнамерява „да окупира Африн“. При това той подчерта загрижеността на турския президент от „заиграването“ на САЩ с кюрдите за създаването на „някакъв пояс за сигурност“ на границата с Ирак, в което Ердоган видя заплаха за сигурността на Турция. Вниманието, обръщано на формулировките, както от страна на Ердоган, който изразява „загриженост“, а не разкритикува Русия, така и от тази на Лавров, който изрази тревогите на Турция относно кюрдите демонстрират наличието на определен консенсус между Москва и Анкара. И е свързан не само с временните интереси в Сирия, основани на антиамериканска основа, но и на двустранни сделки. Днес Ердоган даде да се разбере, че решението на страната му да закупи зенитно-ракетен комплекс С-400 е неотклонно, дори и ако САЩ въведат санкции против „Рособоронекспорт“, който доставя тези ракети в Турция. „Турция сама ще определя съдбата си. Което е изгодно за страната, това и ще правим. Това се отнася и за въпросите за осигуряване на сигурността. Тази крачка вече я направихме\", заяви Ердоган. Турция и Русия, които се договориха да ускорят сроковете за доставка на С-400, осъществяват и други важни икономически проекти. По време на посещението на Путин бяха положени основите на първата турска АЕЦ „Аккую“, която се строи в Мерсин от „Росатом“. Продължава и строителството на газопровода „Турски поток“ по дъното на Черно море.  ", "date": "2018.04.11", "title": "Напрежение между Русия и Турция заради Сирия!"}
{"url": "http://epicenter.bg/article/Bivsh-britanski-razuznavach--Imalo-taen-spravochnik-na-ruskite-sluzhbi-kak-da-se-ubiva--Nastina-li-/151562/11/0", "text": "   Простата истина е, че Русия не е единствената страна, която може да е произвела нервния агент, дузини биха могли. Той може също да бъде направен и от много недържавни извършители. Търговският агент на Моторола Гари Аиткенхед – станал по необясними причини от този януари изпълнителен директор на предприятието за химическо оръжие Портън Даун – каза в интервюто си за Sky, че „вероятно“ само държавен извършител може да направи нервния газ. Това означава признаване на възможността да бъде направен и от недържавен извършител.   Дейвид Колъм, професор по органична химия в Университета Корнел, несравнимо по-квалифициран от продавача на Моторола, заяви, че неговите студенти от горните курсове биха могли да го направят. Професор Колъм ми писа в Туитър тази сутрин. Съобщението му е следното: „ Ключовият момент в неговото съобщение е, разбира се, „ако бъдат попитани“. Държавните и корпоративните медии не попитаха проф. Колъм, нито пък някой от другите професори по органична химия в Обединеното Кралство. Около този случай просто няма елементарно журналистическо разследване. На всички британски медии е било съобщено от „източници от службите“, че Великобритания има копие от таен руски наръчник за обучение на убийци, описващ подробно как се слага нервен агент на дръжките на врати и, че при положение, че нервният агент е намерен на дръжката на вратата на Скрипал, това е решително доказателство, което убеждава съюзниците от НАТО във вината на Русия. Както \"Дейли Мирър\" съобщи, директно цитирайки „източници от службите“: „Това съответства с Руски наръчник за способи за нанасяне на отрова по дръжките на врати. Това е косвеното доказателство. Силно доказателство е, че през последните десет години Русия е изследвала методи за прилагане на отрова, включително по дръжките на врати. Важна подробност е, че тези факти помогнаха за убеждаването на съюзниците, че само Русия може да е сторила това.“ Дословно същият правителствен брифинг е публикуван и от \"Дейли Мейл\" като сензационен материал и отразен в редица други пропагандни издания на мейнстрийма. Изникват два въпроса. Ако разгледаме първо втория въпрос, аз имам големи проблеми с твърдението, че Скрипал са били отровени чрез бравата им. Първият проблем е този. След това, което лейди Сали Дейвис, Главен лекар на Англия, нарече „обстоен научен анализ“ на субстанцията, използвана върху Скрипал, правителството съветва всички, които може да са имали контакт, да изперат дрехите си и да избършат повърхностите с топла вода и мокри кърпи. Подозрителните места са били почистени с маркуч от пожарникарите.  А ако се предава от единия на другия, защо не се е предал също и на лекарката, която оказва обстойна помощ, при което влиза в близък телесен контакт, включително и с течности? Вторият проблем е, че нервните агенти от семейство \"Новичок\" действат незабавно. Няма такова нещо като нервен агент със забавено действие. Спомнете си, че изрично ни бе казано от Тереза Мей, че този нервен агент е до 10 пъти по-силен от VX – нервният агент, разработен от Портън Даун, с който за 15 минути беше убит брата на Ким. Но, ако е бил на бравата, последният контакт, който е възможно те да са имали с нервния агент, е бил поне три часа, преди той да подейства.   Чак след всичко това те, и двамата абсолютно по едно и също време, въпреки чувствителната разлика в теглото им, изведнъж били повалени от нервния агент, подействал от пълна липса на симптоми до смърт, като по часовник. Тази история не звучи дори и далечно достоверно. Нервните агенти, и най-вече „военните нервни агенти“ са създадени като оръжия за бойното поле. Те не позволяват на противника да остане във форма и да се бие с часове. В научната литература не е описан нервен агент, който да е с такъв необикновен ефект на бомба със закъснител. Тук друг истински професор обяснява тяхното бързо действие в Scientific American:  Те са доста волатилни, безцветни течности (с изключение на VX, за който казват че прилича на машинно масло). Тяхната концентрация при изпарение на стайна температура е летална. Симптомите на отравяне настъпват бързо и включват стягане в гърдите, затруднение в дишането, и много вероятно задушаване. Съпътстващите симптоми включват повръщане и масивно изпускане. Жертвите на атаката в метрото в Токио са отделяли кръв. Ким Чен Нам е умрял за по-малко от 20 минути. В крайна сметка, смъртта настъпва или от асфикция, или от сърдечен арест.“ Със сигурност нямаше да им се прииска да седнат на хубав обяд два часа по-късно. И щяха да са умряли преди три седмици. Всички се молим Сергей също да се въстанови. Втората част от това необикновено щастливо съвпадение между нервния агент, положен на бравата и руския таен наръчник за полагане на нервни агенти по бравите, намиращ се у Британското правителство, е дали наръчникът е реален.  Твърди се, че наръчникът е уж от последните десет години, значи Русия на Путин, а не от периода на хаос, а Федералната служба за сигурност на Русия е доста сегната организация през този период. Проницателността на МИ6 просто не е достатъчно добра.  Друг ключов въпрос е защо Великобритания не успя да го предостави на ОЗХО и защо наистина не го публикува сега, като премахне всички идентифициращи знаци на конкретното копие, при положение че толкова широко се разпространи съществуването и притежанието му.   Ако Борис Джонсън иска да му повярваме, да публикува руския наръчник.   Посещавал съм, както и други старши служители на Министерство на Външните работи, множество обучителни курсове на МИ6. Този за справяне с експлозиви беше във Форт Монкът, недалеч от Салисбъри. Имаше и един в безличен лондонски блок с офиси, който беше за подслушвателни техники. Спомням си, че видях уреди за пробиване на дупки в стена, които се врътяха наистина много бавно. Много часове, за да пробият стена наистина, но почти никакъв шум или вибрация. Там научих, че правителството може да те подслушва като активира микрофона на мобилния ти телефон, дори и когато той е изключен. Спомням си устройства като дистанционни микрофони, висящи от таваните, за да прихващат отдалечени цели, и слушащо устойство, което работи чрез предавател с инфрачервени лъчи, но целта може да се изгуби, ако се дръпнат завесите. Бих добавил към това обяснение, че изгубих всякакво доверие в полицейското разследване, когато то беше иззето от местната полиция и беше предадено в ръцете на силно политизирания лондонски отряд за борба с тероризма. Подозирам, че обяснението със забележително удобното (но физически невъзможно) доказателство за метода с дръжката на вратата, който дословно съвпада с „руския наръчник“, може би се крие там. Това са някои от проблемите, които имам с официалната интерпретация на събитията.  Нищо не доказва, че Руската държава не е отговорна. Но няма убедително доказателство и че е, а има и още няколко други възможности. В крайна сметка фрапантните проблеми на официалния наратив могат да бъдат решени, но това, което е в основата, е незрялото и тежко безотговорно поведение на Джонсън и Мей.    ", "date": "2018.04.11", "title": "Бивш британски разузнавач разбива на пух и прах твърденията на Мей, че Русия е отровила Скрипал"}
{"url": "http://epicenter.bg/article/Vladimir-Chukov--Direkten-sblasak-SASht-Rusiya-nyama-da-ima--no-diplomatsiyata-za-Siriya-e-izcherpana/151564/11/0", "text": "„Ситуацията в Сирия остава силно непредвидима. Не очаквам директен сблъсък между САЩ и Русия, но дипломатическата опция е изчерпана. Вероятно ще има разширен военен удар.“ Това заяви пред телевизия Bulgaria ON AIR арабистът проф. Владимир Чуков по повод растящото напрежение в Сирия и прогнозите за нова война. „Трудно е да се каже какво ще се случи. Да видим каква ще е опцията на Доналд Тръмп.  , каза проф. Чуков.   „Това, което се чува и е било направено е, че основните потенциални мишени са били евакуирани.   Това е една психоза. Никой не иска война. В същото време никой не би се съгласил държава като Сирия да стане плацдарм за използване на химическо оръжие. От КПП Капитан Андреево до Дамаск са 1500 километра“, предупреди проф. Чуков.   Той припомни как се стигна до високото напрежение.   „Историята за употребата на химическо оръжие беше подадена сега от една неправителствена организация, която се нарича Световна доброволческа спасителска организация – това са лекари, които работят в сирийските болници и част от тях са в Източна Гута - една от горещите точки в Сирия. Тяхната централа е в Париж. Реакциите са разнопосочни. Външният министър Сергей Лавров каза, че са пратили на място руски екип от специалисти. Те казали, че няма такова нещо. Но да припомним историята на употребата на химическо оръжие.    \"През април също имаше такова обвинение. На 26 октомври екипът на ООН излезе с ясен доклад, че употребата е имало“, припомни арабистът.  „Сега се дават много мнения, включително в нашите медии, че обвиненията са изфабрикувани. Но ООН е организацията, на която трябва да вярваме. В екипа на ООН са 23-ма топспециалисти.  , посочи той.   Проф. Чуков каза, че според публикувана тези дни карта на ООН в тези 35 атаки са използвани зарин, хлор, фосфор, широк спектър от химически оръжия.   Той коментира и позициите на Русия, Турция и Иран, чиито лидери се срещнаха в Анкара в началото на април. Тогава те обявиха, че са се договорили да ускорят „успокояването на обстановката“.  „Трите гарантиращи страни се опитаха да направят някаква деескалация.   Турция – горе на север, Централна сирия е под контрола на Русия, има и на Иран. „В Анкара беше поканен Башар Асад, той отказа. Идеята е четирима лидери да седнат и да се сдобрят, а Башар Асад да стане част от общото решение. Тези дни обаче  , коментира проф. Чуков.   На въпрос какво е обяснението Чуков заяви: „Видяхте колко силно е дрънкането на оръжие. Тръмп ясно каза, че е за военна опция. Това е огромен натиск. Подобен тип много рязка позиция срещу Русия показва промяна. Ако до този момент заедно бяха Русия, Труция и Иран, сега изведнъж Турция подкрепи предложение на ЕС и на САЩ, че отговорник за атаката е Дамаск. Той постави прът в колелата на хармонията, която едва ли не се виждаше като новото съдържение на Евразия.“", "date": "2018.04.11", "title": "Владимир Чуков: Директен сблъсък САЩ-Русия няма да има, но дипломацията за Сирия е изчерпана"}
{"url": "http://epicenter.bg/article/Deutsche-Welle--Strashnata-voyna--koyato-zapochna-prez-2003-g--s-edna-golyama-lazha--i-prodalzhava-i-dnes-/151579/11/0", "text": "Тези кадри обиколиха света: на 9 април 2003 американски войници събориха статуята на Саддам Хюсеин в Багдад.   Близо три седмици след началото на предвожданата от САЩ инвазия в Ирак светът става свидетел на събарянето на статуята на Саддам Хюсеин в центъра на Багдад.     Но и до днес, цели 15 години по-късно, все още не знаем отговорите на много въпроси. Например колко точно са жертвите на тази война. И на хаоса, който тя остави след себе си. Според различните преценки, жертвите на войната в Ирак са между 150 000 и половин милион. А според някои източници, броят им е дори значително по-висок: още през 2006 година специализираното медицинско издание \"Lancet\" стига до извода, че \"допълнителните жертви\" на тази война са най-малко 650 000.   При изчисленията си изданието взима предвид и последствията от разрушената инфрастрактура и от тоталния колапс на здравеопазването.   Едно обаче знаем със сигурност - че тази война беше построена изцяло върху лъжи. На 5 февруари 2003 година, шест седмици преди инвазията в Ирак, тогавашният американски държавен секретар Колин Пауъл държи 76-минутна реч пред Съвета за сигурност на ООН, в която уверява света, че Саддам Хюсен притежава биологически и химически оръжия за масово унищожение. И че режимът в Багдад опитва да се сдобие и с ядрено оръжие.     Още по-тежко звучи обвинението на Рей МакГавърн, който е работил 27 години за ЦРУ:    Да припомним, че съществена част от тогавашната аргументация на Колин Пауъл се базира на разузнавателни данни, предоставени на американците от Германия.   Ключова роля в цялата история играе иракският химик Рафид Ахмед Алуан, който през 1999 година пристига в Германия като бежанец. Германското външно разузнаване BND го подлага на разпити - с надеждата да извлече полезна информация за оръжията на Саддам Хюсеин. Но Алуан бързо разбира, че колкото повече информация подава, толкова повече получава в замяна - пари, германски паспорт, собствено жилище. Лъжите на Алуан лъсват чак когато BND влиза в следите на бившия му началник. Германските служби веднага информират американските си партньори, но след атентатите от 11 септември 2001 следата отново става гореща.   Десет години по-късно, през 2011, германският \"Ди Велт\" излиза със следната информация: според сведения на бившия шеф на германското външно разузнаване Аугуст Ханинг, през 2001 американците отправят искане към германците да декларират писмено, че свидетелствата на иракския химик отговарят на истината. Ханинг отказва и изпраща на шефа на ЦРУ Джордж Тенет становище, в което се казва, че тъй като до момента нито един друг източник не е потвърдил събраната информация, данните не могат да бъдат класифицирани като надеждни.   Въпреки това свидетелствата на иракския химик залягат в основата на аргументацията на Колин Пауъл.    По повод 15-та годишнина от инвазията в Ирак бившият генерален секретар на НАТО Хавиер Солана припомни, че веднага след избирането си през 2000 година Буш посочва именно Ирак като един от двата си приоритета в областта на сигурността. Следващата важна задача на американците е да убедят британските си съюзници. На среща при тогавашния премиер Тони Блеър, проведена на 23 юли 2002 година,   На което тогавашният британски външен министър Джак Стро отвръща, че няма достатъчно доказателства,  .   На военния вариант категорично се противопоставя и британският главен прокурор Лорд Голдсмит, който по време на въпросната среща казва следното:  Но премиерът Тони    А Германия? Официално Берлин е против тази война - тогавашният канцлер Герхад   Бундесверът се ангажира и с логистична подкрепа, казва за ДВ бившият майор от Бундесвера Флориан Пфаф.   Още от самото начало Пфаф е убеден, че няма да участва в тази нападателна война, нарушаваща международното право. Но когато информира преките си началници, че отказва да изпълнява нареждания, свързани с войната в Ирак, майорът е изпратен в психиатрия.   През 2005 година Федералният административен съд в Лайпциг оправдава действията му:   ", "date": "2018.04.11", "title": "Deutsche Welle: Страшната война, която започна през 2003 г. с една голяма лъжа, и продължава и днес "}
{"url": "http://epicenter.bg/article/D-r-Kaloyan-Metodiev--Suhopatna-operatsiya-ili-udari-v-Siriya-mozhe-da-oznachavat-golyama-voyna/151580/11/0", "text": "„Сухопътна операция или удари в Сирия може да означават голяма война“. Това прогнозира политологът д-р Калоян Методиев в предаването „Светът е бизнес“ на телевизия Блумбърг. Експертът коментира най-новата ескалация на напрежение в Сирия – употребата на химическо оръжие, израелския удар по военно летище в страната и демонстрираната готовност от президента на САЩ Доналд Тръмп да упражни сила в Сирия. Сред другите теми бяха случаят „Скрипал“, Brexit, българското европредседателство.   „В последните часове се говори за началото на военна операция, която обсъждат американският президент Тръмп и френският президент Макрон.   Как ще продължи той и къде може да свърши никой не знае. Въпросът е, че напрежението е факт и ако не се реши по дипломатически път в рамките на ООН, мисля си, че може да се стигне до сериозна ескалация“, коментира експертът.   На въпроса възможно ли е Съветът за сигурност на ООН да разреши проблема, Калоян Методиев отговори: „Сложно е да се каже какво може да стане. Важното е какво ще кажат британците, защото те са по-предпазливи след опита в Ирак за тръгване на войни. Те имат и вътрешни проблеми в момента. Важни са и китайците, защото имаме пет гласа. Позицията на руснаците и американците е ясна. На французите горе-долу също, но   и непремереното говорене на външния министър на Великобритания Борис Джонсън може би оказва влияние. Каквото и да говорим за случая Скрипал, никога не трябва да забравяме да го обвържем с вътрешната политика на Великобритания и с нейните развития. Това е ключовото“, коментира д-р Калоян Методиев.   По думите му обратите в сюжета „Скрипал“ се дължат на това, че „всякакви теории се лансират в момента при липсата на доказателства. Всеки интерпретира случая според собствените си интереси.“ Политологът припомни, че вече година лейбъристите водят с 10% пред консерваторите.   Някои казват, че Лондон е Великобритания. Ако лейбъристите вземат райони, които от Втората световна война насам са на консерваторите, това може да означава и предсрочни парламентарни избори.“ „В един момент случаят Скрипал беше използван и срещу лейбъристите, които при Корбин завиха прекалено вляво. Там вече се говори за световна революция, за диктат на банките, за комунизъм, ако щете. Това изплаши много среди на Запад“, заяви д-р Методиев.   Политологът коментира и преговорите за излизането на британците от Европейския съюз. „Отново имаме задънена улица по отношение на преговорите за Брекзит. Ключовият въпрос е определянето на границата между Република Ирландия и Северна Ирландия. Това може да се окаже капсул детонатор за възстановяване на явления като организирана престъпност, тероризъм, сепаратизъм, което в миналото доведе до хиляди жертви. Тази граница е проблемът на проблемите“.   На въпрос необратим ли е Брекзит и защо милиардерът Джордж Сорос продължава да финансира кампании за оставане на Великобритания в Евросъюза, д-р Методиев заяви: „В политиката няма нищо необратимо. Разделението е много дълбоко. ", "date": "2018.04.11", "title": "Д-р Калоян Методиев: Сухопътна операция или удари в Сирия може да означават голяма война"}
{"url": "http://epicenter.bg/article/Vladimir-Kostov--Sadbonosen-i-nepredvidim-izbor-/151581/11/0", "text": "Живеем в изключителни дни. След драматичните и безрезултатни \"сблъсъци\" в съвета за сигурност на ООН в неделя, които всеки можеше да проследи \"на живо\" като футболно дерби, никой не може повече да си затваря очите.   Светът е в най-голямата международна криза след края на втората световна война. С по-висока степен на напрежение и опасност и от тази свързана със съветските ракети в Куба през 1962.   Часовете, и най-много няколкото дни, които са пред нас, ще ни дадат, предполагам, отговор на въпроса: накъде вървим? И - може би: кой побеждава в първата битка?    При разсъждения за тревожното развитие на международните отношения често се отбелязваше, че все пак, нещата не са стигнали равнището на напрежение изживяно през 1962. Сега трябва да бъдем откровени към себе си и да констатираме, че днешната криза е по-непредвидима и по-съдбоносна по очакваните последици от тази, пред която бяха изправени Кенеди и Хрушчов.  При \"кубинската криза 1962\" сблъсъкът между СССР и САЩ бе по-конкретен проблем и - до известна степен - разбиране за престиж. Как да бъде уреден въпроса за американските бази в Турция, т.е. до границите на СССР. Решението бе намерено при общо взето балансирано зачитане на интересите на двете страни. Сега в основата на конфликта е проблемът за мястото на САЩ в международния ред. Ще отстоят ли те ранга и ролята на супер силата, или ще се примирят и приемат някаква по-низка степен?   Не става дума за престиж, а за реални позиции и многопосочни огромни интереси.  В сравнение с времето от преди повече от половин век, може да се предполага, че оръжията, които имат на разположение главните държави са многократно по-мощни и по-разнообразни по евентуалното им приложение.   През 1962 година преобладаваше мнението, че един военен конфликт между САЩ и СССР ще се води с ядрени оръжия и ще има като най-вероятен резултат едно взаимно унищожение.   Сега се разчита, че и при употреба на ядрени оръжия, може да има степени и, съответно, взаимното унищожение не е единствена възможност.  И най-сетне, но сигурно не на последно място по значение, е въпросът за личностите - \"актьорите в драмата\", която се играе пред очите на всички ни и за наша сметка.   През 1962 те бяха двама - Кенеди и Хрушчов.   Сега \"на сцената\", освен Тръмп и Путин, са и Си Дзинпин, и Ердоган, и Мей, и Рохани, и Нетаняху, и Меркел, и Макрон, че и Асад, и Порошенко, и Ким чен-ун, и сигурно пропускам някой. И те не само са \"на сцената\". Всички си дават сметка, че всеки от тях може, при определено стечение на обстоятелствата, да се вмъкне с жест или реплика, които \"да обърнат\" хода на действието.  Дали някога потомците ще ни завиждат, че сме били свидетели на този драматичен и непредсказуем април 2018, или ще ни упрекват, че не сме успели да намерим пътя, по който да повлияем на събитията?", "date": "2018.04.11", "title": "Владимир Костов: Драматичен и непредсказуем април 2018! Задава се съдбоносен и непредвидим избор. "}
{"url": "http://epicenter.bg/article/Washington-Post--Zashto-Sergey-Skripal-ne-e-martav-/151587/11/0", "text": " цитира го Нова телевизия.   Бившият двоен агент беше атакуван с военно химическо вещество едва преди месец, а вече се възстановява заедно с дъщеря си. Юлия е контактна, разговаря и вече е изписана от болницата, пише Washington Post. Американският вестник цитира медицински експерти, които отдават тяхното излекуване на лекарства и антидоти, които те вероятно са приели в болницата. „Отравянето невинаги завършва със смърт. Ако се третира бързо и адекватно, е възможно възстановяването от редица съединения”, коментира Мишел Карлин, лектор по съдебна и аналитична химия в английския университет „Нортумбрия”. Тя допълва, че „Не трябва обаче да забравяме, че техните тела са били отровени и въпреки че даденият им антидот ще блокира сигналите, те все още ще се нуждаят от време за възстановяване. И това трябва да се случи по естествен път”, пояснява Карлин. Тя прави опит да обясни факта, че Юлия Скрипал се е възстановила по-бързо от баща си: „Не знаем дали причината е, че тя е имала досег с по-малко количество отрова или е трябвало повече време, за да й подейства, защото тя е била по-млада и по-здрава. Има твърде много фактори”. Токсиколози и експерти по съдебна медицина посочват, че веществата, атакуващи нервната система, са най-опасни в първите дни след атаката. И след като двамата Скрипал оцеляха през тях, значи не е изненада, че сега състоянието им се подобрява, добавят специалистите. Медицинският физик Малкълм Сперин коментира, че дългосрочните прогнози за състоянието им все пак остават неясни.   Според него има твърде много неизвестни: „Юлия може да разговаря, но това, което не знаем, е дали тя ще бъде някога в същото състояние, в което е била преди случилото се. Не говорим само за познавателните й способности. Има и други аспекти, които могат да бъдат повлияни – двигателни способности, психически проблеми, тревожност, депресия”.    ", "date": "2018.04.11", "title": "Washington Post: Защо Сергей Скрипал не е мъртъв?"}
{"url": "http://epicenter.bg/article/Predsedatelya-na-KEVR--Ne-sme-krili-iskaneto-na-ChEZ-za-tsenata-na-toka--uvelichenieto-shte-bade-1-2-/151598/11/34", "text": "  - Категорично не и ще ви кажа каква е истината. А тя е, че всяко дружество трябва да подаде заявление за цени, след което трябва да представят т. нар. „неконфиденциален вариант“. Той е със заличени лични данни и търговска информация. С мое писмо съм изискал до следващия понеделник всички ЕРП-та да представят такъв вариант, който ние във вторник ще публикуване на сайта на КЕВР. Няма какво да се крие, тъй като тази информация е публична. И доказателство за това, че данните са публични, е фактът, че аз отговорих на председателката на БСП Корнелия Нинова, като съм цитирал тези стойности, които не могат да бъдат конфиденциална търговска информация и която ще бъде публикувана на сайта ни.     - Ние не работим със средни стойности на поискано увеличение. КЕВР има строга методика, по която се произнася за цени. Ние признаваме само необходимите разходи, а останалите не се признават. В резултат на това всяка година енергийните дружества искат увеличение от порядъка на 30, 40, 50 %, но Комисията излиза с цени, които са в рамките на 1 до 2 %. Миналата година бяха подобни изчисленията и на трите ЕРП-та. Повишението, което Комисията одобри и което е валидно в рамките на цяла година, е само 1,5%. То влезе в сила от 1 юли 2017 г. и ще бъде валидно до 30 юни 2018 г.     - Те действат като търговски дружества. Искат повече, няма никакво съмненение, и дори след това оспорват решенията ни в съда. Магистратите се произнасят в полза на КЕВР, като се мотивират, че спазваме закона и нормативните изисквания. Искам да отбележа, че в Комисията не работим нито в корпоративен, нито в политичеки интерес. Ние сме независим орган и нашата цел е да защитим обществения интерес. Когато казвам обществен интерес, не трябва да се разбира единствено и само интереса на потребителите. Не, ние отчитаме необходими разходи, които са неизбежни за дружеството, незамисимо дали те са производители на електрическа енергия или са снабдителни и разпределителни дружества. Затова през годините имаме увеличение на цената на електроенергията от 1 до 3 %. За последните 3 години общото увеличение е 2,5%! И за да ви кажа как действа сегашният състав ва регулатора, искам да подчертая, че от 2007 г. до 2014 г. увеличението електроенергиягта е с 34%.     - Това е само негово твърдение. Аз потворих поне 10 пъти и накрая предложих на временната парламентарна комисия, разследваща сделката за ЧЕЗ и лично на председателя ѝ Жельо Бойчев, да направят офиицално питане до законодателния съвет на НС, за да може най-после да се разбере истината. А тя може да стане ясно и по индиректен начин. Например „Обединени патриоти“ предлагат промени в Закона за енергетиката, за да се дадат правомощия на КЕВР за такова действие. С други думи - това го няма и сега предлагат да се промени законът. Освен това бившият председател на Сметната палата Валери Димитров каза: „Учудвам се, но КЕВР няма правомощия да спре сделката, каквито например има Комисията за финансов надзор  ( КФН)“.   Това, което Румен Овчаров не отчита или не желае да отчете, защото е учен човек, е че в член 21 на Закона за енергетиката се говори именно за тези права, които КЕВР има по отношение на енергийните дружества. В чл. 91 на Наредбата за лицензиране на дейностите в енергетиката се развива това, но отново по отношение на енергийните дружества. В алинея 2 се казва: „Процедурата, която започва с искане, което трябва да постъпи от енергийното дружество...“ В КЕВР провеждаме такива процедури, но фирмата „Инерком“ или която и да е друга, не е енергийно, а търговско дружество. Енергийните дружества са ''ЧЕЗ Разпределение България'' АД , ЧЕЗ Трейд България“ и ЧЕЗ електро България“. С други думи, ако някое от тези 3 дружества поиска от нас – ние ще се произнесем по начин, който да защити интереса на потребителите. Няма да позволим да се разпарчетосва собствеността на дружествата.     - Не мога да ви кажа, а и в КЕВР нямаме капацитет да правим такова проучване. Но и от отговорите, които дадоха представители на ДАНС и ДАР пред депутатите от временната комисия за ЧЕЗ също не пролича. Защото те не съобщиха нищо по въпроса.     - Не. Аз съм добре известен с това, че вземам независими решения не само по този казус, но и по отношение на цените на електроенергията и водата. Върху мен никой не е оказвал натиск. Заявил съм го отдавна и те  ( политиците, б.р. )  не могат да ме прекършат, камо ли някакви дружества. Самата госпожа Гинка Върбакова не я познавам - видях я за първи и единствен път в по време на изслушването й в Народното събрание.     - Категорично не. Проблем може да настъпи, ако се промени мениджмънта на самите дружества на ЧЕЗ. В момента той е много стабилен.     - Мога да ви дам хиляди премери на световни компании, които сменят собствеността си, но не и висшия мениджърски екип. Тази практика вече е валидна дори и за България, защото всеки собственик гледа да има печалба. А за да има печалба, трябва да има добър мениджмънт.     - Да, работи се по въпроса. До двете централи са изпратени предложения от Министерство на финансите. „Контурглобал“ и „ АЕ S  Гълъбово“  поискаха да им даде 3-месечен срок, в който техните консултанти да се запознаят с документа и да изготвят отговора. След това ще започнат преговорите, за да се стигне до приемливо решение.", "date": "2018.04.11", "title": "Иван Иванов: Всяка година ЕРП-тата искат увеличение на тока с 30-50%. КЕВР одобрява 1-2%"}
{"url": "http://epicenter.bg/article/Agentsiya--Mitnitsi--otne-litsenz-na-dostavchik-na-Mareshki/151547/4/0", "text": "Агенция \"Митници\" отнема лицензите на двата данъчни склада на русенската рефинерия \"Полисан\". Решението е взето на 5 април, но засяга нарушения, установени преди две години. Тогава фирмата била глобена с 29 165 лв., но обжалвала санкцията и едва в края на март съдът потвърдил наказателното постановление на митниците. Наказанието е голямо, тъй като провинението е тежко. Затова \"Полисан\" не може да запази статута си на лицензиран складодържател. В момента във фирмата тече инвентаризация на складовите наличности.   През 2016 г. при митническа проверка е констатирано, че рафинерията \"Полисан\" е попълвала документи за продажба на гориво за отопление с намален акциз, а стоката вероятно е била пласирана като автомобилно гориво, за което се дължи високата ставка.   Става дума за 24.5 млн. тона, които са били доставени на различен получател от отбелязания в документите. \"Полисан\" е един от доставчиците на бензиностанциите на депутата бизнесмен Веселин Марешки, посочиха вчера от Българската петролна и газова асоциация. Рафинерията, както и самият Марешки не членуват в асоциацията, която обединява \"ЛУКойл\" и повечето големи играчи в петролния бизнес.   Решението за отнемане на лицензите може да бъде обжалвано в 14-дневен срок, но това не спира изпълнението му. Нарушенията са били установени от митничарите в единия от данъчните складове на \"Полисан\", но наказанието се прилага и за второто хранилище на нефтопродукти. Двата обекта не могат повече да работят като лицензиран складодържател и не могат да се ползват от режима на отложено плащане, т.е. да внасят акциза едва когато горивото тръгне за продажба на дребно. Миналата година в \"Полисан\" влязоха ГДБОП и НАП под наблюдението на Специализираната прокуратура. Резултати дали са разкрити схеми за укриване на ДДС и акциз при търговията с горива към момента не е известно да има. По време на ревизията тогавашният производствен директор на \"Полисан\" Гален Петков бе понижен в длъжност \"началник-смяна\", а три месеца по-късно бе открит обесен в едно от халетата. \"Полисан\" е основана през 1994 г. като производител на битум и котелни горива. Тя е собственост на русенския бизнесмен Христо Вълков.", "date": "2018.04.11", "title": "Агенция „Митници“ отне лиценз на доставчик на Марешки, мамели с акциза"}
{"url": "http://epicenter.bg/article/Zhelyaz-Andreev-e-zaplashen-ot-20-godini-v-shtatski-zatvor-/151550/3/0", "text": "Желяз Андреев e заплашен от 20 години в щатски затвор.  Младежът, работил на най-ниско ниво във фирма за електронна търговия, е заплашен да прекара следващите 3 месеца в ареста, а след това да бъде предаден на САЩ, за да бъде съден. Там го грозят 20 години затвор и глоба от 1.25 млн. долара, пише \"Сега\". За сравнение управителите на американската фирма, чийто нисш служител е бил младежът, вече са осъдени на едва 2 г. затвор в САЩ.  Срещу Желяз Андреев има повдигнато обвинение от прокуратурата във Флорида от 24 октомври 2016 г. за участие в заговор за нарушаване на ембаргото над Сирия и за измама към САЩ, разказва \"Фейсбук\" страница, създадена в негова защита. Приятели и роднини на Андреев организират протест в негова защита в четвъртък.  От май 2013 г. до април 2016 г. младежът е бил служител в отдел \"Продажби\" в софийския офис на американската компания AW Tronics. Бил е назначен на трудов договор. Работата му е била да предлага авиационни части на авиокомпании и сервизни центрове за самолети и хеликоптери от различни държави, сред които и на сирийската авиокомпания Syrian Air. Това е нарушение на ембаргото, наложено от САЩ на Сирия, твърди американската прокуратура.  Желяз Андреев е трябвало да се свързва директно с клиенти по имейл и по телефон, за да продава продуктите и услугите на компанията. На всички в неговата позиция началниците са предоставили списък с клиенти, разказва приятелката му Милена Здравкова, която също е работила там. Служителите имали норматив и нямали никаква информация за спецификите на клиентите и съществуващите регулации в САЩ.  Година след като напуснал работа, младежът научил от свой бивш колега, че е сред обвиняемите за незаконна търговия със Сирия. По това време вече работел за \"Луфтханза\". На 16 март 2018 г. бил уволнен заради това, че фигурирал в черния списък на САЩ.  Адвокатът му Боян Лимберов разказа пред \"Сега\", че през почивните дни му е бил отказан достъп до клиента му. Видял го само след изтичането на 24-часовото полицейско задържане, преди да започнат да текат 72 часа по прокурорското постановление за арест. В крайна сметка му било обяснено, че има заповед в почивните дни никой да не бъде пускан при задържаните. \"Правото му на защита е безвъзвратно погазено\", коментира Лимберов. Той каза още, че няма нито едно доказателство, че клиентът му може да се укрие и затова няма основание да бъде задържан.  Сряда сутринта е крайният срок на Окръжната прокуратура в Добрич да поиска задържане до 60 дни за Андреев. САЩ разследват и други българи по това дело, но за тях прокуратурата не знае нищо, стана ясно от думите на говорителя на главния прокурор Румяна Арнаудова пред \"Сега\". Арнаудова обясни, че в тази процедура прокуратурата няма да прави нищо друго, освен да придвижи американските искания. Досега от САЩ не са пристигнали никакви доказателства и съдът ще се произнесе за свободата на младежа без тях.  ДЕЖАВЮ  Това е вторият подобен случай след историята с Гергана Червенкова, която също беше обвиняема в САЩ. Тя бе счетоводител в България на американска компания за онлайн търговия с лекарства, сред които според американците имало забранени вещества. След протести в нейна защита и след като Софийският апелативен съд поиска доказателства, САЩ оттеглиха искането си и жената беше освободена.  КЛОПКА  Младежът е бил арестуван с клопка от добричката полиция, разказаха близките му. Той се прибрал в Добрич за Великден с приятелката си и се явил в полицията заради стара катастрофа, на която е бил свидетел. Там обаче е задържан по искането на американските власти. МВР-Добрич има нов директор от 5 дни. Никола Панчев досега беше началник на охранителната полиция във Варна, където беше пратен от София. В морската столица той отиде с шефа си от Първо РПУ в столицата Даниел Пашов. Пашов стана директор, а Панчев негов заместник. Двамата станаха известни покрай случай от 2014 г., показан от \"Господари на ефира\". Александра Стоилова (25) и Иван Цонев (26) бяха обвинени от полицай от Първо РПУ в София, че са му скъсали униформата му. Записи от охранителните камери в районното управление обаче показаха, че полицаят сам е скъсал ръкава на униформата си. Тогава тв предаването съобщи, че Инспекторатът на МВР е излязъл с предложения за порицание и уволнение за началниците на замесените. Година по-късно обаче такива наказания нямаше и двамата бяха назначени като шефове във Варна. ", "date": "2018.04.11", "title": "Желяз Андреев e заплашен от 20 години в щатски затвор "}
{"url": "http://epicenter.bg/article/Vaorazheni-i-maskirani-obraha-benzinostantsiya-v-Shumen/151556/3/0", "text": "Това съобщават от полицията, предаде БНР. Пристигналите на място полицаи са установили, че двама маскирани и въоръжени са нападнали жената, която работи на бензиностанцията. Нападателите удряли жената по главата и тялото. Нападнат бил и мъж, който влязъл да си купи цигари.  По думите на пострадалите, нападателите са били четирима, взели са от касата с оборота около 240 лева. Четиримата се оттеглили пеш зад бензиностанцията. Жената успяла да подаде сигнал с паник бутон в охранителната фирма, която охранява обекта. Оттам са информирали полицията за случилото се. На място бил изпратен и екип на Центъра за спешна медицинска помощ.  След преглед в МБАЛ - Шумен станало ясно, че 50-годишната жена е със счупени пръсти на лявата ръка, а 55-годишният мъж е със счупен нос. Двамата са освободени за домашно лечение, съобщават от болницата.   Работата по документиране на престъплението продължава под надзор на прокурор от Районната прокуратура в Шумен. Образувано е досъдебно производство.", "date": "2018.04.11", "title": "Въоръжени и маскирани обраха бензиностанция в Шумен"}
{"url": "http://epicenter.bg/article/Sadat-pusna-ot-aresta-Zhelyaz-Andreev--koyto-be-zadarzhan-po-iskane-na-SASht/151574/3/0", "text": "Окръжният съд в Добрич освободи от ареста и постанови мярка за неотклонение \"подписка\" в 60-дневен срок на Желяз Андреев, за чието екстрадиране настояват Съединените щати, съобщи БНР.   Решението на съда може да се обжалва в 3-дневен срок. Андреев беше арестуван на 7 април по искане на Америка. Сега прокуратурата иска той да остане в ареста до 60 дни, сокато се подготви процедурата по екстрадиция. Във Флорида се води разследване срещу 11 души за нарушаване на ембаргото за търговия със Сирия. Петима от тях са българи. Сред тях е и 29-годишният Желяз Андреев, за когото има искане за екстрадиция. Андреев, който бил служител на най-ниско ниво в български офис на американска компания, е обвинен, че е съучаствал в нелегална продажба на авиочасти за Сириийските авиолинии. За осъществени седем сделки са предвижда присъда до 25 години затвор и глоба от над милион щатски долара. Близките му са категорични, че той просто е изпълнявал задълженията си в компанията и не е нормално да му бъде прехвърляна подобна отговорност.   Според защитата на 29-годишния мъж няма основания той да бъде задържан под стража. След като българската полиция го е потърсила, той се е явил още на следващия ден, обясниха адвокатите. Освен това, след като фирмата, за която е работил, е влязла в американския черен списък, Андреев не е опитал да се укрие. Дори е започнал работа на ново място, като е имал и адресна регистрация в София. Те поискаха от съда на Андреев да бъде наложена по-лека мярка за неотклонение – подписка.   Петимата българи са работили в кол-център в София, през който са продавани части за самолети на сирийските авиолинии, за които американските власти твърдят, че са свързани с терористична дейност. За случаят стана известно през март 2017 г., когато прокуратурата в Маями задържа братята Али и Араш Каби и тяхната сестра Марджан. В специална фейсбук група \"Да спрем екстрадирането на Желяз\" за утре се организират три протеста - пред съдебните палати в София и Добрич, както и пред българското посолство в Лондон. Демонстрациите са насрочени за 18 ч.", "date": "2018.04.11", "title": "Съдът пусна от ареста Желяз Андреев, който бе задържан по искане на САЩ"}
{"url": "http://epicenter.bg/article/Zatvornik-e-izbyagal-ot-Plovdivskiya-zatvor/151594/3/0", "text": "Затворник е избягал от Пловдивския затвор, съобщиха днес от пресцентъра на ОД на МВР. Вчера след 18 ч. е получен сигнал, че 42-годишен лишен от свобода не се е прибрал в затвора след работа на външен обект. Предприети са действия за издирването му. Според публикации в медиите затворникът е с прякор Манджата и е наркоман. Излежавал присъда за наркотрафик. Вече девети ден няма и следа от избягалите двама рецидивисти от Централния софийски затвор.", "date": "2018.04.11", "title": "Още един! Затворник е избягал от Пловдивския затвор"}
{"url": "http://epicenter.bg/article/Evropeyski-forum-za-morski-transport-shte-se-provede-vav-Varna/151583/2/0", "text": "Събитието е част от програмата на Българското председателство на Съвета на ЕС. „Благодаря Ви, че избрахте Варна за домакин на форум от такъв ранг, градът заслужава това признание. Готови сме да съдействаме активно за подготовката и провеждането на международното събитие, което ще бъде важно за морския бранш, а и за бизнеса като цяло“, заяви кметът.  „Председателството на България на Съвета на ЕС е отлична възможност да представим своите виждания и идеи за развитие на корабоплаването в Черно море, да дадем тон, че имаме виждания и логистични решения за развитие на пристанищата. Това трябва да бъде неразделна част от плановете на община Варна, от визията на морските общини“, сподели Никола Христов, председател на Българска асоциация на корабните брокери и агенти. Браншовиците споделиха, че предлагат създаване на национален фонд България за подкрепа на пристанищата и корабоплаването.   „Работим и по общата Европейска стратегия, като очакваме всички организации да се включат активно с предложения по компетентност – в сферите екология, корабоплаване, цифровизация, морско обучение, транспорт, логистика“, каза Георги Петков, директор на Европейски форум за морски транспорт.   В срещата участваха представители на ВВМУ „Н. Вапцаров“ и на Техническия университет.  Събитието ще се проведе под патронажа на министъра на транспорта Ивайло Московски, с официалната подкрепа на кметовете на Варна и Бургас. Основна тема ще бъде Европейската стратегия за морски транспорт 2019-2028 година. По време на форума ще бъдат организирани редица кръгли маси в областта на морския транспорт и индустрия.   Очаква се в срещите да участват и министрите на транспорта на Малта и Кипър, директори на браншови организации в областта на транспорта и морските индустрии от ЕС, представители на Европейската инвестиционна банка, представители на страните от черноморския регион и др.", "date": "2018.04.11", "title": "Европейски форум за морски транспорт ще се проведе във Варна"}
{"url": "http://epicenter.bg/article/Prof--Ognyan-Gerdzhikov--Borisov-e-intuitiven--potushava-skandalite-v-zarodish--zatova-e-na-vlast/151584/2/0", "text": "\"Бойко Борисов е изключително интуитивен, успява да потушава скандалите в зародиш и да лавира. Съумява винаги да намери изход от напрежението. Ако не беше това негово качество, нямаше да е за трети път на власт\", заяви бившият служебен премиер проф. Огнян Герджиков пред Bulgaria ON AIR.  Той коментира работата на кабинета \"Борисов 3\", отбелязвайки, че много е направено във външната политика на страната ни. Герджиков посочи още, че има недоволна опозиция и стачкуващи хора, но не трябва да имаме свръхочаквания към един човек, бил той и министър-председател.  Бившият служебен премиер не очаква разпадане на правителството след европредседателството ни, нито катаклизми и нови предсрочни избори. България няма интерес от това, коментира той. Проф. Герджиков не смята, че Бойко Борисов ще подаде оставка отново.  „Повече слабости виждам в работата на парламента. Там ми е по-голямата сила. Имам неудовлетворение от качеството на законите, това е от много години. Законодателстваме на принципа проба-грешка. Инвеститорите виждат несигурна правна среда. Парламентът работи, но не достатъчно професионално\", каза още Герджиков и добави, че в НС няма достатъчно юристи.  „Кодексът за социално осигуряване за 17 години е изменян 120 пъти, средно по 7 пъти на година“, даде пример юристът и бивш председател на Народното събрание.  Нямаме безработица, но имаме много бедни хора. До голяма степен ни крепят българските емигранти, стана ясно още от думите му.  Той изрази удовлетворението си от позицията на България по случая „Скрипал“. Професорът е на мнение, че е щяло да бъде груба грешка евентуалното изтегляне на дипломатически представители.  „Ние сме дълбоко свързани с Русия и увличане по нещо недоказано не би било добре за България. Не трябва да се конфронтираме нито със САЩ и ЕС, нито с Русия“, подчерта Герджиков.  „Все още левицата не е показала способност да вземе управлението в свои ръце, не че няма потенциал. Левицата иска избори, жадна е за власт и работи по въпроса с един много енергичен председател“, коментира още той.", "date": "2018.04.11", "title": "Проф. Огнян Герджиков: Борисов е интуитивен, потушава скандалите в зародиш, затова е на власт"}
{"url": "http://epicenter.bg/article/Karakachanov--Horata-s-uvrezhdaniya-u-nas-sa-550-000--darzhavata-tryabva-da-spre-izmamite-s-TELK/151586/2/0", "text": "Темата с реформата в системата на ТЕЛК да бъде подложена на широко обсъждане, докато се постигне обществено съгласие, заявява Красимир Каракачанов в своя позиция. Той се обявява за затягане на контрола при издаването на решения за инвалидните пенсии. Каракачанов посочва, че според него трябва да се въведе електронно досие и електронна здравна карта, както и т.нар. обслужване на едно гише, чрез които лесно може да се контролира целият процес. Ето това е контролът, който държавата трябва веднъж и завинаги с цялата строгост на закона и сила на държавния апарат да наложи, заявява лидерът на ВМРО.     Във връзка със създалото се напрежение заради готвените промени в ТЕЛК в качеството си на заместник министър-председател и лидер на ВМРО – Българско национално движение съм категоричен, че трябва широк диалог, който да гарантира правата на хората с увреждания, но и да сложи край на злоупотребите с ТЕЛК-ови решения, които източват социалната и здравната системи на страната ни. Искам да почертая, че промените трябва да се направят така, че да бъде засилен контролът както на отпусканите средства, така и на самата процедура по определяне на здравния статус и нетрудоспособността на болните. Това не означава отнемане на парите на хората с реални увреждания, а спирането на парите към онези, които лъжат държавата и злоупотребяват със средства, които могат да бъдат пренасочени към други нуждаещи се групи.   Ако ние успеем да спрем именно тези злоупотреби, то тогава и пенсиите на реално болните могат да бъдат увеличени, както и да се подпомогнат българските пенсионери. Към момента в България по документи има около 550 хиляди хора с увреждания. При намаляващия прираст и статистиката, че към настоящия момент сме около 7 милиона население, тази цифра звучи нереалистична. Социалната и здравна система на страната ни отделят 1 млрд. и 700 милиона лева на година за изплащане на инвалидни пенсии. За справка през 1989-1990 г., при 9 млн. население, хората с увреждания са били около 150 хиляди.   Отново подчертавам тезата, която много пъти аз и от „Обединени патриоти“ заявявахме в предизборната кампания, че не може болният да носи здравия. Против съм нашите майки и бащи да взимат мизерни пенсии, а в същото време хора, които нямат никакво правно основание, да водят един доста по-добър от тях живот на техен гръб.   Давам Ви конкретни примери. В моя избирателен район – Плевен, има села, в които преобладаващият брой деца са с ТЕЛК-ови решения. В с. Пелишат от 38 деца, регистрирани при един личен лекар, 34 от тях са с диагноза „епилепсия“. В село Бохот отново сходен случай, но там децата имат решение, което констатира „бронхиална астма“. Едно такова дете получава месечно от държавата около 350 лв. Нека направим сметката – само в с. Пелишат сумата, която държавата отпуска за един месец, е към 11 900 лв., а тя е сходна и в с. Бохот. За една година само така се усвояват 285 600 лв. Това е само в две села. В Плевенско има и още подобни села – Мечка, Коиловци, Тодорово, Брестовец и т.н., в които 90% от ТЕЛК-овите решения на децата са с диагнози „епилепсия“ и „бронхиална астма“. Нека бъдем честни – епилепсията не е заразна болест, както и бронхиалната астма.   Ето за тези случаи говорим и за хилядите други подобни измами. Категоричен съм, че са нужни законодателни промени, които да наложат строги мерки за длъжностните лица, които си позволяват да издават неправомерно документи. Трябва да се въведе електронно досие и електронна здравна карта, както и т.нар. обслужване на едно гише, чрез които лесно може да се контролира целият процес. Ето това е контролът, който държавата трябва веднъж и завинаги с цялата строгост на закона и сила на държавния апарат да наложи.   Стига с политически спекулации по темата! Нима БСП, които организираха днешния протест и се самоопределят като социална партия, са против увеличението на пенсиите на пенсионерите и подкрепят измамите с инвалидни пенсии? Стига политиканстване. Нужни са енергични мерки и контрол.   Предлагам темата с реформата в системата на ТЕЛК да бъде подложена на широко обсъждане, докато се постигне обществено съгласие по нея. Аз съм готов с конкретни предложения, които ще поставя за разглеждане пред обществото още следващата седмица.", "date": "2018.04.11", "title": "Каракачанов: Хората с увреждания у нас са 550 000, държавата трябва да спре измамите с ТЕЛК"}
{"url": "http://epicenter.bg/article/Uchenitsite-veche-mogat-da-uchat-chrez-smartfon--laptop-ili-tablet/151593/2/0", "text": "Издателската група \"Просвета\" осигури за всички училища в страната достъп до дигиталните варианти на печатните учебници по всички предмети, съобщиха от издателство, предаде Dir.bg.  Това, което ученикът само трябва да направи, е да влезе в сайта на издателството, да избере желания учебник по желания предмет и да кликне върху бутона за ползване. Не е необходима регистрация. Скоро линкове към електронно четимите учебници ще бъдат качени на специална платформа в страницата на Министерството на образованието и науката, откъдето също ще може да се четат и ползват.  Въвеждането на дигитални копия на учебниците е с цел олекотяване на ученическите раници, от една страна, а от друга, за да станат уроците по-интересни, разнообразни и достъпни за децата.  Електронно четимите учебници имат напълно идентично съдържание с това на одобрения печатен учебник и така учениците могат спокойно да оставят книжния вариант в училище, а после вкъщи да учат по електронния вариант чрез своя смартфон, лаптоп или таблет, поясняват от издателството.", "date": "2018.04.11", "title": "Учениците вече могат да учат чрез смартфон, лаптоп или таблет"}
{"url": "http://epicenter.bg/article/Darzhavata-tryabva-po-aktivno-da-stimulira-firmite-ot-balgarskiya-voenno-promishlen-kompleks/151599/2/0", "text": "Президентът Румен Радев проведе днес работна среща на „Дондуков“ 2 с представители на български компании, развиващи дейност в сектора на отбранителната индустрия, съобщиха от прессекретариата.  По време на разговора бяха обсъдени теми, свързани с актуалното състояние, предизвикателствата и перспективите пред българската отбранителна индустрия.  „Необходимо е България да развива високите технологии и производства с висока добавена стойност, каквато е и вашата дейност“, посочи Румен Радев. Според президента, държавата трябва по-активно да стимулира и подпомага работата на фирмите от българския военно-промишлен комплекс.  От своя страна представителите на българските компании определиха срещата като изключително навременна и ползотворна. Разменени бяха и мнения, свързани с процесите на модернизация в Българската армия, както и необходимостта те да се развиват успоредно със съответните програми за индустриално сътрудничество.  Бяха засегнати и въпроси, свързани с необходимостта от изграждане и обучение на специалисти с подходящи умения и образование. Поставен беше и въпросът за синхронизиране на българското законодателство, за да може да предостави перспективи за участие в европейски проекти на родни компании от военната индустрия.  Сред участниците в срещата бяха министърът на икономиката Емил Караниколов, представители на Министерство на отбраната, на Института по отбрана „Професор Цветан Лазаров”, учени от БАН.", "date": "2018.04.11", "title": "Държавата трябва по-активно да стимулира фирмите от българския военно-промишлен комплекс"}
{"url": "http://epicenter.bg/article/Slavcho-Velkov--/151600/2/0", "text": "В рамките на 72 часа трябва да очакваме съкрушителен удар по Сирия. Ще ударят САЩ, Франция и Великобритания. Тази прогноза направи журналистът Мохамед Халаф в предаването \"Лице в лице\" по БТВ. Според него са изчерпани всички дипломатически усилия за изпращане в Сирия на международна инспекция по химическите оръжия. Според Халаф президентът на Сирия Башар Асад смята, че ще му се размине. Целта на САЩ е Иран. Гледайте екипът на Тръмп - това е екип за война, смята той.   На друго мнение относно винага на Асад бе анализаторът и депутат от левицата Славчо Велков. \"С голяма доза увереност ще кажа, че от 1962 г. - Карибската криза, светът не е бил в такава фаза на ескалация. Конфликтът в Ирак и Сирия от локален има тенденция да се превърне в глобален\", смята той. Славчо Велков припомни изявленията на президента Тръмп към Русия да очакват техните хубави и умни ракети, на което Москва отговори - че е готова. Ще се използват възможностите на противовъздушната отбрана, прогнозира Славчо Велков. Ако бъде поразена русна техника или военно поделение, Русия ще отговори. Можем да бъдем свидетели на един труднопрогнозируем конфликт, каза Велков. И припомни, че Русия миналата година порази цели в Сирия с ракети, изстреляни от Каспийско море. Гръцкото правителство обяви засилен мигрантски наплив към островите си, посочи още той. Славчо Велков обърна внимание, че от ситуацията в момента печели \"Ислямска държава\". Докато големите държави са заети в конфликта, джихадистите получават глътка въздух.   Д-р Ибрахим Чънар също се присъедини към мението, че конфликтът се глобализира. Ако до Първата световна война Балканите са били барутният погреб на Европа, сега барутният погреб на света е Близкият Изток, смята той. Според д-р Чънар Сирия черпи горчиви плодове от това, че великите сили не са поставили точно границите след Първата световна война. Башар Асад ще бъде изчистен от политическата сцена, прогнозира той.          ", "date": "2018.04.11", "title": "Славчо Велков: От Карибската криза светът не е бил в такава фаза на ескалация!"}
{"url": "http://epicenter.bg/article/Predsedatelyat-na-Saveta-na-ministrite-na-Bosna-i-Hertsegovina-shte-poseti-Balgariya-po-pokana-na-Borisov/151601/2/0", "text": "По покана на премиера Бойко Борисов на официално посещение в България на 12 и 13 април ще бъде председателстващият Съвета на министрите на Босна и Херцеговина Денис Звиздич.   Разговорите между двамата правителствени ръководители са в петък. Ще бъдат обсъдени развитието на отношенията между България и Босна и Херцеговина, както и политически и икономически въпроси от регионален характер.   В рамките на визитата си у нас Денис Звиздич ще проведе срещи с президента Румен Радев и с председателя на Комисията по външна политика към Народното събрание Джема Грозданова.   В делегацията, придружаваща председателстващия Съвета на министрите на Босна и Херцеговина Денис Звиздич са министрите на транспорта и съобщенията, на правосъдието и на сигурността.", "date": "2018.04.11", "title": "Председателят на Съвета на министрите на Босна и Херцеговина ще посети България по покана на Борисов"}
{"url": "http://epicenter.bg/article/Bryuksel-se-otkazva-ot-zakon-za-zabrana-na-falshivite-novini/151602/2/0", "text": "Европейската комисия няма да предлага законодателно решение на въпроса с фалшивите новини. Нямаме намерение да правим министерство на \"истината\", нито да въвеждаме цензура, заяви на семинар в Брюксел еврокомисарят по дигиталната икономика Мария Габриел, предаде Канал 3.   Брюксел ще предложи само дефиниция на термина \"дезинформация\". Според подготвения документ \"дезинформация е погрешна, неточна или поднесена информация, подготвена, представена или разпространявана, за да набави блага или причини умишлена вреда на обществото.   Мария Габриел е на мнение, че дезинформацията е доста по-широко понятие от фалшивите новини. Най-много фалшиви новини имало в политическата сфера, най-вече по отношение на миграцията, в областта на здравеопазването, по темата ваксини и опазване на околната среда. 83% от европейските граждани смятат, че фалшивите новини са опасни за демокрацията.   \"Правим това, за да може всички, които искат да предприемат мерки срещу фалшивите новини, да имат подкрепа на европейско ниво\", обясни Габриел.    До юни ЕК очаква повече информация за скандала с използваните лични данни от Фейсбук по три въпроса - имало ли е пропукване в защитата на личните данни, имало ли е измама и дали са използвани за електорални цели, обясни още Габриел. Следващата седмица еврокомисар Вера Юрова пък заминава за Съединените щати, където ще проведе поредица от срещи.    ЕК ще предложи да се обложат с данък големи платформи като Facebook и Google, които работят на територията на ЕС. Това обаче не означавало, че услугите им ще станат платени.", "date": "2018.04.11", "title": "Брюксел се отказва от закон за забрана на фалшивите новини"}
{"url": "http://epicenter.bg/article/Sled-rezila-v-Sofiyskiya-zatvor--Vdigat-zaplatite-na-nadziratelite-s-88-lv-/151603/2/0", "text": "Увеличение на заплатите и край на протестите - това е резултатът от продължилите 5 часа преговори между ръководството на Министерство на правосъдието и синдикатите в системата.   Правосъдната министърка Цецка Цачева и представителите на работещите в ГД \"Охрана\" и ГД \"Изпълнение на наказанията\" се договориха как да бъдат разходвани отпуснатите допълнително от правителството 15 млн. лв.   По 88 лв. към основното възнаграждение ще получат близо 4000 служители на затворите със задна дата от 1 март, обяви Цецка Цачева. Повишението на заплатите ще бъде за 1149 служители на ГДО и за 2884 служители на ГДИН, съобщи Цачева.   Председателят на синдиката на служителите на затворите Христо Илков обяви, че предстои да запознае УС на синдиката с договореното в правосъдното министерство и да бъде обявено окончателното решение за прекратяване на протестните действия.   Последният протест на надзирателите се състоя вчера пред Софийския затвор. Протестиращите настояваха за подобряване на условията на труд и за увеличение на заплатите.   Затворниците имат повече права от задължение, пък подкрепиха подчинените си директорите на затвори на национално съвещание при министър Цачева вчера, на което бяха набелязани спешни мерки в посока на исканията на протестиращите и подобряване на положението в системата. Цачева пък се ангажира да настоява пред правителството за повече пари в системата, включително и за обезпечаване на служителите в затворите с технически средства.", "date": "2018.04.11", "title": "След резила в Софийския затвор: Вдигат заплатите на надзирателите с 88 лв."}
{"url": "http://epicenter.bg/article/Saprugat-na-Yuliya-Krasteva-gneven--Dosieto-y-e-falshivo-/151605/2/0", "text": "Известният френски писател Филип Солерс, съпруг на Юлия Кръстева, излезе с първа реакция след оповестяването на досието ѝ. Солерс е убеден, че става дума за фалшификация. В \"La Règle du jeu\" той дава воля на гнева си.   81-годишният Филип Солерс е един от най-известните френски интелектуалци. Той е основател на авангардното движение и издание \"Тел Кел\" (Tel Quel), в което участват Ролан Барт, Мишел Фуко, Жак Дерида, Умберто Еко, Марслен Плене, Юлия Кръстева и други.     В неделя Солерс посети една литургия в памет на покойния папа Йоан Павел Втори във Венеция, пише \"Франкфуртер Алгемайне Цайтунг\" и припомня за подозренията, че неуспешният атентат срещу Йоан Павел Втори през 1981 година е бил замислен от съветските и българските тайни служби заедно с Щази. Ден след литургията Филип Солерс наруши мълчанието по случая \"Юлия Кръстева\".   На уебстраницата на \"La Règle du jeu\" (\"Правилата на играта\") - списание за литература, философия, политика и изкуство, чийто издател е видният френски интелектуалец Бернар-Анри Леви, Солерс дава воля на гнева си и между другото пише: \"Защо старите български тоталитарни тайни служби сега публикуват \"архиви\" срещу Юлия Кръстева, които тя гневно опровергава? Защо реномирани вестници като \"Ле Монд\" и \"Л‘Обс\" повтарят тази невярна информация?\"   В тази връзка \"Франкфуртер Алгемайне Цайтунг\" коментира, че Солерс като някой Дон Кихот се бори срещу теорията на заговора между съветските, българските и френските тайни служби, хванати ръка за ръка с комунистическата преса и с лявата публичност под егидата на Путин.   Самият Солерс смята, че статията за \"Аферата Кръстева\" в \"Льо Монд\" неслучайно е била публикувана редом с информацията за отравянето на агента Сергей Скрипал, както и че неслучайно авторът на статията в \"Л‘Обс\" е български журналист от София, става ясно от публикацията му в \"La Règle du jeu\".   По-нататък в своя гневен изблик Филип Солерс разчиства сметките си с още един от атакуващите Юлия Кръстева – \"умствено изостаналия\", \"набеден писател\" Фабрис Плискен, \"внук на съветолог\". Настъплението срещу Кръстева се било превърнало в \"популистко-фашистки фестивал\", срещу който се възправили поне смелите демократи в България, пише Солерс. Той гневно протестира срещу опита да се възроди Студената война и духът на Джон Льо Каре, срещу \"черно-бялото кино\" на миналото и глупавото невежество на новите поколения, най-вече в левия спектър.     По повод неговото есе \"Франкфуртер Алгемайне Цайтунг\" пише: \"На своята уебстраница Юлия Кръстева на два пъти опроверга обвиненията и заплаши със съд онези, които ги повтарят. Реторичният амок на Солерс подкопава защитата ѝ и дава доказателство за отчаянието на обвиняемите, с които вече от две седмици не се е солидаризирал нито един френски интелектуалец. Единствено историчката Соня Комб, която живее в Берлин и е авторка на книга за Щази, напомня за презумпцията за невиновност и призовава към сдържаност. \"Архивите могат да бъдат и извор на дезинформация\", пише Комб в \"Льо Монд\".  ", "date": "2018.04.11", "title": "Съпругът на Юлия Кръстева гневен: Досието ѝ е фалшиво!"}
