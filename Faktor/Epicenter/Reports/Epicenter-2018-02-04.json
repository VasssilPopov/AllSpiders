{"url": "http://epicenter.bg/article/Aleksandar-Simov--V-koya-misha-dupka-se-skri-pevetsat-na-sotsializma-Spas-Garnevski-Dzhendara-/146564/2/0", "text": "Лицето Спас Гърневски, известен като Спас Джендъра понеже сменя партии както някои други си сменят пола, днес е решил да се занимава със стария репортер пред Нова телевизия. И, разбира се, лъже като депутат от ГЕРБ. Ето какво казва той:   \"Сашо Симов от БСП, включително и в една телевизия - Славчо Велков каза че\"Спас, дето е лапкал и е писал стихотворение за Георги Димитров\". Всъщност има нареждане ядрото на социалистическата партия всичко, което се намери в живота на Спас Гърневски, да изкарано на показ. Извадиха на показ изрезка от вестник, без да личи от кога е вестникът и кой е той.   Оказа се, че това е вестник \"Дума\" от преди 20 години. Какви роднински връзки съм имал...\".   Нареждане ли? Ооо, ако имаше нареждане Джендъра щеше да е късметлия. Всъщност се занимавам с него, защото аз така искам, защото съм живял в Пловдив, когато той беше кмет и помня. Помня много добре, а това се оказа дисидентство в безпаметни времена като днешните.   Изрезката от ДУМА не показва роднинските връзки на Гърневски. Тя ясно описва роднинските назначения. Тя показва, че Джендъра е назначил на работа дъщеря, племенниците си, сватовете си и една сюрия съпартийци. Всъщност Гърневски е родоначалник на модела \"Суджук\", тогава оцветен в отровносиньо - тотален корпоративно-властови натиск върху бизнес, държавни структури и обикновени граждани. Този модел така бързо стана толкова порочен, че собствената партия на Джендъра тогава, СДС, отказа да го издигне за нов мандат като кмет на Пловдив и тръгна да търси друг човек да й спасява реномето. А колкото до одите за Димитров - ами никой не може да избяга от миналото си, пък бил той и човек, който си е сменял пола, пардон партията, повече пъти отколкото Азис роклите по време на концерт.  Ето днес, съвсем прясно-прясно, се натъкнах на стихотворение \"Септемврийци\", което Джендъра е писал като млада пролетарска поетична надежда . Двата последни куплета разкриват вдъхновение, страст, пламък и революционен устрем:   Каква е, боже, твоята присъда - та те умряха без божия ти кръст, но ти приемаше ги вчера, за да бъдем на стража днес пред святата им пръст. Един обесен поп да ни е знаме, един изстрелян стих да закърви да шепне болката от неговите рани: \"Не спирай - срещу изстрела върви\"!   Авторът е същия човек, който преди няколко дни в парламента гъргореше, че от комунистическата зараза нямало отърване. Къде остана преклонението пред раните на поп Андрей, др. Гърневски?   Къде остана биенето на чело в земята пред Димитър Благоев, депутате от ГЕРБ? В коя миша дупка се скри певецът на социализма, Джендър? Същият този се събуди заплюнчен антикомунист след 10 ноември и веднага се втурна да урежда семейството си със сладки постове и много облаги. И заради това разбирам омразата му комунизма. В онова прокълнато време Гърневски е бил просто една мишка, а сега е върховен бард на Бойко Борисов. Как да не мразиш комунягите? Как да не ги презираш в червата?  ", "date": "2018.02.04", "title": "Александър Симов: В коя миша дупка се скри певецът на социализма Спас Гърневски-Джендъра?"}
{"url": "http://epicenter.bg/article/Karakachanov-gneven-na-Valeri-Simeonov-Nyama-da-priema-nyakoy-prez-mediite-da-mi-dava-akal/146527/2/48", "text": " Това заяви за \"Събуди се\" вицепремиерът Красимир Каракачанов. Преди дни той предложи  предложи нова тема на лансираната от БСП идея за референдум. Според него  .    изтъкна Каракачанов.  Министърът на отбраната подчерта, че Европа и България имат сериозен демографски проблем:  В същото време той беше категоричен, че не е хомофоб.  изтъкна вицепремиерът.  Той коментира и думите на коалиционния си партньор Валери Симеонов, който нарече идеята му за референдума \"глупотевина\".     заяви Каракачанов. И подчерта няколко пъти: \"Няма да приема някой през медиите да ми дава акъл! Достатъчно голям съм и образован, за да допусна този тон\".", "date": "2018.02.04", "title": "Каракачанов гневен на Валери Симеонов: Няма да приема някой през медиите да ми дава акъл! (видео)"}
{"url": "http://epicenter.bg/article/Chetin-Kazak--Iskame-da-se-demontira-tova-pravitelstvo/146532/2/0", "text": "В студиото на „Денят започва с Георги Любенов“ Четин Казах от ДПС заяви, че проблемът на сегашното управление е наличието на „националисти“ в управляващата коалиция. Той допълни, че ДПС не подкрепя ГЕРБ и политиките ѝ, а подкрепя конкретни законодателни инициативи. Искаме да се демонтира това правителство специално, заяви Четин Казак. В правителството са включени крайните националисти и ксенофобско настроени партии, които цяла Европа изолира, отбеляза той. Казак допълни, че и трите формации в състава на Обединените патриоти са еднакво националистическо и ксенофобско настроени, макар че имат малки различия помежду си: \"Откакто тези формации придобиха обществена значимост, езикът на омразата се банализира и стана ежедневие. В обществото насилието и толерантността към насилие се повиши, защото то вижда, че дори в сферата на управлението подобен език се толерира\". Четин Казак допълни, че без „националистите“ правителството на България ще има добър, европейски облик. Той заяви, че на тяхно място трябва да системни политически сили.\"Винаги, когато ДПС е участвало в управлението, България е бележила успехи\", посочи той. Според Четин Казак по време на коалиционно управление с ДПС България е влязла в ЕС, НАТО, въведен е плоският данък и т.н. В Централата на ДПС Председателят Мустафа Карадайъ проведе работна среща с Вера Юрова - еврокомисар, отговарящ за правосъдието, правата на потребители... За нас проблемът с ДОСТ е приключил, заяви Казак. ДПС утвържадава своите позиции не само в България, но и в Европа и Репубика Турция. ДПС не подкрепя ГЕРБ и политиката на ГЕРБ. ДПС подкрепя конкретни инициативи и законодателни актове, които считаме, че са в унисон с нашата идеология и концепция как да се управлява държавата. Четин Казак заяви, че въпросът с Истанбулската конвенция е димна завеса, чиято цел е да скрие проблемите на управлението. Той заяви, че са спекулации твърденията, че Истанбулската конвенция въвежда трети пол, защото в българското законодателство съществува дефиниция за пол и тя е традиционната.", "date": "2018.02.04", "title": "Четин Казак: Искаме да се демонтира това правителство"}
{"url": "http://epicenter.bg/article/Svetiyat-sinod-izbira-Vidinski-mitropolit/146533/2/0", "text": "Светият Синод на Българската православна църква прие за легитимни изборите за нов Видински митрополит и днес трябва да посочи новия владика измежду двама кандидати, съобщава БГНЕС.   На 28 януари повече от половината гласове получиха Драговитийският епископ Даниил и Мелнишкият епископ Герасим. Изборите бяха съпътствани със скандали и обвинения в задкулисни договорки, но Българската православна църква определи всичко това като натиск и „неприемливи и противоканонични” претенции.   Днес ще се проведе каноничен избор в параклиса „Св. цар Борис – Покръстител” в Синодалната палата, при който митрополитите от Светия Синод начело с патриарх Неофит ще изберат един от двамата епархийски избраници и ще го утвърдят окончателно за Видински митрополит.   Съгласно Устава на БПЦ-БП новоизбраният митрополит става и постоянен член на Светия Синод в пълен състав.      е роден на 02.03.1972 г. в гр. Смолян. Завършва основно и средно образование в родния си град.   През 1996 г. записва и учи Английска филология в СУ „Св. Климент Охридски“, а на следващата година пренасочва образованието си в Богословския факултет при същия университет.   През 1997 г. е приет като послушник в Хаджидимовския манастир „Св. Георги“ под духовното ръководство на приснопаметния Неврокопски митрополит Натанаил. На 07.08.1999 г. е постриган от него в монашество, а на следващия ден е ръкоположен за йеродякон.   През 2002 г. завършва БФ на СУ „Св. Климент Охридски“. На 21.07.2004 г. е изпратен на послушание в Роженския манастир „Рождество Богородично“. На 27.11. същата година е ръкоположен от епархийския му архиерей за йеромонах. На 01.06.2006 г. е възведен в архимандритско достойнство.   По решение на Св. Синод на 20.01.2008 г. е хиротонисан за епископ с титлата Драговитийски в ПКСХП „Св. Александър Невски“ и назначен за викарий на Неврокопския митрополит. Такъв остава до 15.06.2010 г., когато по молба на митрополита на САЩ, Канада и Австралия Йосиф е назначен за негов викарий, която длъжност изпълнява и до днес.   е роден на 2 ноември 1979 г. в гр. София. Завършил е 31 Средно училище за чужди езици и мениджмънт „Иван Вазов” в София и Националната академия за театрално и филмово изкуство „Кръстьо Сарафов”. Владее свободно немски, руски и английски език. На 09.12.2009 г. е постриган за монах с името Герасим в Дивотинската св. обител „Св. Троица”.   Ръкоположен е в йеродяконски и в йеромонашески чин от Знеполския епископ Йоан (сега Варненски и Великопреславски митрополит). По решение на Св. Синод бива изпратен на специализация в Москва. На 17 септември 2014 г. е възведен в архимандритско достойнство от Българския патриарх Неофит и по решение на Св. Синод от същия ден е назначен за Главен Секретар на Св. Синод.   По решение на Св. Синод от 20.05.2016 г. е назначен за Председател на Църковното настоятелство при ПКСХП „Св. Александър Невски“. По единодушно решение на Св. Синод от 14.12.2016 г. е хиротонисан за епископ с титлата Мелнишки на 18 декември 2016 г. в ПКСХП „Св. Александър Невски”, като продължава своето служение на Гл. секретар на Св. Синод и Председател на ЦН при ПКСХП „Св. Александър Невски”.  ", "date": "2018.02.04", "title": "Светият синод избира Видински митрополит"}
{"url": "http://epicenter.bg/article/Desislava-Atanasova--Koyto-i-da-e-lider-na-BSP--toy-nyama-shans-sreshtu-GERB-na-izbori/146535/2/48", "text": "Темата за удобството в политиката не може да звучи като въпрос към ГЕРБ - доказали сме, че който и да е лидер на БСП, той няма шанс срещу ГЕРБ на избори. Това заяви пред Канал 3 депутатката от ГЕРБ Десислава Атанасова.    \"От интервюто на господин Кутев чух, че БСП са осъзнали, че само с протестната вълна на улицата могат да постигнат нещо. Темата корупция вероятно е удобна за БСП, но за мен по-значимото е, че въпреки БСП институциите работят. Тоест корупцията, както твърди Антон Кутев, не е пропила цялата държава, администрация, прокуратурата. И ГЕРБ не е слагал политически чадър над никого. Нашите структури работят ежедневно, имаме ги на всяко населено място, не се говори с хората само и преди избори, а ежедневно\", посочи Десислава Атанасова.   На въпрос дали ГЕРБ се опасява от заканата  на БСП Сметната палата да подхване как се разходват финансовите ресурси по повод 100-те милиона лв. за МВР, отделени извън бюджета, Десислава Атанасова отговори: \"По принцип смятам, че чрез протести не се следва да се осигуряват финансови ресурси в който и да е сектор. Поводът, по който бяха отделени повече средства за МВР бе, че има преизпълнение на приходната част благодарение на добрата работа на службите - митници, прокуратура, повече приходи от акцизи, от митнически такси. Така че ако това е логиката, тя е правилна\".   Десислава Атанасова подчерта, че няма опасения от евентуална ревизия от страна на Сметната палата, за каквато се обявиха от БСП. \"Мисля, че финансовият министър е доказал, че достатъчно добре се справя с работата си, така че не виждам той или който и да е от администрацията да има опасения от Сметната палата\", спокойна е депутатката ог ГЕРБ.   Тя призна, че и 100-те милиона лева  повече за МВР, и парите за Зографския манастир, са били предложени от БСП при разискванията за новия бюджет. Те бяха отхвърлени в пленарна зала, а после, след гласуването на бюджета, премиерът Борисов разпореди отпускането на въпросните средства. В целия този бюджетен процес е безспорно, че когато той се обсъжда между първо и второ четене, има много предложения.    За отпора на БСП срещу Истанбулската конвенция, Десислава Атанасова посочи, че от Партията на европейските социалисти (ПЕС) са уличили Корнелия Нинова в лъжа. \"При гласуването (за Истанбулската конвенция) в ПЕС България е участвала с шестима участника, от тях трима са гласували положително\", показа протокол Десислава Атанасова.   \"Единствените въздържали са били социалистите от Швеция, никой друг. В изявление на ПЕС уличиха Корнелия Нинова в лъжа - мисля, че по-голям скандал едва ли е имало напоследък. Истанбулската конвенция е един международен акт, който се ратифицирали изключително много държави, не само членове на ЕС. На тази тема и леви лидери, и председателят на ПЕС (Станишев) е сред хората, които сериозно лобират за ратифицирането ѝ, вицепрезидентът госпожа Йотова - също.   Различните мнения в България са нещо добро - това е плурализъм, това е демокрация. Лошото е, когато лицемерието в политиката е силно изразено\", каза Атанасова по повод различните позиции, изразени от Корнелия Нинова първо в Лисабон с ПЕС, а после у нас.   Десислава Атанасова обяви категорично, че не приема еднополовите бракове, като гарантира, че в \"текстовете тна Истанбулската конвенция няма нищо такова\". Във връзка с идеята на коалиционния партньор ВМРО референдум за Истанбулската конвенция, Десислава Атанасова е на мнение, че би било по-правилно средствата, отделени за подобно допитване, да се използват по-целесъобразно  - \"например за фонд ин витро\".", "date": "2018.02.04", "title": "Десислава Атанасова: Който и да е лидер на БСП, той няма шанс срещу ГЕРБ на избори"}
{"url": "http://epicenter.bg/article/Mariya-Gabriel--Lichnite-danni-ne-sa-stoka/146536/2/0", "text": "Еврокомисарят по цифрова икономика и цифрово общество Мария Габриел заяви, че новият регламент за личните данни на Европейския съюз цели да внесе повече яснота кой може да управлява личните ни данни и по какъв начин. Тя допълни, че се надява в новия бюджет на ЕС цифровите технологии да са приоритетни.   9 от всеки 10 европейци са изразили притеснения за мобилните приложения, които събират личните им данни, заяви в студиото на „Денят започва с Георги Любенов“ Мария Габриел. Общият регламент надгражда директивата от 1995 г., допълни тя, като правилата важат за целия ЕС.Мария Габриел: Личните данни не са стока. Ако искаме да градим доверие в света на новите технологии, това минава през неприкосновеността на личния живот.   Новите правила ще важат и за чуждите за ЕС компании, които оперират на негова територия, заяви Габриел. Благодарение на новия регламент ще има повече информация кой събира данни и по какъв начин ги използва, а съгласието е ключовият елемент в регламента, допълни тя.   Новият регламент влиза в сила на 25 май.", "date": "2018.02.04", "title": "Мария Габриел: Личните данни не са стока"}
{"url": "http://epicenter.bg/article/Episkop-Daniil-e-noviyat-vidinski-mitropolit/146539/2/0", "text": "Негово светейшество българският патриарх Неофит след каноничен избор огласи името на новия видински митрополит – това е Негово преосвещенство епископ Даниил.   В гласуването са участвали 12 митрополити. Постъпили са общо 15 бюлетини, за епископ Даниил гласа си са дали 11 митрополити, а за епископ Герасим – двама. Провъзгласявам избора за каноничен, обърна се към миряните патриарх Неофит, предаде БГНЕС.   \"Добре го познаваме и твърдо вярваме, че със своето служение новият видински митрополит Даниил ще оправдае нашите очаквания, ще бъде достоен за паството, за миряните, живеещи и пребиваващи в диоцеза на Видинската епархия. Доброплодно ще светителства през времето на своето служение и всякога ще бъде в единство и съгласие с върховното църковно право, Светейшия патриарх и Светия Синод, възлюбеният от Господа наш брат\", подчерта в своето обръщение към народа патриарх Неофит. С тия пожелания възгласяваме за него многолетие, добави той. Драговитийски епископ Даниил е викарий на митрополита на САЩ, Канада и Австралия митрополит Йосиф.   На състоялите се на 28 януари 2018 г. избори епархийските делегати излъчиха двама кандидати. В съответствие с устава на БПЦ-БП повече от половината от гласовете на избирателите получиха Техни Преосвещенства Драговитийски епископ Даниил и Мелнишки епископ Герасим. Изборът им бе признат за легитимен от БПЦ, която определи опитите на някои среди да упражняват натиск и да отправят противоуставни искания и претенции като неприемливи и противоканонични.", "date": "2018.02.04", "title": "Даниил е новият видински митрополит"}
{"url": "http://epicenter.bg/article/Sergey-Stanishev-/146537/2/0", "text": "Спорът за Истанбулската конвенция заприлича на лов на духове. Ходят „ловци“ из страната и дебнат едни джендъри, които дебнат всички нас.   Това заяли президентът на ПЕС Сергей Станишев в интервю за предаването „Неделя 150“ по БНР. Той подчерта, че е част от БСП и затова, независимо, че е лидер на ПЕС, не може да бъде арбитър по споровете на БСП с останалите 33 организации в семейството на европейската левица.   „Има една заблуда, споделих това когато обсъждахме тази тема в Националния съвет. Аз не мога да бъда арбитър, защото съм част от БСП, от Националния съвет по тема, която е спорна. По която има различни позиции между БСП и 33 организации, сред които са британските лейбъристи, германските социалдемократи, италианските демократи. Каквато и да е реакцията от страна на ПЕС като политическо семейство, не е в моите ръце“, каза Сергей Станишев.   Водещата Диана Янкулова го попита дали БСП може да оттегли номинацията му за следващ мандат начело на ПЕС заради неговата позиция в защита на Конвенцията. „Това за мен е последна грижа. За мен е грижа начинът, по който се води разговорът за насилието над жени. Ние показваме като общество, че отстъпваме от фундаментални ценности като права на човека. Това е резултатът!“   Разговорът в студиото на националното радио започна с напомняне на думите на лидера на БСП Корнелия Нинова, която казва за натиска от страна на ПЕС към БСП да промени отношението си към Истанбулската конвенция - „такова чудо не е имало“.   „Няма как да се съглася с подобно определение за мнение, позиции, които са изразявани от ПЕС Жени. В едно политическо семейство хората първо разговарят, когато има разминаване, трябва да се чуят различните аргументи и да се изразят позиции. Ако това е политически натиск, значи председателят на БСП не е видял достатъчно политически натиск. Аз съм видял доста по-голям по много други въпроси. Тази доста емоционална реакция от партии от нашето политическо семейство се предизвиква от един прост факт. Тази резолюция, която е приета на Съвета на ПЕС на 1 декември е обсъждана доста по-отдавно, един месец и нито една партия не е възразила по този текст в подкрепа на Истанбулската конвенция. Затова позицията, която възприе Националния съвет на БСП се възприема като обръщане на 180 градуса. Затова има реакция.“   Станишев припомни, че въпросът за правата на жените е тема, която е символична за левицата от самото ѝ създаване. Затова е толкова чувствителна по въпроса.   Дебатът у нас по Истанбулската конвенция стана истеричен, изтъкна Станишев. „Гледах с децата един стар филм - „Ловци на духове“. Честно казано, много ми прилича на това, което се случва при нас в политиката – твърде много хора се изживяват като ловци на духове. Ходят из страната и дебнат едни джендъри, които дебнат всички нас“, разказа президентът на ПЕС.   Тази дискусия засенчи всичко друго, което се случва в нашия живот, бе неговия извод.   Янкулова попита как така, когато се гласува резолюцията в Лисабон, представителите на БСП са били на срещи с други леви партии, които той бил организирал.   „Съветът на ПЕС не е детска градина и ние не следим кой стои в залата, не проверяваме кой кога влиза или излиза. Ако една партия не е съгласна с една тема, има възможност да заяви това и да това да се запише в протокола. Но това не е истинският проблем. Истинският проблем е насилието над жени. Учудвам се как досега никой не се сети да отиде в един център и да поговори с български жени, които са били бити и малтретирани“, отговори Станишев. В петък той посети един от тези центрове.   С парите за референдума могат да се направят около 20 такива центъра, за да се защитят жените, повтори тезата си той.   „Нека кажа ясно – нито еднополови бракове, нито трети пол няма в конвенцията. Нито задължително сексуално образование на децата с възможност след това децата да си определят пола – това го няма. Аз виждам как партиите търсят политически дивидент и мислят как ще се слеем с народа. Да, трудно е да се слееш с народа като предлагаш икономически и социални решения. Много по-лесно е да се водят битки с духове. Не е почтено да се играе със страховете на хората. Дълбоко погрешно да се стига до истеризиране. Виждам, че управляващата партия се скри. Направи хода на Понтий Пилат, като изпрати въпроса в Конституционния съд“, каза още Станишев.   Но за мен е притеснително, че БСП по тема, която е толкова лява, се нарежда до т.нар. патриоти, заключи Сергей Станишев.   Чуйте интервюто на Сергей Станишев пред БНР   ", "date": "2018.02.04", "title": "Сергей Станишев: Аз съм част от БСП! Не мога да бъда арбитър в споровете й с 33 партии в ПЕС"}
{"url": "http://epicenter.bg/article/Dzhambazki--Podgotvyame-nova-konventsiya--v-koyato-ne-prisastvat-terminite--quot-sotsialen-pol--i--treti-pol-quot-/146541/2/48", "text": "Евродепутати от Обединеното кралство и страните от Вишеградската четворка подготвят нова конвенция за насилието над жени и деца. Това съобщи в интервю за БНР евредепутатът от коалиция „България без цензура-ВМРО“ Ангел Джамбазки   Очевидно е, че българското общество има ясни, макар и разделени позиции, по темата за Истанбулската конвенция. Интересен е следният факт, че на дебат се поставят основни понятия в българското общество и семейство, например, трябва ли бракът да бъде доброволен съюз между мъж и жена или трябва да има различни форми, трябва ли еднополови съжителства да могат да осиновяват деца, трябва ли в училища и детски градини да се води пропаганда по джендър идеологията. Спорният документ, съвсем очевидно под формата на нещо, за което всеки би бил съгласен – документ срещу насилието над жени, има и други теми“, каза Джамбазки.   Той допълни, че в България има Закон за равенството на половете, Закон за защита от домашно насилие, Закон за защита от дискриминация Наказателен кодекс. „Всички тези документи трябва да осигуряват защитата на правата и интересите на всеки български гражданин, независимо от пола му. Най-накрая в българската Конституция има член, който забранява дискриминацията по пол, произход, вероизповедание и т.н. Така че правно-нормативно всички български граждани трябва да бъдат защитени. Съвсем очевидно, след като има толкова много случаи на убийства, основани на отношения между съпрузи или бивши съпрузи, очевидно е, че правоохранителните органи не са успешни в тази дейност и това е безспорен факт, добави той.   „Истанбулската конвенция по никакъв начин няма да активира тези закони, каза Джамбазки и добави: Истанбулската конвенция е ратифицирана от Република Турция, където миналата година има 7000 случаи на убити жени от съпрузите им, т.е. ратифицирането на този документ очевидно не е довело до желаните правни последици.   Джамбазки обяви, че в момента се обсъжда създаването на документ заедно с Вишеградска четворка и Обединеното Кралство, в който да не присъстват спорните термини \"социален пол“, „трети пол“ и „нестереотипните роли на пола“: За мен, безспорната част от документа е, че насилието над жени и деца трябва да бъде осъждано, но под това легитимно заглавие наистина се развихри разговора за джендър идеологията. Ние предлагаме да направим документ, в който да отпаднат „социалния пол“, „третия пол“, в които да отпаднат „нестереотипните роли на пола“.   Това предложение го обсъждаме много сериозни с т.нар. Вишеградска четворка и Обединеното Кралство в рамките на ЕП и е много възможно в рамките на близките месеци да бъде предложен документ, който да е различен. В него да отпаднат тези „нестереотипните роли на пола“, да отпаднат „социалните роли на пола“ и да бъде изцяло фокусиран срещу насилието над жените./.../ Ние ще предложим документ, който да е безспорен.   Според нас трябва да има допитване до обществото за Истанбулската конвенция, каза Джамбазки: „Това е въпросът за бъдещето. Какво ще бъде българското общество, какъв ще бъде бракът, какви ще бъдат семействата? Ако българското общество каже, че трябва да има еднополови бракове,  ние ще се съгласим с ролята на мнозинството.   Ангел Джамбазки нарече \"непремерени\" думите на коалиционния партньор - вицепремиера и лидер на НФСБ Валери Симеонов, който определи идеята на Красимир Каракачанов за референдум за гей браковете като \"глупотевина\".", "date": "2018.02.04", "title": "Джамбазки: Подготвяме нова конвенция, в която не присъстват термините \"социален пол“ и „трети пол\""}
{"url": "http://epicenter.bg/article/Valentin-Radev--Nyama-regres-kam-mutrenskite-vremena/146538/3/0", "text": "Вътрешният министър Валентин Радев оспори тезата, че мутренските времена се завръщат и властта е безсилна пред престъпността.   През 2016 година имаше 79 убийства. От тях са разкрити 67. През 2017 година – 95, а от тях са разкрити всички без едно, тоест 94. Виждате как работи полицията. Като министър съм доволен, защото виждам активността, виждам желанието, с което хората работят. Като гражданин искам убийствата веднага да се разкриват, но не стават веднага нещата. Трябва да бъдем перфектни, трябва да намерим доказателства, така че те да издържат, обясни министърът пред БНР. Трябва да се знае, че всеки, който наруши закона, рано или късно ще понесе неговата тежест. Ще усилим работата на собствената ни лаборатория, добави още Радев и продължи:  \"Ще има преструктуриране в Института по криминалистика. Колегите са много добри, но понякога експертизите са толкова много, че се налага да използваме и частни лаборатории както в случая с шесторното убийство в Нови Искър\". Няма по-добре пазена граница от българската. Такава е оценката на министрите на вътрешните работи в ЕС и това е очевидно, коментира вътрешният министър. \"Ние построихме такава механична ограда за близо 30 километра. Сега я насищаме с европейски средства, които използваме за камери, лазери. Днес сутринта дежурният ми докладва: 0 мигранти на вход, 0 мигранти в страната, 0 мигранти на изход, а такъв натиск имаше през 2014, 2015 година\", напомни Валентин Радев.", "date": "2018.02.04", "title": "Валентин Радев: Няма регрес към мутренските времена"}
{"url": "http://epicenter.bg/article/Samolet-ne-uspya-da-katsne-v-Sofiya-zaradi-silniya-vyatar/146540/3/0", "text": "Силният вятър предизвика проблеми на Летище София. Самолет на нискотарифната авиокомпания \"Райънеър\" не се приземи на пистата заради недобрите метеорологични условия, разкрива Нова телевизия.   Той е изпълнявал полет от Лондон до София. Излетял е от британската столица в 16.50 часа местно време и е трябвало да кацне в 22 часа вечерта българско време, като полетът е трябвало да продължи 3.35 часа.   След два опита да кацне, самолетът се е пренасочил към Букурещ. Летищните власти уточниха, че действието е предприето по желание и преценка на пилота.   Пътниците ще бъдат превозени към София с автобуси. От Летище София уточниха, че в момента обстановката е нормална и самолетите кацат безпрепятствено.", "date": "2018.02.04", "title": "Самолет не успя да кацне в София заради силния вятър"}
{"url": "http://epicenter.bg/article/-Politsiyata-arestuva-trima-v-Sofiya-pri-aktsiya-sreshtu-kradtsi-na-avtomobili/146543/3/0", "text": "Трима души бяха арестувани при специализирана полицейска операция срещу крадци на автомобили в София днес.   Униформени отцепиха хале на автоморга в квартал \"Малинова долина\", собственост на известния в криминалните среди Ицо Турчина. Той е задържан многократно за автокражби - за последно, през септември при подобна ситуация, съобщава бТВ.   Преди дни беше отменен наложеният му домашен арест във връзка с това разследване. Преди 3 г. в негова автоморга бяха открити части от 107 различни коли.   По първоначална информация вътре в обекта днес е бил намерен краден автомобил, който арестуваните са разфасовали. Сред задържаните е и собственикът на халето.  ", "date": "2018.02.04", "title": " Полицията арестува трима в София при акция срещу крадци на автомобили"}
{"url": "http://epicenter.bg/article/Poredna-tragediya-na-patya--Trima-zaginaha-pri-chelen-udar-v-prohoda--Hainboaz-/146545/3/0", "text": "  Малко дете е настанено в болницата в тъжко състояние.      ", "date": "2018.02.04", "title": "Поредна трагедия на пътя: Трима загинаха при челен удар в прохода „Хаинбоаз“"}
{"url": "http://epicenter.bg/article/Atina-v-blokada-za-dneshnata-mashtabna-demonstratsiya-sreshtu-imeto-Makedoniya/146528/7/51", "text": "71,5% от гърците са заявили, че не желаят думата \"Македония“ да е включена в името на бившата югославска република и техен северен съсед, съобщава македонското електронно издание МКД, като отбелязва, че преди две години процентът е бил 57 на сто.   Според проведената анкета, 65% от населението на Гърция смята, че въпросът по спора за името е \"много важен“, докато 9,5% от участвалите са заявили, че не считат проблема за важен.   Проучването е проведено в период 23-25 януари от университетът „Македония“.   Днес в гръцката столица Атина от 14 ч. на площад \"Синтагма\" ще започне демонстрацията под надслов \"Македония“ срещу употребата на този термин в бъдещо решение на спора за името на бившата югорепублика, пише електронното издание на гръцкия вестник „Protothema”.   Платформата и ораторите вече са на позиция, докато полицията е предприела всички необходими мерки, за да премине всичко спокойно. Станциите на метрото в близост до площад \"Синтагма\" ще бъдат затворени в течение на деня заради мерки за сигурност.   Изданието пише, че гражданите имат съмнения, че затварянето на станция \"Синтагма\" може да е косвен опит на правителството да ограничи броя на хората, които ще отидат на демонстрацията. Организаторите не са политически партии, а организации от цялата страна, както и от гръцката диаспора. Основният оратор ще е известният гръцки композитор-ветеран Микис Теодоракис.   \"Protothema” очаква рекорден брой демонстранти от цялата страна, като посочва прогнозна бройка от около 1 милион души, които биха поставили гръцкото правителство под огромно напрежение да не се огъва пред исканията на посредника на ООН Матю Нимиц. Източниците на вестника твърдят, че за извозване", "date": "2018.02.04", "title": "Атина в блокада за днешната мащабна демонстрация срещу името Македония"}
{"url": "http://epicenter.bg/article/Bozhinov-s-novo-kultovo-izkazvane/146531/8/0", "text": "Валери Божинов публикува в Instagram видеа с представянията си от контроли на хърватския Риека, към едно от които, сподели следното: \"Аз съм бялата сила!\".   Божинов е бил провокиран от Жуниор Мапуку, който по време на периода си в Левски, се провъзгласи за \"Черната сила\".   В Китай Валери се наричаше \"Императора\".    ", "date": "2018.02.04", "title": "Божинов с ново култово изказване (снимка)"}
{"url": "http://epicenter.bg/article/Lora-Krumova-izchezna-ot-efira-na-Nova-tv/146546/10/0", "text": "Къде изчезна Лора Крумова? Такъв въпрос си задават зрителите на Нова телевизия в днешния ден. Водещата не се появи тази сутрин в ефира, за да води \"Събуди се\", както всяка неделя.  На нейно място застана Мира Иванова, която по принцип води предаването в събота. \"Това се случва по изключение. Надявам се следващата събота тук да си е Лора\", така Мира откри днешното предаване. Най-честата теза, около която се обединяват зрителите на сутрешния блок на телевизията е, че вероятно Лора Крумова се е отдала на почивка. От Нова телевизия излязоха с официална позиция, в която се завява само следното: \"Този уикенд в \"Събуди се\" с Мира Иванова, която по изключение ще води предаването и в двата почивни дни, ще видите силно политическо присъствие в една напрегната седмица на парламентарни битки и  протести\". ", "date": "2018.02.04", "title": "Лора Крумова изчезна от ефира на Нова тв"}
{"url": "http://epicenter.bg/article/Nay-aktivni-i-polzotvorni-shte-badat-ponedelnik-05-02--i-sabota-10-02-/146560/10/101", "text": "Предстои да преживеем седмицата с най-много слаби и пасивни дни за месец февруари. Най-активни и ползотворни ще бъдат понеделник 05.02., и събота - 10.02.  Това са дни, в които може да планувате повече задачи и ангажименти, изискващи вашата активност или движение. През останалата част от седмицата дните се редуват спънати и бавни, като между тях се прокрадва и един труден и дисбалансиран - петък 09.02. Може да имате усещане, че нищо не се случва и сякаш нещата не потръгват със скороста, с която желаете. Ще преобладават различни емоции. Започваме началото на седмицата с хъс и желание за много работа, които в средата ще се изпарят и може да се почувствате изморени. В неделя приключваме с копнеж за любов и пасивни преживявания. Възможно е да почувствате напрежение и нетърпимост, защото нищо не става веднага и както го искате. Въпреки това седмицата е благоприятна и ще протече без особени сътресения. Понеделник - 05.02. Ден, предназначен за много работа, приключване с ангажименти, пътувания в страната и чужбина. Аспектът е активен за обществени прояви, спазаване на правила. Ако правите нарушения по пътищата, най-вероятно ще си изпросите глоби, санкции и др. Успехът ще бъде насочен в сферата на онлайн дейности и бизнес, образование, изпити, конкурси, състезания. Денят е социално активен, подходящ за работа и срещи с други хора. Използвайте го, за да довършите отлагани неща и да си направите изводи от случващото се. Може да се отдадете на семейството или да направите кратко пътуване с кола до семейната вила или село. Вторник - 06.02. Денят след 00.00 ч. започва с любов и интриги, но завършва щастливо и с приятни срещи, общуване в следобедните часове и прояви на толерантност и разбиране. Дневната номерологична карта е с Път на живота 1, но въпреки това може да срещнете проблем при започване на нещо, дистанцирайки се встрани. Денят ще ви предложи ново запознанство, щастие и обмен на информация. Сряда - 07.02. Ден за обмен, правене на уговорки с другите, търговия и действия според друг човек. Аспектът е с Път на живота 2, което усилва желанието за вземане както на физическо, така и на материално ниво. Успехът тук ще е в сферата на онлайн търговията, далечни пътувания, споделена реклама. Ако нещата сутринта не ви потръгнат както трябва, може спокойно да напуснете офиса и да направите кратка разходка навън, в парка или планината. Вечерта ще бъде много приятна, ако синхронизирате плановете си с партньора или отидете на кино, театър.  Четвъртък - 08.02. Ден с път на живота 3, който спокойно може да  карате и по-лежерно, като се отдадете повече на дома и партньора. Дневната карта благославясъздаване на уют в дома и офиса, така че спокойно може да се погрижите за баланса и хармонията си. Ще изпълнявате по-добре задълженията си, ако останете на място в домашна обстановка или в офиса си. Прекалената активност и движение не се препоръчват, защото ще си изхабите енергията напразно.  Затова не планирайте много ангажименти, които са свързани с ходене и път. Сутринта обърнете внимание на роднините си, сгответе нещо вкусно и се усмихнете на предстоящия ви ден. През втората половина нещата ще започнат да се уреждат, ще имате възможност да прекарате хубава и спокойна вечер, говорейки и споделяйки с някого. Петък - 09.02. Това е най-тежкият ден от цялата седмица. Сутринта започва трудно, с проява на критичност. Активират се песимизъм и негативно отношение у хората. В следобедните часове ще критикувате или ще бъдете критикувани, а вечерта ще почувствате спад в енергията.  По-добре си почивайте и се отдайте на релакс, защото в противен случай може да възникне проблем в резултат на грешка от умора. Денят предизвиква преживяване на дисбаланс, неувереност, бездействие, мотаене, чакане да мине появила се болежка или негативното настроение да отшуми. Ще бъдете чувствителни и има опасност да приемате твърде лично нещата. Не се предавайте, всичко е от нумерологичния аспект и много скоро ще отмине. Събота - 10.02. Почивният ден започва щастливо с много срещи, хора, обмен на информация и движение. Това е вторият ден през седмицата, в който може да планувате активно движение, командировки и пътувания в страната. Ще се наложи да направите неотложен избор и както се активират възможности, така може да възникне и противоречие. Денят е социален с преобладаващо \"добро\". Ако имате ангажименти, трябва да ги изпълните, като отново направите всичко по правилата, защото дневната нумерологична карта е петица, а тя стриктно ще следи да не кривнете от правия път. В ден като днешния трудно ще минете между капките, затова предварително се настройте, че трябва да спазвате правилата. Неделя - 11.02. Завършваме седмицата с по-слаб аспект, който ще се проявява в сферата на любовта и исканията. Дневната нумерологична карта е с път на живота 6,която ще усили чувствата и мотивацията ви. Може да се наложи да поработите, което да предизвика вътрешното ви напрежение. Денят започва на думи и с възможност за манипулация и акцент върху отношенията. Материален ден с предложения за търговия и бартери, работа, клюки, смях и красиво завършваща вечер! Мото за седмицата: Денят, в които решите да се радвате на живота, ще бъде най-красив и успешен за вас! Запазете своя час за индивидуална консултация с ЕА на телефон: 089 738 7575 или на имейл: milena.ivanovatm@gmail.com", "date": "2018.02.04", "title": "Най-активни и ползотворни ще бъдат понеделник 05.02. и събота 10.02."}
{"url": "http://epicenter.bg/article/Neshka-Robeva--Sreshtu-Balgariya-i-neynite-detsa-ne-bih-zastanala-nikoga/146534/8/0", "text": "\"Срещу България и нейните деца не бих застанала никога\".   Това написа голямата наша треньорка Нешка Робева в отговор на обвиненията на бившата си ученичка Илиана Раева в социалната мрежа „Фейсбук“.     „Приятели, че вестниците и медиите търсят сензации, затова и често фабрикуват скандали, това вече и децата го знаят. Но че в подобен „скандал“, може да бъде забъркано моето име, няма друго обяснение, освен едно. Колкото и неудобно да се чувствам, ще го споделя с вас.  Наскоро четох за някакво световно проучване, на базата, на което изследователите стигнали до интересни изводи, от които силно се заинтересувах. Може би, защото най-после получих обяснение за някои мои, на пръв поглед не дотам добри качества и страдания. Трябва да призная, че от малка мразя спането. Приемах го като изгубено за игрите време.. Сега – обратното. Искам , умирам от умора, но не мога да спя… Знаете ли какво открили учените? Това било присъщо на хората с развит интелект?! От най-ранна възраст. Раснах в семейство, където жената т.е. майка ми беше с македонско потекло. Гледаха ме сестрите й и винаги отнасях караниците, защото съм била много разхвърляна. Леля ми казваше, че редът в един дом се дължал само на едно, единствено, простичко правило „Винаги навреме и на място“. При мен лошото беше, че като се заиграех, зачетях или замечтаех, забравях времето.   А за мястото? Често се чудех – къде беше то? Сега е още по- лошо. Държа обувките в ръка и стоя пред хладилника?! Дъщеря ми понякога идва у дома. Влизам - къщата блести от чистота и подреденост. Докато не се наложи да потърся нещо. Разбира се не го намирам, развъртя се, къщата от ужас вирва крака и всичко си отива на мястото. Та, учените приписват тази разхвърляност на хората с още по- развит интелект. Това, разбира се още повече повиши самочувствието ми, докато не прочетох, че супер интелигентните, често се забърквали в скандали… Със съжаление установих, че явно съм започнала главоломно да губя IQ си. Около мен тишина и спокойствие и никакъв изглед, макар и за лек скандал…  Народът ни в такива случаи, обаче казва „Те ти, булка Спасов ден.“ Е, след като аз се отказах от скандалите, те ме намериха, само и само, за да мога да се изфукам, че притежавам всички качества на най-високо развития интелект. Простете, не исках да се хваля, но някои хора се постараха вместо мен. Робувайки на собствената си параноя от неочаквано развенчаване, същите ми спретнаха поредния скандал, като не пожалиха ни Мая Плисецкая ни Анелия Раленкова ни Морис Бежар… Не пожалиха и себе си, разбира се. Болерото на Бежар – това от което бях повлияна в постановката с лента на Анелия,което съм гледала десетки, не, стотици пъти, се изпълняваше от изключителния танцьор Джордж Дон /Французите му казват Жорж Дон, а истинското му име е Хорхе Дон./А самият Морис Бежар беше пожелал да се запознае с интерпретатора на неговото „Болеро“ в художествената гимнастика… Не е зле да видите и „Арабеск“ и там повлияването е осезаемо. И на още много места по света... Някой с по-високо IQ, е казал на Мадам, че „Болерото“ се изпълнява от Мая Плисецкая… Да, така е, но от нея се опитах да взаимствам ръцете и преживяването в „Лебеда“ и да го поставя на една от моите състезателки… Не беше дорасла… Така и недорасна… Освен в собствените си очи и глупост… Когато на един човек знанията му достигат до там, че да бърка „Капут“, на Малапарте, с „Капиталът“ и когато в наивното си невежество поставя Хитлер, като вдъхновител на Маркс, може да предизвика лека усмивка и извинение с възрастта. Но когато порасне и започне да говори на висок глас глупости, е хубаво някой да му припомни една сладка и поучителна детска песничка. „Във реката ни пенлива… и т.н.“ Що се отнася до това, че съм поела работата с немския национален отбор, няма място нито за драми, нито за страхове. „Колежката“ е оставила отбора в такова състояние, че само Бог може да им помогне за краткото време, което остава да Световната купа в София. Наех се да оправя до колкото мога забърканата от друга българка каша, защото аз поставих съчетанията. Благодаря за съчувствието. Не съм сигурна до колко ще успея. И като последно. Когато бях ученичка, разделяха хората, които правеха танци, на стъпкари и на хореографи. Същото е и в гимнастиката. Под слънцето нищо ново. Или всичко ново е добре забравено старо. Един, два или пет-десет елемента не могат да направят нито една композиция. Затова е хубаво някои параноици да погледат, да послушат, пък и да попрочетат нещо повече от предговора на една книжка…   А поучителната детска песничка завършва с „… и недей да крякаш вече, че се чува на далече\" Само тази сутрин успях да бъда в интернет. Благодаря на всички за прекрасното отношение и приятелски чувства. Срещу България и нейните деца не бих застанала никога. На никого нищо нямам желание да доказвам. Каквото съм направила, било е до тук.", "date": "2018.02.04", "title": "Нешка Робева отговори на Илиана Раева: Срещу България и нейните деца не бих застанала никога"}
{"url": "http://epicenter.bg/article/-Pirin--zastava-platno-zad-prebitiya-Elezov/146549/8/0", "text": "  Вижте позицията на ръководството на Пирин, публикувана в официалния сайт на отбора:   \"Във връзка с медийните публикации след 31.01.2018 година, свързани с нашия администратор Велислав Елезов, сме длъжни да изразим официалната позиция на “ОФК ПИРИН”, като заявяваме, че Велислав Елезов е не само един от най- важните хора в нашия екип, той е човек който дава сърце и душа за Пирин.   Целият клуб сме съпричастни и го подкрепяме безрезервно в битката му за право и справедливост. Считаме, че Република България е демократична и правова държава, в която споровете следва да бъдат решавани пред компетентните власти. Разчитаме на правоохранителните органи и съдебната власт да достигнат до обективната истина и тя да стане обществено достояние.   С уважение, “ОФК ПИРИН” ЕООД\"", "date": "2018.02.04", "title": "“Пирин“ застава плътно зад пребития Елезов"}
{"url": "http://epicenter.bg/article/Helmut-Kol-daryaval-sredstva-na-organizatsiya--podpomagashta-namirashti-se-v-zatvora-natsistki-prestapnitsi/146529/7/0", "text": "Като млад политик Хелмут Кол (1930 - 2017) е дарявал средства на организация, подпомагаща намиращи се в затвора нацистки престъпници и техните близки, съобщава германското издание Der Spiegel, като привежда данни, съгласно които, според \"стария канцлер\" Паул Хаусер, \"бащата\" на страховитата паравоенна организация Вафен-СС, е бил \"достоен човек\".   Съответните документи, които потвърждават информацията, стават достъпни за обществеността едва сега, предаде \"Фокус\". От тях става ясно, че годишно Кол е дарявал около 200 марки на \"Фонд Хаусер\", набиращ средства за подпомагане на нацистки и техните роднини. Фондът е основан през 1962 г., когато самият Хаусер все още е бил жив, като част от организацията HIAG (Асоциация за взаимопомощ на бивши членове на Вафен-СС), член на която е бил и самият той. Каузата й е била реабилитиране на репутацията и правния статус на Вафен-СС. Фондът, който носи името на Хаусер, е създаден за социална дейност. Кол е смятал генерал-полковника на Вафен-СС за \"достоен човек\". От редакцията обаче подчертават, че активистите на Паул Хаусер са извършили военни престъпления. Изданието не пропуска да отбележи, че той е оказвал съдействие за укриване на нацистки престъпления и техните извършители.  Der Spiegel припомня на читателите, че Хелмут кол също е показал \"странно разбиране“ за Вафен-СС. През 1985 г. той предизвика скандал, когато заедно с тогавашния президент на САЩ Роналд Рейгън посети военно гробище, в което са положени тленните останки на членове на организацията.  ", "date": "2018.02.04", "title": "Хелмут Кол дарявал средства на организация, подпомагаща намиращи се в затвора нацистки престъпници"}
{"url": "http://epicenter.bg/article/-Sandi-tayms--Podgotvya-se-vatreshen-zagovor-sreshtu-Tereza-Mey/146542/7/50", "text": "Във Великобритания привържениците на «твърд Брекзит“ подготвят заговор за смяна на премиера Тереза Мей с външния министър Борис Джонсън, съобщава британският вестник „Сънди таймс“. Основната причина е тяхното недоволство от плановете на кабинета за оставане в митническия съюз.   Вестникът пише, че един от групата на заговорниците е получил уверения от сегашния външен министър Борис Джонсън, че е готов за битка с Тереза Мей, ако премиерът реши да се придържа към плана за оставането на Великобритания в митническия съюз. Кавалерията пристига, за да спре плана за митническия съюз, е цитираното изявление на Борис Джонсън. Това означава вероятен преврат, който ще постави начело на управлението „екип-мечта“ за евроскептиците, пише „Сънди таймс“, което ще рече Борис Джонсън като премиер, Майкъл Гоув като вицепремиер и новата звезда на твърдолинейните консерватори Джейкъб Рийс-Мог като министър на финансите. Тереза Мей ще обсъжда бъдещите отношения на Великобритания с ЕС през следващата седмица. Министърът за международна търговия Лиъм Фокс заяви по-рано, че е готов да напусне правителството, ако страната остане в митническия съюз.   Британският вестник съобщава, че се очаква „вълна от писма“ с искане на вот на недоверие на премиера, ако Тереза Мей не се откаже от плановете.", "date": "2018.02.04", "title": "“Сънди таймс“: Подготвя се вътрешен заговор срещу Тереза Мей"}
{"url": "http://epicenter.bg/article/-Stotitsi-hilyadi-gartsi-izlyazoha-na-protest-zaradi-imeto-Makedoniya--video-/146551/7/51", "text": "  Неслучайно митингът е под мотото „Македония е Гърция“. Той започна в 14 ч. местно време (и наше време), а организаторите очакват на централния площад „Синтагма“ да се съберат 1 млн. недоволни. В столицата днес пристигат стотици автобуси, натоварени с демонстранти от цяла Гърция. Мнозина пристигнаха с фериботи от островите.         Спорът за името започна още когато Македония обяви независимост от бивша Югославия през 1991 г. Атина смята, че името Македония създава предпоставки за териториални претенции спрямо северната ѝ провинция със същото име. Македония отрича. Нерешеният спор за името пречи на Скопие да се присъедини към НАТО заради ветото на Гърция, която вече е членка на Алианса. Левите правителства в двете страни обаче обявиха, че ще се опитат да решат спора до края на тази година. Според публикувана неотдавна анкета близо 60% от гърците са против включването на думата „Македония“ в името на бившата югославска република.   „     Според експертите евентуално споразумение между двете страни за името няма как да мине през парламента, освен ако от Скопие не гарантират, че ще променят конституцията, история и учебниците си.", "date": "2018.02.04", "title": "Стотици хиляди гърци излязоха на протест заради името Македония (видео)"}
{"url": "http://epicenter.bg/article/Erdogan-kam-Evropeyskiya-sayuz--Iskame-palno-chlenstvo--tova-e-edinstveniyat-variant/146553/7/51", "text": "  Когато беше домакин на Ердоган на посещение в Париж през януари, френският президент Еманюел Макрон заяви, че е \"лицемерие\" да се каже, че може да се постигне напредък по въпроса за членството на Турция в ЕС, поставяйки като възможност идеята за партньорство. ЕС трябва да \"спази обещанията си\" към Турция, каза Ердоган пред италианския в. \"Стампа“, преди да пристигне в Рим в неделя вечер за 24-часово посещение, което включва визита при папата.   \"ЕС блокира достъпа до преговори и внушава, че липсата на напредък е заради нас. Това е несправедливо, както и че другите страни настояват за други възможности, освен за членство\", каза Ердоган.   \"Искаме пълноправно членство. Другите възможности не са задоволителни\", добави той. Той изтъкна \"важната\" роля на страната, която възпира потока на мигрантите към Европа, което, каза Ердоган, предлага \"сигурност и стабилност\" на континента.   Турските амбиции за присъединяване към ЕС датират от половин век, но преговорите за присъединяване започнаха през октомври 2005 г. От общо 35 глави, които трябва да бъдат затворени, за да се присъедини Турция към ЕС, 16 са отворени, а само една е затворена. Не е отваряна нито една нова глава, откакто беше отворена тази за финансовите и бюджетните разпоредби през юни 2016 г.   Турският лидер също защити наскоро стартиралата операция \"Маслинова клонка\" в северния сирийски регион Африн, с която Анкара се бори срещу милицията на сирийските кюрди   „Отреди за защита на народа“ (ОЗН), която Анкара вижда като терористична група. \"Турските въоръжени сили не са в Африн, за да се сражават с въоръжени кюрдски групи. Нямаме проблеми със сирийските кюрди, ние се борим само с терористи и имаме право да го направим\", настоя Ердоган, повтаряйки, че Турция не търси териториални придобивки   Визитата на Ердоган в Италия ще включва среща с италианския му колега Серджо Матарела. Той ще бъде и първият турски президент, който ще посети Ватикана от 59 години насам.   Ердоган лично ще благодари на папа Франциск за противопоставянето му на решението на американския президент Доналд Тръмп да признае Йерусалим за столица на Израел - град, за който претенции имат и палестинците. \"Ние сме двама в полза на статуквото и имаме воля да го защитим\", каза той.", "date": "2018.02.04", "title": "Ердоган към Европейския съюз: Искаме пълно членство, това е единственият вариант"}
{"url": "http://epicenter.bg/article/Makron-posegna-kam-zhena-si--no-napipa-chuzhda-raka-v-Senegal--video-/146554/7/0", "text": "  При официалното посещение на президента в Сенегал тази тяхна привързаност доведе до малък гаф, който зорките веднага засякоха.   Докато вървяха на опънатия на летището червен килим, Макрон инстинктивно посегна към десницата на Брижит, изостанала метър-два зад него и президента на Сенегал Маки Сал.  ", "date": "2018.02.04", "title": "Макрон посегна към жена си, но напипа чужда ръка в Сенегал (видео)"}
{"url": "http://epicenter.bg/article/Turtsiya--Amerikantsi--oblecheni-kato-kyurdski-boytsi--sa-na-pritsel/146555/7/0", "text": "Турският вицепремиер и говорител на правителството Бекир Боздаг заяви, че цел на турските въоръжени сили в Сирия могат да станат и американски военни, облечени в униформата на кюрдските Сили за защита на народа /СЗН/, предаде ТАСС, позовавайки се на телевизия СиЕнЕн-Тюрк. \"Ако кюрдските сили не напуснат Манбидж, то ние ще влезем в този град, а също ще тръгнем на изток от Ефрат. Цел са и военни на САЩ в униформи на СЗН\", каза Боздаг. Той съобщи, че за 16 дни от началото на операция \"Маслинова клонка\" в района на Африн в Северна Сирия турските сили са унищожили 932 терористи. Турската армия обяви на 20 януари началото на операцията \"Маслинова клонка\" в района на сирийския град Африн срещу сирийските кюрдски Сили за защита на народа (СЗН) и Партията на демократичния съюз (ПДС), които Анкара смята за терористични организации. ", "date": "2018.02.04", "title": "Турция: Американци, облечени като кюрдски бойци, са на прицел"}
{"url": "http://epicenter.bg/article/Uma-Tarman-s-shokirashti-razkritiya-za-Kuentin-Tarantino/146559/7/0", "text": "  В интервю, публикувано в събота във в. \"Ню Йорк таймс\", Търман разказа на какво е била подложена от Уайнстийн. Тя споделя и шокиращи подробности за работата си с Куентин Тарантино.   Фактите датират от времето след излизането на екран на филма \"Криминале\" на Тарантино през 1994 г. Известно време след работна среща в Париж, която взела странен обрат, когато Уайнстийн поканил актрисата в стаята си, а после в сауната на хотела, Търман се срещнала с продуцента в Лондон, отново в хотелската му стая. \"Той ме блъсна и се опита да се хвърли върху мен и да се съблече. Направи куп неприятни неща\", разказва актрисата в интервюто.   Малко след това Ума Търман отишла в хотела на нападателя си, за да се срещне с него, и го предупредила: \"Ако направиш на друг това, което направи с мен, ще съсипеш кариерата, репутацията си и ще изгубиш семейството си, гарантирам ти го\".     \"Г-н Уайнстийн признава, че е направил опит за близост с г-жа Търман, след като неправилно изтълкувал държанието ѝ в Париж. Той незабавно се извинил\", но се пита днес поради какви причини Ума Търман е чакала 25 години, за да огласи публично тези обвинения\", реагира в комюнике говорителка на бившия продуцент, който в момента е на лечение в Аризона.   Адвокатът на Харви Уайнстийн - Бен Брафман, заяви, че продуцентът е смаян и опечален от лъжливите, както той смята, обвинения от човек, с когото е работил тясно над две десетилетия.   Според приятелка на Търман, която я придружила в злополучния ден, актрисата била бясна след срещата с Уайнстийн. Той я заплашил, че ще провали кариерата ѝ. Актрисата споделя, че до момента е чувствала вина заради мълчанието си, защото много от пострадалите жени са били нападнати след нея. \"Чувствам се толкова зле заради всички жени, подложени на посегателства след мен\", казва в интервюто 47-годишната актриса.   За Тарантино Ума Търман разказва, че при заснемането на \"Убий Бил\" (Kill Bill) 2 през 2004 г. поведението му било брутално, граничещо със садизъм. Режисьорът отказал да вземе каскадьорка и принудил Търман да шофира сама, с пълна газ. Актрисата претърпяла тежка катастрофа и мислела, че повече няма да може да ходи. Казва, че и до днес чувства болки във врата и коленете си. \"Имахме страшна кавга, обвиних го в опит да ме убие\", допълва тя.", "date": "2018.02.04", "title": "Ума Търман с шокиращи разкрития за Куентин Тарантино"}
{"url": "http://epicenter.bg/article/Mazh-ot-Vratsa-e-udaren-ot-pokrivna-lamarina--se-bori-za-zhivota-si/146547/3/0", "text": "  Инцидентът е станал около 13:30 ч. в събота в центъра на Враца. Мъжът е ударен от отнесена от вятъра ламарина от покрива на бившето кино „Коларов“.     Мъжът е със счупване в основата на черепа и порезни рани. Още двама души са пострадали леко от хвърчащи предмети, съобщиха от Община Враца.   Вчера ветровете в града достигнаха скорост до 115 км/ч. Те причиниха сериозни щети, включително преобърнаха камиони и отнесоха няколко покрива.  ", "date": "2018.02.04", "title": "Мъж от Враца е ударен от покривна ламарина, се бори за живота си"}
{"url": "http://epicenter.bg/article/Patrulka-se-zabi-v-darvo-sled-katastrofa-v-Plovdiv/146557/3/0", "text": "Полицейски автомобил се е блъснал в дърво след катастрофа с друг автомобил в кв. „Тракия“ в Пловдив, съобщава „Фокус.   Инцидентът е станал около 12.50 часа в неделя на кръстовището на бул. „Освобождение“ с ул. „Бранислав Велешки“ в града.   Патрулка на Пето районно полицейско управление е навлязла в кръстовището с включена звукова и светлинна сигнализация и се сблъскала с друга кола.   След удара служебният автомобил се е ударил в дърво, а другата кола е спряла на разделителния остров. Леко пострадал е полицейски служител, пътувал на предната седалка.   Алкохолната проба с дрегер на водача на патрулката е отрицателна.   В болница за прегледи са откарани 41-годишната шофьорка на другата кола, на която ще бъде взета кръвна проба, както и 20-годишна пътничка. По първоначални данни двете нямат сериозни наранявания.", "date": "2018.02.04", "title": "Патрулка се заби в дърво след катастрофа в Пловдив"}
{"url": "http://epicenter.bg/article/Aleksandar-Spas-e-obvinen-za-oshte-izmami/146562/3/0", "text": "ГДБОП е получила указания да направи още разпити на пострадали от обвинения в измама Спас Василев, който се представяше в социалните мрежи като Александър Николов, пише „Сега\". Срокът за разследването срещу него е бил удължен с още два месеца в края на януари и на антимафиотите са дадени подробни указания от прокуратурата.  Стотици хора се оплакаха, че са били измамени от него с оферти за евтини самолетни билети до различни дестинации. Оказа се, че почти никой не го е виждал на живо, но \"Фейсбук\" профилът му с фалшиви снимки и самоличност е изключително популярен. Оттам е минавала и основната част от комуникацията. След няколко дни шум в медиите Василев, който е от Кочериново, сам се предаде в ГДБОП, а оттам обявиха, че от месеци работят по случая. Използваните от него снимки се оказаха на французина Александър Мартинез, работещ за компанията \"Ер Франс\". Той научи за случая от българските медии  Първоначално Василев бе обвинен само за една измама от 2012 г. Сега обаче към списъка на пострадалите са добавени още хора и самото обвинение е прецизирано. Предстоят разпитите на още много свидетели. От мобилните оператори ще се изискват справки за кореспонденцията на обвиняемия. Александър/Спас е бил издирван неуспешно години наред от МВР. Срещу него има общо 4 дела за измама. В края на 2017 г. ГДБОП имаше данни за около 60 измамени от него.", "date": "2018.02.04", "title": "Александър/Спас е обвинен за още измами"}
{"url": "http://epicenter.bg/article/Ivan-Ivanov--Modelat-na-srastvane-na-partiya-i-darzhava-veche-e-v-tsyalata-strana/146544/2/0", "text": "„Правителството започна да раздава средства, еднолично и на калпак, затова е редно Сметната палата да се произнесе по този въпрос.  Защото е притеснително, че всичко се случва на тъмно” . Това каза народният представител от ПГ на „БСП за България” Иван Иванов пред БНР.   Той припомни, че когато се гласуваше бюджетът за 2018 г,  всичко това, което премиерът прилага сега, като свое еднолично решение, е било заложено в алтернативния бюджет на БСП. \"Управляващите отхвърлиха всички наши предложения, но в един момент се оказа, че всичко това, което ние предлагахме, е възможно”, каза още народният представител.   Той заяви, че въпросът е - защо пари се раздават по този начин и с какви мотиви  премиерът Борисов го прави. Иванов добави, че са неясни критериите за раздаване на такива средства на общините и много кметове питат - как да кандидатстват, за да ги получат и те. „След промените в Закона за публичните финанси се оказа, че Борисов и правителството са над законите и Конституцията и раздават пари без никакви обяснения”, възмути се Иванов. Той припомни, че  по времето на кабинета на Орешарски, правителството също е отделило пари за общините. „Разликата е, че тогава имаше ясно разписани критерии и парите бяха заложени в бюджета. Сега това нещо отсъства”, каза още той.     Иван Иванов отбеляза, че практиката за раздаване на средства на общини е започнала преди няколко години и това е механизъм на Бойко Борисов да си купува гласове и влияние. „Очаквам ГЕРБ да не се съгласят на проверка от Сметната палата, защото механизмът за разпределяне на публичния финансов ресурс е доста привлекателен, за да се откажат управляващите от него”, каза още социалистът.   Иванов бе категоричен, че опозицията ще бъде остра и в дискусиите по тази тема, защото гражданите трябва да разберат, че  данъците им не се харчат по правилния начин.  Народният представител заяви още, че ситуацията не се капсулира в отделни случаи, като Хасково и Септември. „Моделът на срастване на партия и държава е характерен вече за почти цялата страна. Септември е поредното доказателство за това- по какъв начин се управлява чрез шуробаджанащина”, категоричен бе той.", "date": "2018.02.04", "title": "Иван Иванов:  Моделът на срастване на партия и държава вече е в цялата страна"}
{"url": "http://epicenter.bg/article/VMRO--Nad-20-zakona-tryabva-da-badat-promeneni--ako-se-ratifitsira-Istanbulskata-konventsiya/146548/2/0", "text": "Тази равносметка направиха воеводите от Стара Загора. Именно те повдигнаха и скандалната тема за джендър обучението, което се налага в българската образователна система.   На 5 февруари от 1 часа, в Пресклуба на БТА в Стара Загора, народният представител от ВМРО в „Обединени патриоти“ Александър Сиди и координаторът за региона Антон Андонов ще дадат пресконференция, в която ще направят още скандални разкрития около същността на Конвенцията на Съвета на Европа за превенция и борба с насилието над жени и домашното насилие, известна като Истанбулската конвенция, както и Обяснителния доклад към нея.   Припомняме, че в петък ВМРО – София област показа анкета, която се разпространява между учителите с помощта на синдикат „Образование“ към КТ „Подкрепа“, в която преподавателите се питат какъв пол са – „мъж“, „жена“ или „друго“. А още в четвъртък лидерът на ВМРО – Българско национално движение, заместник министър-председател и министър на отбраната Красимир Каракачанов поиска референдум, в който да бъдат повдигнати болните за обществото въпроси като джендър обучението, въвеждането на джендър идеологията в правната система на България и дали българите искат легализирането на гей браковете", "date": "2018.02.04", "title": "ВМРО: Над 20 закона трябва да бъдат променени, ако се ратифицира Истанбулската конвенция"}
{"url": "http://epicenter.bg/article/Chetiri-stolichni-kvartala-sa-bez-parno-zaradi-uraganniya-vyatar/146550/2/0", "text": "  За евентуални проблеми след като вятърът вчера прекъсна тока на хиляди абонати топлофикационното дружество предупреди още снощи.   Пет екипa на дирекция \"Аварийна помощ и превенция\" са реагирали днес до 11.00 часа на 26 сигнали за паднали клони, дървета, ламарини от обшивки на покриви, огради и наклонени билбордове. Това съобщиха от пресцентъра на Столична община. През изминалата нощ екипите са отстранили паднали клони върху пътните платна под моста на Захарна фабрика, на бул. \"Евлоги и Христо Георгиеви\" и при Руското посолство, в природен парк \"Витоша\" и при Драгалевския манастир.", "date": "2018.02.04", "title": "Четири столични квартала са без парно заради ураганния вятър"}
{"url": "http://epicenter.bg/article/Mihaylov--Sled-10-mesetsa-debati--stignahme-do-ideyata-za-sazdavaneto-na-nov-model-v-zdraveopazvaneto/146552/2/0", "text": "„    ", "date": "2018.02.04", "title": "Д-р Михайлов: След 10 месеца дебати, стигнахме до идеята за нов модел в здравеопазването"}
{"url": "http://epicenter.bg/article/Tsvetan-Tsvetanov-vodi-kmetove-na-GERB-na-sreshta-s-Donald-Tramp/146556/2/48", "text": "Кметът на Пловдив Иван Тотев заминава за САЩ, където ще се срещне с американския президент Доналд Тръмп. Поводът е традиционната молитвена закуска, която се организира всяка година във Вашингтон. Градоначалникът на Пловдив е част от българската делегация, която ще замине за американската столица. Заедно с Тотев за Белия дом ще заминат Цветан Цветанов и кметовете на другите два големи града у нас София и Бургас – Йорданка Фандъкова и Димитър Николов. Молитвената закуска е 66-ата поред и втора за Доналд Тръмп. На нея се събират представителите на световния политически, културен и духовен елит. ", "date": "2018.02.04", "title": "Цветан Цветанов води кметове на ГЕРБ на среща с Доналд Тръмп"}
{"url": "http://epicenter.bg/article/Dimitar-Glavchev--Zastrashitelni-sa-razmerite-na-ezika-na-omrazata-u-nas/146558/2/0", "text": "“Спестил съм си да чета какво пише за трагедията, случила се на Ивайло Московски. Не мога дори да си помисля, че се злоупотребява с чисто човешка трагедия“.   Това коментира пред Канал 3 депутатът от ГЕРБ Димитър Главчев по повод инцидента на Боровец, при който загина синът на министъра на транспорта.   \"Нямам думи. Застрашителни са размерите на езика на омразата. Това е изродско и нечовешко. За радост не съм чел какво се пише по социалните мрежи. Това, което се пише, е езикът на дявола и отговорността е на политиците, които дават пример и трябва да се замислят какъв е той\", каза още той.   \"Трябва да има реакция. Има блокирания като се види във Фейсбук какво се пише, трябва да се използва. Не става въпрос, че е приятел и колега, такава трагедия не може да пожелаеш и  на най-големия ти враг.   Трябва да се замислим какво е свободата на словото и как се използва. Защото това отношение противоречи с всички нормални ценности\", категоричен беше Главчев.", "date": "2018.02.04", "title": "Димитър Главчев: Застрашителни са размерите на езика на омразата у нас"}
{"url": "http://epicenter.bg/article/Rumen-Petkov-prizova-levite-partii-kam-dialog/146561/2/0", "text": "Левите формации трябва да дадат ясен знак, че са готови да направят решителна стъпка към съвместен диалог. Това управление е престъпно и трябва да си ходи. Това заяви в ефира на „Канал 3“ Румен Петков, член на Изпълнителния съвет на АБВ.   Той бе категоричен, че държавата се ръководи без ясна визия за развитие и формиране на дългосрочни политики. По думите му това ясно си личи и от последните действията на правителството, което през последните няколко седмици отпусна средства на редица институции, заобикаляйки всякакви правила, Закона за държавния бюджет и собствените си безпочвени предварителни твърдения, че такива разходи не са необходими. „Ако има разбиране, че този начин на управление на държавата е престъпен, че се разходват средства през главата на парламента, че средствата се отпускат в зависимост от това кой е по-гръмогласен, значи това управление просто трябва да си ходи. И тук ръководствата на левите формации трябва да дадат много ясен знак, че са готови да направят решителна стъпка за един съвместен диалог и за намиране на решения, ако щете най-малкото заради предстоящите евроизбори и тези за местна власт. За нас от АБВ диалогът е въпрос на осъзната необходимост“, посочи той. „Трябва да кажа, че миналата седмица един от столичните клубове на БСП покани председателя ни Константин Проданов да изнесе лекция за бъдещето на левицата. И този диалог трябва да достигне до обществото, за да види то истинската, организирана алтернатива. Иначе ще продължим да гледаме как гласуват тези зависими 300-400 хиляди служители от държавната администрация, които зависят от ръката на когото трябва“, допълни Петков.   По думите му „Корнелия Нинова не може сама да детронира ГЕРБ и аз мисля, че това се разбира - че БСП сама много трудно може да свали ГЕРБ от власт\".", "date": "2018.02.04", "title": "Румен Петков призова левите партии към диалог"}
{"url": "http://epicenter.bg/article/BSP-skochi-na-BNT--Predavaneto--Istoriya-bg--izopachava-sabitiyata-v-perioda-v-perioda-1944-1989-g-/146563/2/0", "text": "Ръководството на БСП скочи на БНТ. Червената партия изпрати позиция до шефовете на националната телевизия по повод предаването \"История.BG\".     В поредица от излъчвания, последното от които със заглавие \"Лагерът в Белене 1949 - 1989\", предаването \"История.BG\" за пореден път демонстрира липса на обективност, тенденциозен подход и изопачаване на събитията в периода от 1944 до 1989 г.  Изпълнителното бюро на НС на БСП изразява острото си възмущение от факта, че Българската национална телевизия, вместо да се ръководи от принципите на обективност и безпристрастност, демонстрира:  - груба и целенасочена тенденциозност;  - манипулиране на историческите факти;  - тотална политизация и идеологизация на историята.  Чрез изваждането на фактите от контекста на общите исторически процеси се правят внушения, чиято цел е обслужване на определени политически интереси, конкретни идеологически виждания и налагане на фалшива историческа картина.  Възмутени сме от тенденциозността и липсата на професионализъм от страна на продуцентите на предаването при подбора на участниците в него. Не приемаме активното налагане от страна на водещия на предварително зададена гледна точка и поведение, което той демонстрира в поредица от предавания. Принципът за обективност предполага ясно и точно представяне на фактите, компетентни участници и честна гражданска позиция. Всичко това отсъства от съдържанието на документално-публицистичното предаване \"История.BG\".  В подкрепа на нашата констатация в предаването от 22 януари т.г. не участваше нито един професионален историк. Като формално изключение би могло да бъде приета госпожа Евелина Келбечева, която обаче не е специалист по история на България в периода след Втората световна война.  Обективното поднасяне на темата за политическото насилие в историята на България изисква цялостно и добросъвестно представяне на новата българска история в периодите между двете световни войни и след Втората световна война. Такъв опит според нас в предаването не беше направен. Не може да бъде обяснено отсъствието на драстични примери за политическо насилие срещу противници на управлението на Борис III, както и на извършените по това време убийства от полицейските и жандармерийските сили, включително и на деца. Това са известни факти и тяхното отсъствие от предаването не може да бъде обяснено с друго, освен като проява на недопустима тенденциозност от екрана на националната телевизия.  Използваме конкретния случай, за да ви информираме, че в своята програма БСП недвусмислено е записала: \"Оценяваме по достойнство съграденото в страната при социализма през втората половина на миналия век. Същевременно ние отхвърляме и осъждаме от миналото си всичко, противоречащо на социалистическите идеи, демокрацията и хуманизма.\"  Опитите на конкретни политически среди чрез предаването \"История.BG\" да внушават историческа вина на БСП са в остро несъответствие с приноса на нашата партия за изграждане на настоящата ни демократична република, основана върху Конституцията от 1991 г.  Припомняме, че БСП е една от най-старите партии в Европа и света. Нашата история преминава през три века и тя е източник на исторически опит, поуки и основа за обективен прочит на историята.  Като обръщаме внимание на чл.11, ал.2 от Конституцията на Република България, където ясно е записано: \"Нито една политическа партия или идеология не може да се обявява или утвърждава за държавна\", изразяваме нашето възмущение от опитите чрез подобни предавания да бъде насаждано у българските граждани идеологизирано разбиране за собствената ни история.  По този повод и в защита на свободата на словото и различията на мненията, се обръщаме към вас с искането предаването \"История.BG\" да представя пред българското общество обективната историческа истина, основана върху научнообосновани мнения. Да не се допуска тенденциозно и злонамерено изопачаване на историческите факти.  Настояваме да се придържате към законите, към принципите на правовата държава и да не допускате обществените медии да се превръщат в изразител на едностранчиви политически и идеологически доктрини.  ", "date": "2018.02.04", "title": "БСП скочи на БНТ: \"История.BG\" е тенденциозна и изопачава събитията в периода от 1944 до 1989 г.!"}
