{"url": "http://epicenter.bg/article/Angel-Naydenov--Mezhdu-F-16-i--quot-Gripen-quot--shte-e-izborat-na-nov-boen-samolet--tova-beshe-yasno/165170/2/0", "text": "Беше ясно, че изборът на нов боен самолет за Българската армия ще се сведе до избор между F-16 и \"Грипен\". Беше ясно посочено, че се търси новопроизведен самолет, а и като погледнете цените на един \"Юрофайтър\" от 300 милиона и \"Рафал\" от 250 милиона, или F-18 от 300 милиона долара, ясно е, че се изключват тези самолети от напреварата заради финансовата рамка. Това заяви в предаването \"Денят на живо\" по Канал 3 бившият военен министър Ангел Найденов, председателна Центъра за изследване на отбраната и сигурността. Той припомни, че първоначално бяха отправени запитващи предложения и се очакваха оферти от 7 държави за 12 типа самолети. \"Независимо, че сега има оферти за 4 самолета от 3 държави, хубавото е, че три от тях са за нови изтребители (F-16 и F-18, и \"Грипен\")\", изтъкна Ангел Найденов, като посочи, че към момента \"експертите твърдят, че има 3 оферти и половина\" заради по-малкия обем на предложенията за американския F-18, както и заради факта, че цената му вероятно няма да се вмести във финансовата рамка на Народното събрание от 1,8 милиарда лева с ДДС. Той изрично отказа да сподели дали предпочита F-16 или \"Грипен\" - \"имам своите предпочитания, но не искам да давам повод за приказки за лобиране, интереси и т. н.\" \"Очакванията са след първите 8 или 9 самолета, ще последват още 8, за да бъде сглобена една цяла ескадрила. Очакваше се работата на първата комисия - военно-експертната, да приключат към 19 октомври, сега разбирам, че този срок вероятно няма да бъде спазен. След първата военно-експертна комисия ще бъде назначена със заповед на министъра политико-военна комисия\", обясни какво предстои Ангел Найденов. \"Първата комисия ще трябва да прегледа офертите и да подреди участниците, без да ги класира. След това политико-военната комисия, с участието на представители от други министерства - на икономиката, на финансите, ще продължи по предложенията, търсейки подобряване на офертите. Във втората част - политико-военната, ще се търси съответствие на всички критерии за инвестиционен разход\", продължи той. \"Ние не просто купуваме определен тип боен самолет, като освен показателите и функциите му ние търсим и дългосрочно партньорство, включително и в отбранителната сфера. Мисля, че освен функциите, които подлежат на оценки за способностите на самолета, трябва да имаме в предвид и останалите области, за които споменах - партньорството в отбраната, трансфера на технологиите, поддръжката, резервните части и т. н.\", изтъкна още Ангел Найденов. По думите му едва ли ще има договор до края на календарната година заради процедурите, които изискват обсъждане на проектите за договор в Народното събрание и гласуването им. Ангел Найденов изрази надежда, че заложените в бюджета 371 млн. лева за ремонт и поддръжка на намиращата се в момента на въоръжение бойна техника \"няма да се насочат, както досега ставаше, към друга сфера\".  ", "date": "2018.10.05", "title": "Ангел Найденов: Между F-16 и \"Грипен\" ще е изборът на нов боен самолет, това беше ясно"}
{"url": "http://epicenter.bg/article/Borisov/164983/2/0", "text": "„Украинските граждани с български произход винаги ще бъдат мост за разбирателство и сътрудничество между двете страни“. Това заяви министър-председателят Бойко Борисов по време на среща с президента на Украйна Петро Порошенко в Одеса. По-късно двамата ще участват в тържествата по повод 160-годишнината на Болградската гимназия „Г. С. Раковски“.  В рамките на разговора българският премиер Борисов подчерта, че съвместното отбелязване на юбилея на гимназията в Болград е израз на споделеното разбиране и от двете страни за важността от съхраняване на езиковата и културната идентичност на българската общност в Украйна.   „Длъжни сме да използваме това приятелство, за да живеем по-добре. Продължаването на тази политика е най-добрата гаранция, че сънародниците ни и занапред ще бъдат мост на сътрудничество на страната с България и ЕС, както и фактор за осъществяване на нейната европейска перспектива“, подчерта още българският министър-председател.  Украинският президент изрази благодарност за усилията на българското правителство по време на председателството на Съвета на ЕС в контекста на отношенията между Европейския съюз и Украйна, включително и за макрофинансовата помощ за страна му.  Бойко Борисов и Петро Порошенко оцениха високо традиционните приятелски отношения между България и Украйна, които се основават на силни исторически, културни и езикови връзки. Посочено беше, че това е доказателство, че двете страни взаимно се възприемат като важни и приоритетни партньори.   „Проевропейската ориентация на Украйна, както и споделените евроатлантически ценности, допълнително подсилват тези отношения и създават основа за тяхното по-нататъшно укрепване във всички области от взаимен интерес“, заяви още премиерът Борисов.   В своето слово президентът на Украйна изтъкна добрите връзки между България и Украйна.   Порошенко с гордост съобщи, че е пристигнал от столицата Киев в Одеса, за да придружи българския премиер до Болград - родното място на президента, където има и много българи.   От своя страна Борисов му благодари с думите: \"Българските граждани са мост за бъдещето и добрите връзки между България и Украйна. А просветата и образованието са тези неща, които ще напомнят за корените на българите в Болград\".   „Благодаря ти, Петро, че дойде от Киев до Одеса заради нас. Украинските граждани с български произход са едни от най-милите, интелигенти и лоялни граждани. Ние не само, че нямаме проблем, те могат да бъдат действително по-силен, могъщ мост на разбирателство“, заяви Борисов.   „Дърво без корен не може“, напомни премиерът ни на украинския президент и изрази отново желанието си украинците с български произход да учат български език, да идват в България“.   \"Ние искаме да бъдем в добри отношения с всички, но тук имаме традиции\", добави той.  „Щом българското училище може да произведе президент на Украйна, трябва да инвестираме значи абсолютно спокойно“, заяви с усмивка още Борисов.  Петро Порошенко от своя страна не пропусна да благодари чрез Бойко Борисов на България за помощта и подкрепата на санкциите срещу Русия.  \"В нашата кошница с желания има обаче няколко неща, които наистина стоят в името на милите украинци с български корени, които са толкова чисти\", каза Борисов и напомни как България е известна с толерантността си към етносите.   По време на срещата беше обсъдено и разширяването на двустранното търговско-икономическо сътрудничество. Бойко Борисов и Петро Порошенко отчетоха и увеличаване на броя на украинските туристи, посетили България през последните години – 15 % ръст през 2017 г.    След срещата си Борисов и Порошенко ще инспектират строежа на пътя Одеса-Рени. Снощи министър-председателят кацна в Одеса. Във водената от него делегация са още вицепремиерът Валери Симеонов и министърът на образованието Красимир Вълчев. Повод за визитата му е 160-тата годишнина на първото учебно заведение, открито по време на Възраждането.   , Румъния (днешна Украйна). Учебното заведение е първата гимназия, открита от будни възрожденци от българската общност.   През 1861 година Болградската гимназия създава своя собствена печатница, която функционира до 1878 година. В нея са отпечатани повече от 70 книги, главно учебници и учебни помагала, използвани в много български училища. Там се печатат и различни брошури и периодични издания, като „Общ труд“ и открито политическият „Български глас“. От печатницата на Болградската гимназия излизат и първите издания на няколко художествени книги, като „Ловчанският владика“ на Теодосий Икономов и „Изгубена Станка“ на Илия Блъсков.  След възстановяването на руската власт в Южна Бесарабия през 1878 година в гимназията се засилват процесите на русификация. Години по-късно,   ", "date": "2018.10.05", "title": "Борисов в Одеса: Българските граждани са мост за добрите  връзки между България и Украйна (ВИДЕО)"}
{"url": "http://epicenter.bg/article/Borisov-i-Yotova-zaedno-v-Bolgrad-za-chestvaneto-na-balgarskata-gimnaziya--G-S--Rakovski-/165133/2/0", "text": " Училището чества 160-годишнина. Илияна Йотова пристигна първа в Болград и влезе в историческото училище. Премиерът пристигна двайсетина минути по-късно заедно с домакина - президента на Украйна Петро Порошенко. Йотова, Борисов и Порошенко се включиха в тържеството.   След това даде думата на Йотова , заяви в словото си вицепрезидентът.   Учениците говорят страхотно български. Йотова поздрави учителите.  Според нея това е едно прекрасно европейско училище.     След вицепрезидента думата взе вицепремиерът Валери Симеонов.   \"     \"Договорихме се с кмета на Одеса да дадат сграда за училище в Одеса, а ние - за културен център в София. По 30 деца от гимназия \"Г.С.Раковки\" ще могат да почиват на лагер в България, а по 5 учители  - да дойдат на обучение у нас\", продължи премиерът.      \" завърши министър-председателят. Премиерът Бойко Борисов заяви още, че с украинския президент са обсъдили и перспективи за реализирането на конкретни инфраструктурни проекти. „Тези пътища ще направят тази свързаност, която е необходима и за бизнеса, стокооборота между двете страни се увеличава непрекъснато“, подчерта българският премиер.  В словото си по повод юбилея на гимназията в Болград, президентът Порошенко изрази благодарност към премиера Бойко Борисов за ползотворните разговори днес и постигнатите договорености по съвместни проекти.       Преди да дойдат в Болград, Борисов и президентът Порошенко направиха инспекция на ремонтирания участък на международния път Е-87 Одеса – Рени. Обновеният път дава възможност за по-бързо и лесно пътуване между България и Украйна, коментира Борисов във фейсбук.      ", "date": "2018.10.05", "title": "Борисов благодари на Йотова, че са заедно в Болград. Кабинетът дава 150 000 лева за училището"}
{"url": "http://epicenter.bg/article/Arhimandrit-Parteniy--Dogovorat-mezhdu-Balgariya-i-Makedoniya-e-napisan-s-kravta-na-nashite-predtsi-/165134/2/0", "text": "Категорично подкрепяме Договора за добросъседство и приятелство между България и Македония. Това заяви игуменът на Бигорския манастир архимандрит Партений в Народното събрание, предаде репортер на БГНЕС. Архимандрит Партений, който е игумен на най-големия и авторитетен манастир в Македония „Свети Йоан Предтеча“, бе удостоен с Гражданската награда на Европейския парламент за 2018 г.  На церемонията присъстваха председателят на парламента Цвета Караянчева, евродепутатът Андрей Ковачев, политици, депутати и общественици. Наградата на архимандрит Партений връчи Андрей Ковачев, по чието предложение игуменът на Бигорския манастир беше номиниран за престижното отличие. Архимандрит Партений беше приветстван от народните представители в пленарната зала.  „Оставаме твърдо зад постигнатия Договор за добросъседски отношения, приятелство и сътрудничество между Република Македония и България, който е написан с кръвта на нашите предци и за радост на техните душите. Изпълнението на този договор трябва да бъде в духа на зачитането на взаимните особености, той не трябва да се превръща в причина за ненужни раздори, съблазни и охлаждане на отношенията. Защото всичко, което причинява отчуждение, отрицателен заряд или омраза - това не е дело Евангелско, а следователно няма да има и благословията на боголюбивите ни предци“, каза архимандрит Партений.  Той отправи призив към политиците от двете страни да задълбочат сътрудничеството, като за целта се създаде необходимата транспортна инфраструктура, която все още липсва между България и Македония.  „Бих искал да отправя призив към политиците от двете страни. А именно, когато говорим за задълбочаване на сътрудничеството, културните и икономическите връзки между нас, от изключителна важност е нашите държави да работят и за подобряване на транспортните връзки, защото, идвайки насам, още веднъж си убедих колко лоша инфраструктура съществува между Македония и България. Това за съжаление създава реални трудности пред нашето сближаване“, каза игуменът на Бигорския манастир.  Архимандрит Партений призова за братска подкрепа от България по пътя на евроинтеграцията на Македония.  „Като всеки брат България трябва да прощава и да разбира“, каза той. Говорейки за високата награда \"Европейски гражданин\", игумен Партений изрази благодарност за оказаната чест, която идва от най-висшия законодателен орган на обединена Европа, чиито идеологически основи почиват върху християнските ценности и принципи.  „Ето защо вярвам, че идеалите на Европа в бъдеще ще бъдат напълно съвместими с тези на Христовото Евангелие, където всъщност съществува идеален модел за едно идеално общество. В крайна сметка, християнството е това, което дава пълна свобода не само на човешката личност, но и на народите по света. За мен е особена чест, че съм първият православен монах и свещеник, който се сдобил с тази почетна награда на Европейския парламент“, каза той. Игумен Партений благодари за наградата и за топлината, с която е посрещнат от България и нейния парламент. „Още веднъж сърдечно ви благодаря!“, заяви той в заключение.  \"Често повтаряме, че най-важна е европейската перспектива на нашия район, а архимандрит Партений е доказателството, че тази кауза е възможна и реална\", заяви председателят на Народното събрание Цвета Караянчева в приветствието си на церемонията. Тя отбеляза, че той е известен с уважението си към всички хора, без разлика на тяхната религиозна, етническа и национална принадлежност.  \"С активната си, достойна за уважение и неуморна родолюбива дейност, той има значим принос за укрепването на европейския дух и ценности на хората в целия регион\", допълни председателят на парламента. Цвета Караянчева призова да има повече хора като него, да се поучим от неговия пример, за да бъдем толерантни, родолюбиви и европейци.   ", "date": "2018.10.05", "title": "Архимандрит Партений: Договорът между България и Македония е написан с кръвта на нашите предци "}
{"url": "http://epicenter.bg/article/Ognyan-Minchev-za-remontite-v-Sofiya---quot-Nashi-hora-quot--tryabva-da-vzemat-parite-a-posle-nie-si-skubem-kosite-/165136/2/0", "text": "Възмущението от резултатите на ремонта по Граф Игнатиев повтаря една и съща схема, която видяхме и при ремонта на Дондуков, и на Солунска, а и на Витошка преди няколко години.  Сигурно е крайно време да се разработи институционален механизъм на консултиране на промените в градската среда с определени граждански и експертни организации, имащи отношение към градоустройството.  Общината има своите правила - те трябва да бъдат разширени до консултативен механизъм с обществеността. Липсата на подобен механизъм води не само до днешните \"ах-и-ох\" по повод на плочките около \"Свети Седмочисленици\". Повечето ремонти в София се осъществяват под диктата не само на специалните интереси с апетити към обществените поръчки, но и под диктата на свръх активни групи за натиск, служещи преди всичко на своите свръхценни идеи. Пример - запазването на паветата. Тропат, разбиват ти колата, вдигат ужасен прах и шум, правят невъзможно каране на колело и т.н.  Въпрос на здрав разум е да бъдат премахнати.  Но не - трябвало да се запази традицията в градската среда.  Ами като ще пазим традицията - хайде да я пазим.  Няма логика през \"традицонните\" части на града да могат да се карат коли - разрешени трябва да бъдат само файтоните и циганските каруци (последните и без това не искат разрешение).  Подобен тип натиск върху общината, заедно с натиска на \"нашите хора\", които трябва да вземат поръчките и парите създават хаос и поредица от неприятни изненади по улиците на София.  Не стига, че непрекъснато живеем в един задръстен град, но и си скубем косите след всяко отрязване на лентата в края на дълго рекламирания ремонт. Няма нужда да откриваме колелото. Има Съюз на архитектите, има експерти по урбанизъм, има организации, заинтересувани от определени качества на градската среда - хора с увреждания, училищни съвети, транспортни асоциации и т.н.  Толкова ли е трудно да се създадат общи формати на сътрудничество между общинари, външни експерти и граждански интереси, за да се сложи рамка на проектиране и осъществяване на промените в градската среда? Не е трудно, само че през подобен представителен механизъм по-трудно ще преминават \"нашите хора\", които трябва да вземат парите... И да върнат обратно част от тях...", "date": "2018.10.05", "title": "Огнян Минчев за ремонтите в София: \"Наши хора\" вземат парите, а после ние си скубем косите "}
{"url": "http://epicenter.bg/article/Dimitar-Stoyanov-za-Nikolay-Nenchev--Lobizam-v-deystvie--Da-se-zasrami-i-da-zamalchi--/165138/2/0", "text": "  В нея той обосновава какво решение трябва да вземе българското правителство:  В свой коментор на статията Димитър Стоянов, главен секретар на президента Румен Радев, казва, че това е \"лобизъм в действие\".    \"Лобизъм в действие. Защо не го направи докато беше министър на отбраната?  А наглостта да говори за авиацията е безгранична.  Ако не беше командването на ВВС и изключително подготвения и мотивиран състав от авиационните бази, авиацията беше на земята - без Су, без МиГ, без Ан, без Ми ...  Хвала на такъв стратег, а плодовете от неговата дейност днес дават \"невероятни\" резултати.  за съжаление си отиват от този свят млади и способни пилоти.  Да обяснявам ли от къде стратега закупи двигатели за МиГ-29 - от Русия, но чрез посредник ...  Нали беше против.  А за договора с една друга държава да не говорим.  Такива стратези трябва да се засрамят и да замълчат!  А иначе е ясно, че нямат достойнство и няма какво да им се пази.\"    \"Щели да \"подредят всички кандидати, подали оферти, по азбучен ред\".  По азбучен ред на страните доставчици или по типове самолети?  Ако е по страни доставчици се получава парадокс - САЩ са с две оферти т.е.  САЩ или САЩ е по напред в азбучния ред?  Ако е по типове самолети - има F-16 и F-18 - кой е по напред по азбучен ред?  Заповедта е на министър-председателя за подреждане по азбучен ред, а Проекта за инвестиционен разход е гласуван от парламента и там пише друго.  Па вземете и прочетете какво сте гласували, че ставате за ...  Това предложение за азбучния ред беше изказано за първи път публично от г-н Емил Христов, сегашен зам. председател на НС и бивш председател на временната парламентарна комисия \"Грипен\".\"", "date": "2018.10.05", "title": "Димитър Стоянов за Николай Ненчев: Лобизъм в действие! Да се засрами и да замълчи! "}
{"url": "http://epicenter.bg/article/BSP-i-GERB-se-izpokaraha-na-myastoto-na-remonta-na-Graf-Ignatiev/165139/2/0", "text": " съобщи \"Канал 3\". По-рано градската организация на социалистите свика брифинг, на който обаче се появиха и представители на управляващите и председателя на общинския съвет Елен Герджиков.   заяви лидерът на столичните червени Калоян Паргов.  \"Целият този ремонт прилича на банята на някой частен дом. Това е подигравка със символите и историята на София.  продължи атаката Паргов.  \"Политически дивиденти могат да бъдат извлечени само на изборите догодина.  , каза още Паргов.   \" \"Чухме и проектанта, и изпълнителя, затова нека да дадем възможност на тези хора да си свършат работата. Видя се, че няма подмяна нито на проект, нито на материали.  допълни Герджиков.  \"Кога сте санкционирали изпълнителя?! То нямаше санкции във вашите договори, ако случайно сте забравили.  \"Да отидем на \"Цариградско шосе\", на бул. \"Дондуков\". Отидете и вижте! Питайте хората там да видим дали добре е направен \"Дондуков\", каза  Паргов в отговор на нападките на Герджиков. \"Строителството и строително-ремонтните дейности са емблемата на управлението на ГЕРБ. Трябва да си отиде именно този модел на управление- високи цени и ниско качество, компрометирани обществени поръчки\". Това каза зам.-председател на ПГ на \"БСП за България\" Георги Свиленски. \"От три дни се обяснява на гражданите, че обектът е още в строеж, че не е завършен и да се изчака. Какво да чакаме и какво да се случи? Това паве и след 8 години ще бъде тук. Няма да бъде друго, ще е същото, само че разрушено и унищожено\". Той поясни, че в договора за ремонта ясно е написано, че при констатиране на нередности, неправилно изпълнение, некачествен ремонт- обектът може да бъде спрян до отстраняване на нередностите. \"Ако някой иска, нека вкъщи си прави ремонта така\", каза народният представител. Той припомни и бул. Витоша, където ремонтът е завършен, строителите са си отишли, но резултатът е виден.  ", "date": "2018.10.05", "title": "БСП и ГЕРБ в сблъсък за ремонта на \"Графа\". Паргов: Това прилича на баня! Фандъкова да си ходи!"}
{"url": "http://epicenter.bg/article/Poroshenko-pred-Borisov-i-Yotova--Balgariya-e-raketata-za-izstrelvane-na-Ukrayna-v-ES-/165140/2/0", "text": "България е ракетата за изстрелване на Украйна към ЕС! Това заяви президентът на Украйна Петро Порошенко в Болград, където се чества 160-годишнината на българското училище \"Г.С. Раковски\". Тържеството събра българския премиер Бойко Борисов, вицепрезидента Илияна Йотова и държавния глава на Украйна.   В речта си президентът Порошенко напомнил, че първият ректор на Софийския университет Александър Теодоров - Балан е завършил тук, както и генерали и други видни интелектуалци.   \"Болградската гимназия има уникални учители и те пазят нейния уникален дух\", каза украинският президент Петро Порошенко по време на тържественото честване. „160-ата годишнини рядко се случват“, продължи Порошенко и заяви, че в гимназията има уникални учители и за това тя има уникален дух. „Искам да ги поздравя за тяхната работа“, каза още Порошенко. Той уточни, че Болградската гимназия има чест да носи името на български революционер и общественик Георги Раковски. Порошенко благодари на България за подкрепата по време на българското председателство на Съвета на ЕС.   Преди него премиерът Борисов обеща финансова помощ за прочутата гимназия. 150 000 лв., които ще отдели българската държава, ще бъзат за лингвистични кабинети.  ", "date": "2018.10.05", "title": "Порошенко пред Борисов и Йотова: България е ракетата за изстрелване на Украйна в ЕС!"}
{"url": "http://epicenter.bg/article/Tragediya--Bashta-ubi-17-godishnata-si-dashterya-v-Slivensko-i-se-samoubi--otkriha-predsmartno-pismo-/165102/3/0", "text": "62-годишен мъж от с. Брястово е причинил смъртта на 17-годишната си дъщеря и след това се е самоубил. Това съобщиха от ОД на МВР-Сливен.  Сигналът е подаден около 14.00 часа на 4 октомври в РУ-Нова Загора. От проведените процесуално-следствени действия е установено, че мъжът е причинил смъртта на 17-годишната си дъщеря, след което се е самоубил.  Полицейските служители при огледа и извършване на следствените действия са намерили предсмъртно писмо. За случая е уведомена Окръжна прокуратура-Сливен. Образувано е досъдебно производство.  ", "date": "2018.10.05", "title": "Трагедия! Баща уби 17-годишната си дъщеря в Сливенско и се самоуби, откриха предсмъртно писмо "}
{"url": "http://epicenter.bg/article/Analiz--Ruskiyat-petrol-shte-zapalni-nedostiga--otvoril-se-s-amerikanskite-sanktsii-sreshtu-Iran-/165117/4/0", "text": "Недостигът на доставки от суров петрол за средиземноморския пазар, който ще се усети след 4 ноември, когато влязат в сила американските санкции срещу Иран, предвещава увеличаване на интереса към руския петрол от Урал. Това в крайна сметка ще доведе до засилване на морския трафик през Истанбул и Дарданелите, пише турският всекидневник Daily Sabah, цитиран от Агенция \"Фокус\".  Благодарение на механизма за доставка и плащане, ефектите от новите санкции за Иран започнаха да оказват влияние на пазара още на 20 септември. До тези изводи стигат в анализ за влиянието на иранското ембарго в района на Проливите, подготвен от Изследователския център за енергийна политика към частния Университет „Билкент“ в Анкара (EPRC).  Трафикът на танкерите и закъсненията при придвижването им в Проливите ще повишат разходите по преработката на нефта, който се предлага на средиземноморския пазар и така ще се повиши ценовият натиск върху самите петролни продукти на пазар, където и Турция е играч, предупреждават авторите на доклада.  От друга страна, пак по техни данни, не е възможно Организацията на държавите износителки на петрол (ОПЕК) да компенсира пропастта, която ще се отвори при доставките след влизане в сила на санкциите срещу Иран.  Саудитска Арабия изпраща своя петрол на азиатския пазар, където доминиращ играч е Китай, а Ирак - предимно на европейския и американския пазар.  Нещо повече, не се очаква в средно и дългосрочен план Саудитска Арабия да увеличи добива от своите нефтени полета по технически причини. Преценява се също, че и Ирак няма да успее да запълни отворената пропаст заради експортните възможности на Басра.  Още на 8 май американският президент Доналд Тръмп подписа заповед за нови санкции на Иран и за отмяна на ядрената сделка, придобила популярност като Съвместен всеобхватен план за действие (СВПД), който е в сила от 2015 година благодарение на обединените усилия на САЩ, Великобритания, Франция, Китай, Русия, Германия и Европейския съюз.  Първият кръг от американски санкции, целящи се в автомобилния сектор и финансовите трансакции, беше възстановен на 6 август, а вторият кръг, който ще удари по търговията с ирански петрол и природен газ, стартира на 4 ноември. С този свой ход САЩ възнамеряват да блокират международните продажби на ирански суров петрол и природен газ.  Междувременно, най-големият сектор в иранската икономика вече регистрира спад в износа.  Преди санкциите на САЩ и ООН да влязат в сила, дневно Иран търгува по 2.5 млн. барела, а по време на санкциите за периода 2013-2015 г. този обем беше между милион и милион и 200 000 барела на ден.След влизане в сила на СВПД и след като през юли 2015 г. ЕС се съгласи да облекчи наказателните мерки за Иран, ако той ограничи ядрения си капацитет, през 2016 г. иранският износ на суров петрол слабо се покачи и достигна до 1.9 млн. барела дневно. През 2017 г. дори регистрира скок до 2.1 млн. барела дневно, по данни на ОПЕК.  В началото на 2018 г. този възходящ тренд продължи и през април на тази година стигна до 2.8 млн. барела дневно, но през септември продажбите на ирански суров петрол в чужбина значително спаднаха, достигайки дневно до 1.31 млн. барела, както сочи информация на Блумбърг, цитирана от изданието.  ", "date": "2018.10.05", "title": "Анализ: Руският петрол ще запълни недостига, отворил се с американските санкции срещу Иран "}
{"url": "http://epicenter.bg/article/Yordan-Michev--Nyama-da-pozvolya-nyakoy-da-mi-se-kachva-na-glavata---bilo-to-Ninova--Dogan-ili-Borisov-/165148/11/34", "text": "     - Столът на Стефан Продев никак не е удобен, защото изисква много като традиция. От един месец съм тук. Отговорността е огромна. Моята цел е да вкарам вестник „Дума“ в XXI век, като модерен ляв вестник, като „Гардиън“, като „Либерасион“... Вестник, който да бъде достатъчно влиятелен и думата му да тежи в обществото и в медийния пейзаж.     - Да кажем, че има две линии в този „сблъсък“. Първо, смяната на главния редактор на „Дума“ беше използвана от вътрешната опозиция в БСП за атаки срещу лидера на партията. Второ, в подобни ситуации в БСП винаги избуяват пристрастия, тънки сметки, особено когато замирише на избори и хората на ръководни места в партията започват да усещат, че предстои разместване на пластове, редене на листи. Аз знаех какво ме чака още преди да се върна от Англия. Знаех, че ще попадна в не особено позитивно настроена среда. Но целта, която съм си поставил, ме кара да продължавам напред. В „Дума“ има много хляб, има много възможности, които не са използвани.     - Ще припомня, че съм член на БСП от февруари 2002 г., а като журналист винаги съм имал политическа позиция. Всички колеги, с които съм работил, във всички издания, в които съм бил, са били наясно, че съм човек, свързан с левицата. Никога не съм го крил, напротив - гордея се, че принадлежа към левицата. В работата си като журналист обаче съм се стремял да бъда максимално дистанциран от подобни партийни партизанщини. В „Дума“ положението ми е доста по-сложно, защото съм главен редактор и става дума за партийния вестник. Но стремежът ми е изданието да бъде дистанцирано от вътрешните противоречия и борби в партията.     - Защо да не е възможно?! Нека другарите Михаил Миков, Георги Пирински, Красимир Янков, Георги Гергов и т.н. да дадат свои текстове във вестника, нека да коментират „Визия за България“, нека да обсъждаме политиката на партията, да има дебат, сблъсък на мнения... Аз съм „за“. Не виждам никаква драма в това във вестника да излизат техни материали. По техните думи, едва ли не, аз съм \"палачът на свободното слово\", \"екзекуторът на свободата\" в \"Дума\". Това е крайно несериозно, никога не съм си представял, че ще бъда описван с такива епитети... Дори не знам как да коментирам подобни простотии.     - Не, не… Не очаквайте един главен редактор да се занимава с това кой да бъде нареден на първо, трето или пето място в една листа. „Дума“ няма да се меси в разпределянето на политически позиции, поне аз докато ръководя вестника.     - Не бяха само „червените мобифони“. Спомнете си откъде тръгна прозвището „Р. Овч.“ Тръгва не от „Дума“, но пак от ляв вестник - „Земя“, където работих тогава. Този скандал повлия много деструктивно на левицата преди години. Затова като главен редактор на „Дума“ по никакъв начин няма да работя за разделението и разцеплението на БСП! Не мога да си представя, че БСП ще тръгне по пътя на сините и техните вегетиращи в момента отломки. Левицата трябва да бъде единна, мобилизирана, силна, за да бъде реална алтернатива в обществото. Левицата трябва да даде някаква „картинка“ на хората в тази държава - какво да очакват от бъдещето, какво да очакват за децата си. БСП прави това с „Визия за България“. Това е изключително важен документ. Надявам се на конгреса през януари да бъде одобрен в окончателен вид, за да се види каква е нашата дългосрочна визия за страната. Не говорим за мандат или два, говорим за десетилетия напред.     - Още в първите дни, след като встъпих в длъжност, промених фокуса на вестника. В него липсваха каквито и да е репортажи, а репортажът е солта на журналистиката. Сега вестникът е пълен с репортажи, журналистите не спират да пътуват. Започнахме да излизаме и всяка седмица, в четвъртък, с тематично приложение за Северозапада. Представяме и общини, управлявани от БСП, и други населени места, както и нашите депутати, избрани от този регион. После същото ще направим с останалите региони в страната. Този акцент е много свързан с „Визия за България“ - говоря за специалното отношение към изоставащите райони на страната – Трънско, Странджа, голяма част от Родопите, Северозападна България - региони, които буквално са застинали във времето. Трябва да предложим някаква алтернатива на хората там. В това виждам една от „котвите“ в „Дума“ - не само да представим моментната снимка, но и да дадем идеи за развитие. Другата цел, която съм си поставил е вестникът да работи силно с колеги журналисти в областните градове. Разбира се, трудно можем да си позволим огромен брой кореспонденти, но можем да започнем да работим под една или друга форма с наши колеги от областните центрове. Това е много важно, защото предстоят местни избори, а ние като централен всекидневник трябва да представяме картината в държавата, не да си стоим на жълтите павета и да си гледаме в пъпа.     - С Корнелия Нинова официално се запознах в началото на март т.г., дотогава само се бяхме виждали и на \"здравей-здрасти\". С изключение на Корнелия Нинова и Бриго Аспарухов, другите членове на Изпълнителното бюро ме познават много по-добре. Участвали сме заедно в много прояви, били сме заедно на различни политически обучения. С повечето от тях горе-долу сме от една възрастова генерация - 40-годишните, и сме израснали заедно в партията. Не мога да възприема Нинова като мой началник. Няма да позволя някой да ми се качва на главата – било то Корнелия Нинова, Ахмед Доган или Бойко Борисов.     - Не бих казал шамари, по-скоро битови заяждания. Като например в колко броя през седмицата е имало снимка на Корнелия Нинова, защо Ахмед Доган бил на първа страница... Що за въпроси са това? Ето, утре мога да пусна снимка от гроздобера в Сандански, където ще ходя да бера лозето на тъща ми. Снимка от лозята в Сандански и Мелник – аграрна снимка, те не са свикнали в „Дума“ на такова нещо! Главният редактор решава това, не го решава Велислава Дърева, не го решава Георги Пирински, не го решава Михаил Миков... „Дума“ не е на Йордан Мичев, не е на Велислава Дърева, не е на Стефан Продев – лека му пръст. „Дума“ има два важни субекта, с които се съобразявам – това е БСП, защото БСП е издателят на вестника; и читателите. Не да се съобразявам с абсурдните приказки на някои членове на Националния съвет каква снимка има на първа страница. Нека припомня на г-н Миков как уволни Юрий Борисов като главен редактор на „Дума“. Уволни го като заради снимка на Вежди Рашидов на първа страница. Сериозно ли е това нещо?! Ще казваш на главния редактор каква снимка да слага на първа страница?! Моля?!     - Не, абсурд. Нямам представа кой разпространява подобни глупости. Аз се върнах от Великобритания в началото на септември и нямам нищо общо с изготвянето и редактирането на този документ. Той е изготвен от различните съвети към Националния съвет на БСП. Канени са много експерти по секторни политики, те са давали мнението си и по този начин в крайна сметка е структуриран проектът. Той не е окончателен документ, ще се допълва с резултатите от обиколките из страната, които текат в момента.     - Възприемам „Дума“ като оръжие, но в същото време медията е нещо различно от партията. Защото освен партиен, „Дума“ е и политематичен вестник. Той не е теоретичен орган или научно списание. Вестникът ще продължи да бъде ляв, ще продължи да бъде тясно свързан с БСП, но идеята ми е да бъде платформа на различни гласове, не само в БСП, а и в други пластове в обществото, които не е задължително непременно да са леви.     - Именно. Това е един от големите сектори, които липсват във вестника. В „Дума“ липсват сериозни разследвания, в които става дума за злоупотреби за милиони. Впрочем подобни разследвания са на изчезване и в останалите вестници. Разследващата журналистика е скъпо удоволствие, това е \"Ролс Ройсът\"-ът в тази професия. Сигурен съм, че на „Позитано“ 20 има много дебели папки с такива материали...     - Защото досега не е имало желание да се занимават с това. До голяма степен не са имали нито ресурса, нито капацитета за такова нещо. Затова една от идеите ми е във вестника в близко бъдеще да има няколко души, нещатни, които да бъдат със статут на специални кореспонденти. Журналисти със сериозна визитка в много области, които са писали разработки, разследвания, големи репортажи, поредици, дори документални книги... Достатъчно е един път или два пъти в месеца да пуснеш едно такова разследване, което „да избие рибата“.  - Не сте права, ние пуснахме материал на цяла страница за това още в броя в четвъртък.     - Защото широката общественост е отвикнала да обръща внимание на печатни медии. Отчитам, че на „Дума“ й липсва силно присъствие в интернет, качествен сайт. Надявам се до края на октомври - началото на ноември, този „исторически“ нов сайт на „Дума“ най-сетне да тръгне. Печатните медии трябва да бъдат адекватни на съвремието и хартията все повече ще отстъпва територии на дигиталното съдържание.     - Не мисля, че е добра идея един национален всекидневник да се разпространява безплатно. Да, има такива примери. „Лондон ивнинг стандард“ се разпространява така, но той е следобеден вестник – качваш се на метрото или на влака след работа, прибирайки се вкъщи, и си го взимаш от стенда на гарата. Но в България мащабите са много по-различни, „Дума“ има други традиции и да го правиш безплатен вестник е несериозно. Според мен трябва да се засили абонамента. Имам и идеи за пакетно абонаментно обвързване на „Дума“ с други леви издания, издържани от БСП, като списанията \"Понеделник\" и \"Ново време\", например. Времето ще покаже дали този модел ще работи.  ", "date": "2018.10.05", "title": "Йордан Мичев: Няма да позволя някой да ми се качва на главата – било то Нинова, Доган или Борисов!"}
{"url": "http://epicenter.bg/article/Vibrirashtata-zhivopis-na-Nikolay-Deliyanev-gostuva-ot-Rim/165156/6/0", "text": "е най-новата изложба в есенния календар на Къщата на София – едно от най-модерните и динамични пространства в столицата за изкуство, култура и творчески споделяния, с която  ще се представи съвременния български артист  , живеещ от повече от 20 години в Рим, Италия.   Млад и динамичен, провокативен и въздействащ, в творчеството си Николай Делиянев е посветен и прецизен. Създава произведения, характеризиращи се с триизмерност и въздействащи цветови и геометрични вибрации.   За изграждането на този характерен почерк у Николай изиграва роля съдбовната среща със съвременния венецуелски художник Уилмер Херрисон (Wilmer Herrison), живеещ в Париж и развиващ се с нова техника, която съпоставя несмесени цветни докосвания и оптичните илюзии. Двамата се срещат в Рим и започват да работят в екип, създават две тематични мащабни картини: „С и , като тези произведения са дарени на папа Бенедикт ХVI.   Вибрациите и пулсациите в картините на Николай Делиянев са характерен почерк и отправят знак към необятния Космос. От творчеството му струи цвят, музика и сила, въздействието на ,,кристалната’’ му живопис докосва нашето съзнание силно и запомнящо се. Той има десетки успешни колективни и самостоятелни изяви предимно в Италия, участия в биеналета за съвременно изкуство, награди и отличия.   Открива страстта си към т. нар. оптическото изкуство, прави кинетични експерименти. Движението е елемент на вдъхновение в неговия творчески процес, където всяка линия предизвиква сензорни движения, сякаш са различни енергии. Чрез линиите в неговите абстрактни творби се разкрива ритмична синхронизация, която е пронизана от фино напрежение, пулсации и вибрации.   В Къщата на София Николай Делиянев гостува със своята концепция  , това е първата му самостоятелна изложба в нашата столица, реализираща се със съдействието  (неправителствена организация, която работи в подкрепа на популяризирането на съвременното българско изкуство и творци - в чужбина и в България.)   На откриването (15.10.2018, 19 ч.) ще има музикални докосвания с нежни вибрации от талантливата пианистка Невена Карастоянова.     Николай Делиянeв е роден в град Сандански. Учи изобразително изкуство в гимназията “Св.св. Кирил и Методий” - гр. Благоевград, усъвършенства се в различни школи по живопис и рисуване след като заминава за Италия през 1996 г., едва 23 годишен. Има редица успешни участия в биеналета, колективни изложби и награди.    VI биенале в Геноа 2015; Колективна изложба в Дьорския музей на Терни, Arte Imagine 2015; Annuario d’arte contemporania, I Due Colli, Terni;  в годишен каталог за Съвременно модерно изкуство, “Domus Romana”, Рим; Финалист на XI Международно биенале на изкуството в Рим, Le Sale del Bramante 2016; финалист на Premio Arte Roma 2016;VI биенале на съвременно изкуство на Anzio и Nettuno, Forte Sangallo, Nettuno 2017; XII биенале на международното изкуство в Рим, 2018; Piazza del Popolo, Sale del Bramante, музея Fijlkam, Ostia Roma, 2018; Biennale Arte Contemporanea Viterbo- биенале на съвременно изкуство на Viterbo, Italia – 2018.    “Ave Crux Spes Unica” в Pilgerzentrum,\"Банко дел Санто Спирито\",Дел Банко ди Смит;“Vibrafusion Art”, Pilgerzentrum, Банко дел Санто Спирто; “Vibra + fusion” 2018 -Археологически музей, гр. Сандански, България; самостоятелна изложба в зала„Фиорентини“, Рим 2018;самостоятелна изложба “Virafusion’s Energy” (“Енергия на вибрафузията”), Palazzo Civico degli Arti, Agropoli, 2018.   : 1-ва Награда Premio Città di Narni Prize, 7-то издание 2015, Terni; 4-та награда в Националния конкурс за живопис “Silver Award 2015”, Empoli; Hаграда от журито за конкурса “La Quadrata 2015” Il Melograno Galleria d’Arte, Ливорно; финалист на Международната художествена награда “Primal Energy” IV издание 2015, Orbetello; Специална награда на журито, награда Eureka 2015, Рим;финалист на Donkey Art Prize 3, 2015, Миланo;финалист за наградата за съвременно изкуство – Rospigliosi Art Prize 2018, Загароло, Рим.", "date": "2018.10.05", "title": "Вибриращата живопис на Николай Делиянев гостува от Рим"}
{"url": "http://epicenter.bg/article/Prezidentat-Makron-shte-oglavi-tseremoniyata-po-proshtavane-s-prochutiya-frenski-pevets-i-artist-Sharl-Aznavur/165096/7/0", "text": "Президентът на Франция Еманюел Макрон ще оглави днес националната церемония по прощаване с прочутия френски певец и артист Шарл Азнавур, който почина в понеделник на 94-годишна възраст, предаде ТАСС. От Елисейския дворец съобщиха, че прощалната церемония ще бъде организирана в Дома на инвалидите в присъствието на роднините на  певеца,  съобщи БТА .   На носителя на Ордена на почетния легион Шарл Азнавур ще бъдат отдадени държавни и военни почести. Президентът на Франция ще държи реч на церемонията. В прощалната церемония ще участват още членове на правителството и на парламента, както и премиерът на Армения Никол Пашинян.", "date": "2018.10.05", "title": "Президентът Макрон ще оглави церемонията по прощаване с прочутия френски певец и артист Шарл Азнавур"}
{"url": "http://epicenter.bg/article/Parlamentat-prie-na-vtoro-chetene-noviya-Zakon-za-fizicheskoto-vazpitanie-i-sporta-/165141/8/0", "text": "Народното събрание прие на второ четене текстовете на новия Закон за физическото възпитание и спорта. Той променя изцяло философията на досега действащия ЗФВС. В него има множество нови моменти, които ще помогнат за развитието на спорта за всички и спорта за високи постижения в България, съобщават от министерството на младежта и спорта.  Един от основните акценти, който ще помогне за разрешаването на проблема с остарялата или липсваща спортна инфраструктура е начинът, по който в закона се регламентира стопанисването, използването и поддържането на спортни обекти. Според вече приетите текстове се допуска отдаване под наем на спортни обекти държавна или общинска собственост за срок до 30 години на обединен спортен клуб, спортна федерация или спортен клуб, независимо дали е търговско дружество или сдружение с нестопанска цел.  Специфично задължение на наемателите е представянето и изпълнението на инвестиционна програма за ремонт и обновяване, която да води до увеличаване на стойността на обекта и трябва да бъде изпълнена в първите три години на сключването на договора. Законът предвижда учредяване на право на ползване и право на строеж на спортен обект възмездно до 30 години.  В закона се регламентира статута на треньорските кадри - проблем, който вълнува много спортни специалисти в страната. Дава се определение на спортна услуга и се регламентира предоставянето й само при осигурени и гарантирани безопасни условия и от лица с нужната квалификация и вписани в регистър на Министерството на младежта и спорта.  Съществени изменения, които ще позволят да се ограничи съществуването на клубове-фантоми, са изискването спортните клубове да бъдат членове само на една спортна федерация, както и задължението да имат наети треньорски кадри, за да бъдат вписани в регистъра на спортните организации. Лицензията за спортни федерации става безсрочна, но при по-строг последващ контрол.  Изрично е предвидена възможността за създаване на студентски спортни клубове, които могат да се подпомагат финансово от висшето училище и Министерството на образованието и науката. Създава се национална организация за университетски спорт, която е част от специалните организации в спорта.  Урежда се възможността за създаване на професионални лиги, които могат да са помощни органи към спортните федерации, или самостоятелни юридически лица, на които е делегирано управлението на определени първенства от държавния спортен календар.  Важен момент от закона е създаването на национална паралимпийска организация, която е част от т.нар. „специалните организации“ в областта на спорта. Такива са още Българският олимпийски комитет, националната организация за спортно-туристическа дейност, обединените спортни клубове и националната организация за университетски спорт.  В закона е обособена самостоятелна глава, регулираща допинговия контрол и борбата срещу употребата на допинг в спорта, която е напълно съобразена със Световния антидопингов кодекс.  Един от новите моменти по отношение на изплащането на пожизнени месечни премии е изплащането на месечна парична помощ на ненавършилите пълнолетие деца на починали олимпийски и паралимпийски медалисти. Такава помощ ще получават и децата на починали олимпийски и паралимпийски медалисти, които са студенти в редовна форма на обучение до 25 г. възраст.  Законопроектът беше приет на първо четене от НС на 13 декември 2017 г. По него са постъпили над 130 предложения от всички парламентарно представени групи. След 4 месеца работа на работна група от парламентарната Комисия по въпросите на децата, младежта и спорта, са приети голяма част от предложенията на народните представители.  ", "date": "2018.10.05", "title": "Парламентът прие на второ четене новия Закон за физическото възпитание и спорта "}
{"url": "http://epicenter.bg/article/Krasavitsi-ot-tsyal-svyat-se-sabirat-za-konkursa-Lady-Universe-2018-v-hotel-Marinela/165103/10/0", "text": "Момичета от 18 до 28 години, от цял свят, ще донесат екзотиката на страните си в София от 15 до 19 октомври. По традиция, за трета поредна година, те ще отседнат в бляскавия хотел Маринела и ще се радват на удоволствията, които той предлага.   На 15.10 претендентките за короната ще се отпътуват за древната столица на България Велико Търново, където ще се потопят в историята и културата на страната, традиционната кухня и гостоприемство на българите. През деня красавиците от цял свят ще се срещнат с кмета на града г-н Даниел Панов, а вечерта ще отседнат в изцяло реновирания луксозен Интерхотел Велико Търново, където ще се проведе и първият кръг от конкурса Lady Universe 2018, а именно Вечерта на талантите.   Всяка от претендентките за титлата ще може да впечатли гостите и журито със своите качества и таланти.   На 17.10 отпочинали и заредени с енергия и емоции, отново в София, ще се проведе и вторият кръг на конкурса - Вечер на нациите. Всяка от участничките ще представи културата на своята страна, облечена в традиционна носия от своята родина. В унисон с темата на вечерта, организаторите са избрали изисканата обстановка на р-т Bulgar Хотел Маринела.   Бляскавият гала финал на конкурса Lady Universe 2018 ще се състои на 19 октомври, петък, в перлата на нощна София Club MEGAMI в хотел Маринела. Тур по бански костюми, официални рокли и много изненади от организаторите очакват гостите на конкурса. Като организатор и основен медиен партньор Code Fashion TV ще излъчи целия конкурс Lady Universe 2018, както и ще покаже на зрителите най-интересното от червения килим, интервюта с претендентките за короната, организаторите и VIP гостите.   Коя ще бъде новата Lady Universe 2018? Ще разберем на 19.10, петък, от 20.00 часа в Club MEGAMI Хотел Маринела.   За повече информация следете: http://ladyuniverse.net/ https://www.facebook.com/ladyuniversecontest/    ", "date": "2018.10.05", "title": "Красавици от цял свят се събират за конкурса Lady Universe 2018 в хотел Маринела"}
{"url": "http://epicenter.bg/article/Rapari-i-bradari-vdignaha-birena-nazdravitsa/165142/9/0", "text": "Стотици видове бира се разливат по време на най-големия бирен фестивал у нас - Varna Oktoberfest, а добрата новина за феновете на пенливата напитка и живата музика в комплект е, че събитието се удължава с още два дни от обявените десет дати, информира New Lance Communication.   Миналата вечер фурор на фестивала предизвика Гайдарски състав \"Диньо Маринов\", който интерпретира чрез гайди кавъри на популярни парчета. Преди това събитието събра на една сцена и на по бира-две и повече, рапърите от “Скандау” Тото и Лъчо, Монти (Ice Cream), Играта, Лео и Спенс. Към компанията им се присъединиха също Панайот и Миро Георгиев, познати от риалити формата “Биг Брадър”.   Светските персони заформиха и благотворителен мач като част от Отбор на сърцето. Те играха срещу професионалистите от ПФК Спартак (Варна), като оспорваната среща беше за една добра кауза и завърши с равен резултат от 4:4. Събраните по време на мача средства ще бъдат използвани за закупуване на нови инструменти за класовете по музикална терапия в Училището за деца с увреждания \"Проф. Иван Шишманов\" в кв.”Аспарухово”.   Varna Oktoberfest започна на 28 септември и ще продължи до 9 октомври. Този петък бирата ще има качествен рок саунд, за който ще се погрижи Буги Барабата и Бараби Блус Бенд. В събота продължаваме в същия дух със Sevi - българска рок група, изпълняваща песните си на английски език. В неделя на сцената ще се качи хитовия дует Петя Алекса и Монти.   Бившият член на Ice Cream движи бирения парад като хост, забавлявайки всички гости на фестивала с много игри и закачки. През допълнителните дни на мащабното събитие, ще се насладите на гръцко парти с диджей Митакис (8 октомври), а на следващия ден ще звучат родни и балкански ритми, като организаторите са предвидили и нестинарско шоу.  ", "date": "2018.10.05", "title": "Рапъри и брадъри вдигнаха бирена наздравица"}
{"url": "http://epicenter.bg/article/Ben-Aflek-izleze-ot-klinika-za-alkoholitsi/165109/10/0", "text": "Актьорът Бен Афлек наруши мълчанието си след края на 40-дневната програма за лечение на зависимости. На 22 август звездата доброволно влезе в клиника за алкохолици. В Instagram той благодари на близките и феновете си за тяхната подкрепа.   \"Тази седмица приключих с 40-дневния престой в център за лечение на алкохолна зависимост. Подкрепата, която получих от моето семейство, колеги и фенове, означава за мен повече, отколкото мога да изразя с думи. Тя ми даде сила да говоря за болестта си с другите\", написа Афлек.   Съпругата на Афлек Дженифър Гарнър, с която са в процес на развод, го окуражи да постъпи в клиника, за да бъде добър баща на техните три деца.   46-годишният актьор премина през подобни рехабилитационни курсове и през 2001 и 2017 г.    ", "date": "2018.10.05", "title": "Бен Афлек излезе от клиника за алкохолици"}
{"url": "http://epicenter.bg/article/Boyko-Borisov-shte-se-sreshtne-s-prezidenta-na-Ukrayna-Petro-Poroshenko/165087/2/0", "text": "Премиерът Бойко Борисов ще се срещне с президента на Украйна Петро Порошенко и ще участва в отбелязването на 160-ата годишнина от основаването на Болградската гимназия „Г. С. Раковски”. Снощи министър-председателят кацна в Одеса. В предвожданата от него делегация са още вицепремиерът Валери Симеонов и министърът на образованието Красимир Вълчев. През днешния ден министър-председателят ще се срещне с президента на Украйна Петро Порошенко и заедно ще направят инспекция на пътя Одеса - Рени. Изявлението на Борисов и Порошенко ще бъде в 14.00 часа. Българският министър-председател ще вземе участие в тържественото честване на 160-ата годишнина от основаването на Болградската гимназия „Г. С. Раковски”. Агенция „Фокус“ припомня: През юни правителството отпусна 150 хиляди лв. безвъзмездна финансова помощ на Болградската гимназия, тъй като тази година се навършват 160 години от основаването ѝ. Болградската гимназия „Георги Сава Раковски“ е първата българска гимназия от Възраждането. Тя е създадена през 1858 г. от молдовския княз Никола Богориди. Той издава хрисовул за създаването на Болградско централно училище, като подробно урежда неговия статут, финансиране и управление. Училището носи името на българския революционер Георги Раковски. Той е част от делегацията, която настоява за създаването на училището. Идеята е просветното средище да бъде достъпно както за българските преселници, така и за всички други желаещи да учат там, независимо от материалното им положение. Условието е възпитаниците на гимназията да са православни, като преподаването по всички предмети става на български и румънски език. Първият директор на гимназията е Сава Радулов. Сред възпитаниците на Болградската гимназия са българският революционер Ангел Кънчев, ген. Данаил Николаев, Александър Малинов, който е три мандата министър-председател на България през 20 век и много други. От 2013 г. към гимназията съществува и музей - единственият в региона, който разказва за историята на училището. Българското етническо присъствие в Бесарабия датира от Средновековието. По-значително то става в края на 18 и началото на 19 век.  Българите са третата етническа група в Одеса след украинците и румънците. В Одеска област има редица села, основани от българи. Такова е село Камчик, или по-известно сред местното население като Зоря. То е основано през 1831 г. Друго такова село е Димитровка, основано 10 години по-рано през 1821 г. Там българите са етносът, който заема второ място по численост, сочат данните от преброяването през 2001 г.   ", "date": "2018.10.05", "title": "Бойко Борисов ще се срещне с президента на Украйна Петро Порошенко"}
{"url": "http://epicenter.bg/article/Zarkov--GERB-govori-za-prezidentstvo-i-parlament--a-ne-za-Konstitutsionniya-sad--zashtoto-ne-mozhe-/165098/2/0", "text": "ГЕРБ говори за президентство и парламент, а не води дебат за Конституционния съд не защото не иска, а защото не може. Това каза зам.-председателят на „БСП за България“ Крум Зарков от трибуната в Народното събрание, предаде агенция „Фокус“.   „Изслушване в правната комисия имаше така, както е прието в правилата. Никъде обаче не е разписано, че трябва да има среща с парламентарни групи. Такива правила в правилника за президентството няма, защото президентството е еднолична институция, съгласно Българската конституция. Тук говорим за Конституцията и начинът, по който е гарантира нейното спазване. Чухме преди малко парламент, БСП, президентство…“, коментира Зарков, обръщайки се към председателя на ПГ на ГЕРБ Цветан Цветанов. „Чухме ли Конституционен съд, чухме ли нещо, свързано с темата, по която говорим? Вчера мислех, че не искате да водите този дебат, а вече знам, че не можете да водите този дебат“, каза още той. Зарков посочи, че Красимир Влахов има безспорно професионалните качества за поста, който е номиниран.   „Съдия Влахов имаше право, както всички други съдии да развие в състезателна процедура своята кандидатура. Тази процедура се обезсмисли, когато предложението за тази кандидатура беше подписана от всички парламентарни групи от тази страна и беше в публично заявление подкрепена от ДПС. Когато една огромна част от НС подкрепи кандидатурата още преди изслушването, то изслушването няма голямо значение“, заяви Зарков и добави, че БСП ще се въздържи от гласуване.  ", "date": "2018.10.05", "title": "Зарков: ГЕРБ говори за президентство и парламент, а не за Конституционния съд, защото не може "}
{"url": "http://epicenter.bg/article/Krasimir-Vlahov-stana-konstitutsionen-sadiya-bez-nito-edin-glas--quot-protiv-quot-/165099/2/0", "text": "Красимир Влахов бе избран за конституционен съдия с внушително мнозинство от 127 гласа от всички парламентарни групи с изключение на БСП. Социалистите, 55 на брой, се въздържаха, но нито един народен представител не натисна бутона \"против\", предаде Канал 3.   \"Заставам пред вас, за да заявя единствено, че съзнавам високата отговорност, която току-що ми възложихте, и няма да отстъпя от нея\", заяви Влахов веднага след избора му.   Близо час депутатите от БСП и ГЕРБ спориха не по кандидатурата му, която стана ясно, че всички одобряват безспорно, а чисто политически, от позицията на мнозинство и опозиция по повод издигането на номинацията.   Стана ясно, че социалистите признават безупречната му кандидатура на професионалист, но имат съображения по начина на издигане и подкрепа, която обезсмислила състезанието.    Красимир Влахов е съдия във Върховния касационен съд (ВКС).  Той има 20-годишен съдийски стаж, включително и като заместник-председател и ръководител на Гражданска колегия във ВКС.  Роден е на 24 септември 1972 г. в Плевен. Юридическото си образование придобива в СУ „Св. Климент Охридски“, а професионалния си път започва през 1996 г. като младши съдия, а на следващата година става съдия в Софийски районен съд.  От 2001 до 2004 г. е негов заместник-председател. През 2004 г. е повишен в Софийски градски съд, а по-късно е командирован във Върховен касационен съд.  През 2008 г. Висшият съдебен съвет избира Красимир Влахов за председател на Софийски районен съд, а през 2012 година е назначен за заместник-председател на ВКС.  От 20 февруари 2018 година до настоящия момент той правораздава като съдия там. Съдия Красимир Влахов е хоноруван преподавател по гражданско право и процес в Юридическия факултет на СУ „Св. Климент Охридски“ и временен преподавател в Националния институт по правосъдието.   ", "date": "2018.10.05", "title": "Красимир Влахов стана конституционен съдия без нито един глас \"против\""}
{"url": "http://epicenter.bg/article/Evreyski-organizatsii-blagodariha-na-Tsvetanov-za-borbata-na-GERB-s-antisemitizma-/165101/2/48", "text": "Председателят на ПГ на ГЕРБ и зам.-председател на партията Цветан Цветанов проведе работна среща с д-р Александър Оскар, председател на Организацията на евреите в България \"Шалом\", д-р Максим Бенвенисти, член на борда на \"Шалом\" и председател на фондация \"Цедака-Шалом\", Николай Гълъбов, председател на Организацията на приятелите на Израел в България \"Негев\", Ино Ицхак, председател на Организацията на българските евреи в Израел \"Ехуд Олей България\" и Георг Георгиев, национален координатор за борба с антисемитизма и зам.-министър на външните работи.  Срещата бе проведена по повод една година от назначаването на Георгиев за национален координатор за борба с антисемитизма, като на нея бяха обсъдени и анализирани основните акценти от работата му.  По време на разговора представителите на еврейските организации изразиха благодарността си към правителството на Бойко Борисов, Цветан Цветанов и Георг Георгиев за ангажираността им към борбата с антисемитизма и езика на омразата.  Д-р Александър Оскар изрази много висока оценка от еврейските организации за дейността и усилията на зам.- министър Георгиев, като му благодари за подкрепата и сътрудничеството. Той също така благодари и за добрите отношения между българското правителство и Държавата Израел. По време на срещата бяха обсъдени и планове за бъдеща съвместна работа.  ", "date": "2018.10.05", "title": "Еврейски организации благодариха на Цветанов за борбата на ГЕРБ с антисемитизма "}
{"url": "http://epicenter.bg/article/Vlahov--Saznavam-visokata-otgovornost--koyato-mi-e-vazlozhena-i-nyama-da-otstapya-ot-neya/165100/2/0", "text": "Съзнавам високата отговорност, която ми е възложена с избора за конституционен съдия, и няма да отстъпя от нея. Това каза новоизбраният съдия за Конституционния съд от квотата на Народното събрание Красимир Влахов, предаде агенция „Фокус“.   Пред журналисти Влахов обясни, че съдия, който е избран за член на Конституционния съд, не може да направи друго изявление освен това, което се съдържа в клетвата при стъпването. „А то е да пази върховенството на Конституцията, което съм обещал да правя“, коментира още той.   Попитан как ще коментира изказвания на левицата, че изборът е предрешен, Влахов отговори: „Имах случай още преди няколко дни при изслушването ми в комисията по правни въпроси да кажа, че това, което е в моите правомощия, е да приема предизвикателството и да се постарая да се справя достойно. Другото е извън мен.“  ", "date": "2018.10.05", "title": "Влахов: Съзнавам високата отговорност, която ми е възложена и няма да отстъпя от нея"}
{"url": "http://epicenter.bg/article/Apokalipsisat-se-otlaga--Meka-zima-u-nas-i-v-Rusiya-prognozirat-meteorolozi-/165105/2/0", "text": "В Русия се очаква сравнително топла зима. Очаква се най-студената й част да бъде в края и преди пролетта. Това заяви шефът на руския хидрометеорологичния център (ГМЦ ФР) Дмитрий Киктьов, предава Дир.бг.  \"Според предварителна прогноза през декември, първият зимен месец, ще е топло в Южен Сибир. В повечето части на страната температурите ще бъдат около нормата. През януари температурите в Северен Кавказ, Южен федерален окръг, ще са над средните климатични стойности. През февруари топло ще бъде в южната част на европейската територия на Русия \", каза той в интервю за \"Росийска газета\".  Той отбеляза, че като цяло климатът е станал по-топъл и метеоролозите трябва да преразгледат климатичните стандарти.  \"Например, според данните за периода 1961-1990 г. за Москва нормата за януари е била минус 9,3 градуса, а за периода от 1981 до 2010 г. новата норма за януари за Москва вече е 6,5 градуса под нулата. Това означава, че януари в Москва вече е станал почти с 3 градуса по-топъл. В същото време зимният връх на студа се измести от януари към февруари - минус 6,7 градуса спрямо 6,5 през януари\", допълва той.  Киктьов отбелязва, че в полярните региони се затопля най-бързо, а температури много над нормата се очакват на брега на Арктика тази есен и зима. Според него това е тенденцията от последните десетилетия. В същото време в югозападната част на Сибир през последните 30 години зимите са станали дори още по-студени.  \"По принцип, днес често се казва, че не само температурата се повишава в глобален мащаб, но и че времето е станало \"нервно\". Това се изразява в по-голяма променливост на времето, температурни промени, сухи и влажни периоди и увеличаване на екстремните събития\", отбелязва ученият.  Според него не бива глобалното затопляне да се възприема праволинейно, т.е. наличието му, което е доказан и актуален факт, не означава, че всяка следваща година ще бъде по-топла от предишната, а че съществува доказан дългосрочен тренд към затопляне в глобален мащаб.  Какво означава за нас на Балканите прогнозата за мека зима в Русия? Почти сигурно по-мека зима и у нас.  Циркулационните модели от последните години, показват, че глобалното затопляне е хвърлило дългия си жезъл далеч отвъд сърцето на зимата, средата на януари. При нахлувания на студен океански въздух от акваториите около Гренландия по-топлите от обичайното за минали десетилетия океански води трансформират арктичните въздушни маси по този път толкова, че дори в ниските части на Северна България и дори през януари (по-голямата част на декември е отдавна \"кауза пердута\" в това отношение за зимата) температурите не са достатъчно ниски, за да бъдат обилни валежите от сняг. Това се случи многократно през последната зима, която беше най-топла от 2007 година насам. \"Битката\" се води някъде около надморската височина на София, а зимни проявления, тези арктично-океански нахлувания има единствено в средните и високи части на планините.  Разбира се, това важи при липса на североизточна \"подкрепа\" от достатъчно студени континентални въздушни маси в тила на някой \"северозападен\" процес. На североизток, в северните континентални части на Евразия почти винаги се натрупва достатъчно студена въздушна маса със зимни характеристики. Точно затова и руските прогнози са важни за физиономията на предстоящата зима и у нас, независимо дали харесвате голямата северна страна или не.  С малко преувеличение може да се твърди, че зимите у нас могат да бъдат близки до онези, останали в миналото, само при редовна доставка на студен въздух, но не от северозапад, често дори не и от север, а само от североизток. Ако и там, поради някаква причина той е недостатъчен по площ, разгърнатост и височина, зимите у нас ще бъдат все по-меки или меките зими ще бъдат все по-чести - от 2012 година насам имаме 2 поднормени и цели 5 меки, от които 2 - много меки зими.  ", "date": "2018.10.05", "title": "Апокалипсисът се отлага! Мека зима у нас и в Русия прогнозират метеоролози "}
{"url": "http://epicenter.bg/article/Osem-arestuvani-pri-proverkite-na-dvete-onkobolnitsi-ot-Spetsializiranata-prokuratura-i-GDBOP-/165110/2/0", "text": "Има осем задържани лица при проверките на двете болници от Специализираната прокуратура и ГДБОП. Това каза пред журналисти в Народното събрание министърът на вътрешните работи Младен Маринов, предаде репортер на Агенция „Фокус“.  „От вчера се провеждат процесуално-следствени действия по образувано досъдебно производство на Специализираната прокуратура и ГДБОП и се извършва неутрализиране на организирана престъпна група, която извършва престъпления с лекарства и болници. Към момента процесуално-следствените действия продължават и когато всичко е готово, ще бъде дадена пресконференция“, каза още Маринов и посочи, че тези разследвания са дълги няколко месеца и е важно да завършат с резултат.  „Нека да оставим колегите и прокуратурата да си свършат работата. Към момента има задържани осем лица, които са съпричастни, предстои да видим на колко от тях ще бъдат повдигнати обвинения. Финансовият размер на злоупотребите в случая не е толкова важен, колкото да се прекратяват действията с лекарства, защото това засяга човешки животи“, коментира още вътрешният министър.  Вчера от държавното обвинение съобщиха, че Специализираната прокуратура и ГДБОП са започнали проверки в две специализирани болници за онкологично лечение. Предмет на проверките са данни за извършвани злоупотреби с медикаменти за лечение на раково болни. Проверяват се документация, доставки, наличности и приложения на скъпо струващи лекарства за терапия и профилактика.  ", "date": "2018.10.05", "title": "Осем арестувани при проверките на двете онкоболници от Специализираната прокуратура и ГДБОП "}
{"url": "http://epicenter.bg/article/Zhertvite-na-katastrofata-kray-Svoge-stanaha-19/165111/2/0", "text": "Жертвите на жестоката автобусна катастрофа край Своге станаха 19. Преди дни в университетската болница \"Света Анна\" е починал 61-годишен мъж. В реанимацията на болницата все още е неговата съпруга, съобщи Нова телевизия.   Тежкият инцидент стана на 25 август. Тогава пълен с пътници автобус излезе от пътя и се падна върху асфалтова площадка под нивото на пътното платно на изхода на града.   Разследването на фаталното произшествие продължава. Към момента единственият обвиняем е шофьорът на автобуса, който е на свобода под гаранция. ", "date": "2018.10.05", "title": "Жертвите на катастрофата край Своге станаха 19"}
{"url": "http://epicenter.bg/article/Ademov--Uvelichavaneto-na-tavana-na-pensiite-e-strahliv-i-predpazliv-hod-na-upravlyavashtite/165113/2/0", "text": "Увеличаването на тавана на пенсиите е по-скоро страхлив и предпазлив ход от страна на управляващите, отколкото уместен. Това каза пред журналисти председателят на Социална комисия и депутат от ДПС д-р Хасан Адемов, предаде агенция „Фокус“.   „Беше записано, че таванът на пенсиите отпада от 1 януари 2019 г. За съжаление сега позицията е променена. Аз отдавам това на притесненията на управляващите от ГЕРБ на това, че ще се получи една огромна ножица между минималната пенсия и максималния размер на пенсиите, а в година, в която предстоят два избора, управляващите са доказали, че трудно вземат непопулярни мерки“, коментира Адемов.   „Какво казваме на тези, които са си отложили пенсионирането на базата на законови текстове. На тях казваме, че политически аргументи надделяват над експертните аргументи“, каза още той.   Адемов посочи, че таванът на пенсиите се отнася за 65 хил. пенсионери, така че това е огромната тема за размера на пенсиите в България и в никакъв случай не трябва да излиза пред скоби в цялата дискусия. „Това не е най-важната дискусия, макар на този етап да се оказва такава“, добави Адемов.  ", "date": "2018.10.05", "title": "Адемов: Увеличаването на тавана на пенсиите е страхлив и предпазлив ход на управляващите"}
{"url": "http://epicenter.bg/article/Tsvetanov-savetva-prezidenta-da-napravi-obsazhdane--kogato-obyavi-svoya-kandidat-za-KS-/165114/2/0", "text": "\"Искам да благодаря на всички, които участваха в дискусията и изслушването на Красимир Влахов, както и на тези, които проявиха инициативност.  Предложението за Влахов бе направено от ПП ГЕРБ и Обединени патриоти\", заяви от парламентарната трибуна Цветан Цветанов, председател на ПГ на ГЕРБ.  „Благодаря на ПП „Воля“ и ДПС, които изявиха желание да направят срещи с Влахов. Това, което показа българския парламент е още едно доказателство за прозрачност. Имаше упрек от депутат от левицата, че се прави нещо тайно и задкулисно, визирам господин Свиленски“, добави той.  „Колегите от ляво, когато излизате и говорите, че има нещо задкулисно, сега е моментът да дадете своята оценка за процедурата и кандидата. Ако не го направите днес, нямате право да бъдете съдници след това. Не смятам, че БСП трябва да бъде една популистка партия и да се заиграва със страховете на хората“, каза още председателят на ПГ на ГЕРБ.  „Призовавам президента да бъде внимателен и да наблюдава внимателно работата по избор на конституционен съдия в НС и да проведе също обсъждания, когато обяви своя кандидат за КС“, заяви Цветанов.  „От ПГ на ГЕРБ ние ще подкрепим Красимир Влахов“, завърши още той.", "date": "2018.10.05", "title": "Цветанов съветва президента да направи обсъждане, когато обяви своя кандидат за КС "}
{"url": "http://epicenter.bg/article/Nedzhmi-Ali--Razhodite-na-ES-prez-2017---po-efektivni-i-s-po-malko-greshki/165116/2/0", "text": "Европейската комисия е подобрила начините за разходване на средства, но  нуждата от  подобрения по отношения на бюджетирането, ориентирано към резултати , остава .   Това е позицията на  евродепутатите от  Групата на Алианса на либералите и демократите за Европа (АЛДЕ) относно разходите на Европейския съюз (ЕС) за 2017-та година , представени в годишния доклад на Европейската сметна палата (ЕСП). Докладът бе представен от председателя на ЕСП Клаус-Хайнер Лене по време на извънредно заседание на Комисията по бюджетен контрол на Европейския парламент, провело се на 4 октомври в Страсбург.   Българският евродепутат Неджми Али, координатор на групата на АЛДЕ в Комисията по бюджетен контрол, коментира: „Въпреки че има място за подобрение, от годишния доклад на Европейската сметна палата за 2017 год. ясно се вижда, че усилията по опростяване на процедурите и инвестирането в по-добър финансов мениджмънт на Европейската комисия дават резултат.“    Той отбеляза, че нивото на грешки в бюджета, което е било 3.1% през 2016 година, е паднало до 2.4% през 2017. По тази причина, групата на АЛДЕ приветства факта, че вече при около половината от разходите на ЕС не са отбелязани съществени грешки, което е добър индикатор, каза още той.   Мартина Длабайова (партия АНО, Чехия), говорител на групата на АЛДЕ за освобождаването от отговорност на Европейската комисия за 2017, отбеляза: „АЛДЕ е политическата група, която настоява за промяна на културата по отношение на новия одитен и политически акцент върху резултатите и европейката добавена стойност на бюджета на ЕС. По тази причина сме доволни да видим засилено внимание върху резултатите в годишния доклад на ЕСП за 2017 година. Правилното и навременно ползване на подобен вид информация е от основно значение за отчетността на тези резултати и прозрачността. В това отношение, очакваме Европейската комисия да ни предостави информация как изпълнителната власт на Съюза, в нейно лице, използва тази информация за представянето на бюджета при вземане на бъдещи решения“.   Евродепутатите от АЛДЕ подчертаха, че макар тяхната политическа група да приветства низходящото ниво на грешки и цялостното подобрение на финансовото управление на средствата на ЕС, трябва да се обърне внимание на аргумента в публикувания доклад на ЕСП, че Комисията не използва задоволително информацията за изпълнението при планирането и насърчаването на коригиращи механизми в бюджета на Съюза.   ", "date": "2018.10.05", "title": "Нeджми Али: Разходите на ЕС през 2017 - по-ефективни и с по-малко грешки"}
{"url": "http://epicenter.bg/article/Prof--Stoyan-Denchev--Izborat-na-Krasimir-Vlahov-za-chlen-na-KS-e-beleg-za-politicheska-zryalost-/165120/2/0", "text": "  Преди повече от 7 години, през 2011 год, в Университета по библиотекознание и информационни технологии (УниБИТ) - София беше открита нова специалност „Информационни технологии в съдебната администрация“. Това беше един супер удачен избор на ректорското ръководство на УниБИТ по онова време да отговори на нуждите на пазара на труда. Тук ставаше въпрос за съдебната система и за нейната администрация.  За запознатите не е тайна колко е отговорна и важна ролята на съдебните служители в съдилищата и прокуратурите. Това са служителите, които подпомагат магистратите от самото начало на всяко едно съдебно дело до произнасяне на решението на съответния съдебен състав.  До момента на откриването на специалността „Информационни технологии в съдебната администрация“ в УниБИТ, в България нямаше висше училище което да подготвя такива кадри.  -    - За нас не е нещо ново да се опитваме да отговаряме адекватно на нуждите на пазара на труда. И въпреки всичко, държа да подчертая, че идеята за тази специалност не беше наша. Това се случи по времето когато уважаваният от мен колега и приятел проф. Лазар Груев беше Председател на Върховния касационен съд (ВКС). Един ден той ми се обади и ме покани да отида при него за да обсъдим едно (както той се изрази) интересно предложение с голям потенциал за съдебната система на страната. На следващия ден аз „взех“ с мен проф. Иванка Павлова - моя заместник ректор по учебната дейност и заедно отидохме в кабинета на проф. Груев. Там освен Председателя на Върховния касационен съд беше и един млад човек, който тогава се представи като Председател на Софийския районен съд, по-късно зам. Председател на ВКС, а по настоящем съдия във ВКС – името му беше Красимир Влахов. Впоследствие, в хода на разговора се разбра, че идеята за въпросната специалност е на съдия Влахов.  -   - При нас идеята „не потъна“ а се реализира успешно, съвместно с огромните усилия на съдия Красимир Влахов и на неговия екип. Той беше моторът за нейната реализация. Не мога да не отбележа, че осезаемо се чувстваше и подкрепата на съдия Лазар Груев. Тук е мястото да подчертая и ролята на г-жа Бакалова, по онова време съдебен администратор в Софийския районен съд.    - Няма да бъда многословен, а само ще кажа, че бяхме във възторг, когато всички колеги до един, от първия випуск на тази специалност, „накуп“ започнаха работа в Софийския районен съд. Наблюдавах съдия Влахов. Той не можа да сдържи сълзите си от радост. Неговата идея получи „плът и кръв“.  И ето, политическа партия „ГЕРБ“, заедно с патриотите издигнаха кандидатурата на съдия Красимир Влахов за конституционен съдия и днес той беше избран с подобаващо мнозинство от парламента за този пост.    - Преди да Ви отговоря на конкретния въпрос искам да изразя своето чувство на искрена радост и удовлетворение, че за първи път, след демократичните промени, в нашата страна се прави такава номинация и такъв избор. Номинация – не конюнктурна, не партизанска, не политическа. Номинацията и изборът на г-н Красимир Влахов за конституционен съдия се базира изцяло на неговия професионализъм. Аз не зная кой се е сетил, най-после на такива постове да не се предлагат партийни кандидатури, а доказани и изявени професионалисти, които имат авторитета да отстояват единствено позиции в интерес на България и на нейните граждани. Вие сте наясно, че в ГЕРБ такова едно решение не може да се вземе без съгласието на техния лидер – г-н Бойко Борисов. И все пак изразител в публичното пространство на идеята за номинацията на Красимир Влахов за конституционен съдия беше на зам. председателя на ПП „ГЕРБ“ – г-н Цветан Цветанов, за което искрено го поздравявам !  Вие сигурно също си давате сметка, че с тази номинация и с този избор политическия живот в България става с няколко стъпки по-нормален.   Ако ПП „ГЕРБ“, начело с Борисов бяха избрали, а г-н Цветанов беше посочил някой човек от „техните“ среди, то тогава нещата щяха да изглеждат тривиално и банално (така като винаги е било до сега). В момента обаче имаме нова, качествено различна ситуация, която определено говори за политическа зрялост.", "date": "2018.10.05", "title": "Проф. Стоян Денчев: Изборът на Красимир Влахов за член на КС е белег за политическа зрялост "}
{"url": "http://epicenter.bg/article/Vitseprezidentat-razgovarya-v-Izmail-s-mestnite-vlasti-i-predstavitelite-na-balgarskata-obshtnost/165122/2/0", "text": "Вицепрезидентът Илияна Йотова разговаря в Измаил с местните власти и представителите на българската общност. Това съобщиха от Прессекретариата на държавния глава.   В рамките на визитата си в Украйна Илияна Йотова посещава населени места, в които живеят компактни общности от български произход.   Във водената от вицепрезидента делегация участват представители на бесарабските българи в България.", "date": "2018.10.05", "title": "Вицепрезидентът разговаря в Измаил с местните власти и представителите на българската общност"}
{"url": "http://epicenter.bg/article/S-lozungi--quot-Ostavka-quot--i--quot-Mafiya-quot--protestirashti-opitaha-da-nahluyat-v-sgradata-na-Stolichna-obshtina/165124/2/0", "text": "Десетки гневни граждани излязоха на протест пред сградата на Столична община заради изпълнението на ремонтите в центъра на София. Те се опитаха да нахлуят в сградата на общината, но бяха спрени от полиция, предаде Novini.bg.  Гражданите скандираха: \"Оставка\" и \"Мафия\". Те питаха защо не ги допускат в обществената сграда.  Демонстрацията се организира след като в последните дни на широка критика беше подложен ремонтът на ключовата централна улица „Граф Игнатиев” и площада пред храм „Св. Седмочисленици”.  Те настояват и за оставката на столичния кмет Йорданка Фандъкова.  Протестът е организиран от организация \"Спаси София\".  Един от водачите на протестиращите бе задържан от полицията и това допълнително разгневи присъстващите. Част от тях седнаха пред полицейския бус и не го пуснаха да мине.  ", "date": "2018.10.05", "title": "С лозунги \"Оставка\" и \"Мафия\" протестиращи опитаха да нахлуят в сградата на Столична община"}
{"url": "http://epicenter.bg/article/Radev--Balgariya-tseni-visoko-prinosa-na-Tunis-za-stabilizirane-na-regiona-na-Severna-Afrika/165126/2/0", "text": "България цени високо приноса на Тунизийската република за стабилизиране на региона на Северна Африка. Тунис е важен партньор на Европейския съюз в борбата с тероризма и миграцията, затова страната ни ще работи за задълбочаване на сътрудничеството в тази посока. Това заяви президентът Румен Радев на среща днес с министъра на външните работи на Тунизийската република Хемайес Джхинауи, която се състоя на „Дондуков“ 2, съобщиха от прессекретариата на държавният глава.   Българският държавен глава отбеляза, че през следващите години Европейския съюз трябва да засили подкрепата си за Северна Африка чрез ефективни програми в социалната сфера, образованието, здравеопазването. „Задълбочаването на сътрудничеството на страните от региона ни с ЕС е инвестиция в стабилността“, заяви от своя страна министър Джхинауи. Той посочи, че Тунис се стреми към още по-тясна интеграция с европейската икономика и разчита на подкрепата на традиционни приятели и партньори като България.   И президентът Радев, и министър Джхинауи отбелязаха потенциала за задълбочаване на икономическото и инвестиционното сътрудничество между България и Тунис. През миналата година има увеличение на стокообмена между страните ни, който е достигнал близо 124 млн. долара, но има възможности за разширяване на търговските и икономически контакти. Принос в тази насока ще има свикването в близко бъдеще на Смесената комисия за икономическо сътрудничество, както и организирането на бизнес форум, отбелязаха президентът Радев и министър Джхинауи.   Българският държавен глава подчерта възможностите за засилване на обмена в областта на туризма, образованието, науката. Хемайес Джхинауи благодари за приноса на България и на българските специалисти за изграждането на високоуважавани в Тунис кадри в сферата на инженерните науки и медицината и призова за възстановяване на доброто сътрудничество от близкото минало в тези сфери.", "date": "2018.10.05", "title": "Радев: България цени високо приноса на Тунис за стабилизиране на региона на Северна Африка"}
{"url": "http://epicenter.bg/article/Borisov-i-Poroshenko-inspektiraha-remonta-patya-Odesa-Reni/165128/2/0", "text": "Българският премиер Бойко Борисов и президентът на Украйна Петро Порошенко инспектираха пътя Одеса-Рени.   Обещанието за реконструкцията дойде при последното посещение на министър-председателя в столицата Киев. Тогава Пошенко пое ангажимент да ремонтира пътя до Болград, където е една от най - големите български общности в страната. ", "date": "2018.10.05", "title": "Борисов и Порошенко инспектираха ремонта пътя Одеса-Рени"}
{"url": "http://epicenter.bg/article/Slancheva-esen-s-maksimalni-temperaturi-mezhdu-19--i-24-/165088/2/0", "text": "През нощта времето бе ясно и почти тихо време. Минималните температури в момента са между 4° и 9°, по-високи по морския бряг. Днес ще бъде слънчево. По-значителна ниска облачност ще има на места в Източна България в часовете около обяд. Ще се появи слаб изток-югоизточен вятър.   Максималните температури ще са предимно между 19° и 24°.   Над Черноморието ще бъде предимно слънчево. В часовете около обяд ще има временни увеличения на облачността, предимно ниска. Ще духа слаб до умерен източен вятър. Максималните температури ще са между 18° и 20°, температурата на морската вода е 19-21°. Вълнението на морето ще бъде 1-2 бала, вечерта на юг ще се усили до 3 бала.   Над планините ще бъде предимно слънчево. Ще духа предимно слаб югоизточен, по най-високите върхове – северозападен вятър. Максималната температура на височина 1200 метра ще е около 14°, на 2000 метра – около 9°.   През почивните дни ще бъде предимно слънчево. По-значителна, предимно ниска облачност, ще има над Източна България. Ще духа слаб до умерен изток-югоизточен вятър.   Сутрешните температури ще са между 5° и 10°, дневните ще са предимно между 18° и 23°.   В понеделник ще е почти тихо, временни увеличения на облачността ще има и над западните райони, но само на отделни места в планинските райони на Югозападна България ще превали слабо. Повишава се вероятността за сутрешна мъгла и ниска облачност в низините. Температурите ще са без особена промяна.", "date": "2018.10.05", "title": "Слънчева есен с максимални температури между 19° и 24°"}
{"url": "http://epicenter.bg/article/Parlamentat-shte-izbere-nov-konstitutsionen-sadiya/165089/2/0", "text": "Парламентът ще избере нов конституционен съдия. Това предвижда първа точка от дневния ред на днешното пленарно заседание. Единственият кандидат за мястото е съдия Красимир Влахов. Вносителите на кандидатурата му посочват в мотивите за избора си, че той е един от най-уважаваните български юристи с над 20-годишен съдийски стаж. Според тях богатият му професионален опит ще допринесе за усъвършенстването на работата на Конституционния съд на България и за издигането на общественото доверие в тази институция като ефективен гарант за върховенство на основния закон. През изминалата седмица Влахов проведе разговори с ръководствата на част от парламентарно представените групи.   Красимир Влахов е роден на 24 септември 1972 г. в гр. Плевен, като е завършил юридическото си образование в СУ „Св. Климент Охридски“. Професионалният му път започва през 1996 г. като младши съдия, а през октомври 1997 г. е назначен за съдия в Софийския районен съд, където по-късно става негов заместник-председател. През 2004 г. е командирован във Върховния касационен съд, а през 2008 г. е избран за председател на Софийския районен съд. През 2012 г. Влахов е назначен за заместник-председател на Върховния касационен съд. А от 20 февруари 2018 г. до настоящия момент заема длъжността съдия във Върховния касационен съд.  ", "date": "2018.10.05", "title": "Парламентът ще избере нов конституционен съдия"}
{"url": "http://epicenter.bg/article/Mitropolit-Antoniy--Narushi-se-avtonomiyata-na-Balgarskata-pravoslavna-tsarkva/165090/2/0", "text": "\r\n \r\n   \r\n \"Несъгласни сме с понятието \"религиозен фанатизъм\", тъй като няма точна конкретизация на определение. Едно мирно шествие може да бъде заклеймено като фанатизъм, ако на дадено правителство не му хареса\", каза още той. \r\n   \r\n \"Не ни харесва това да се изкарват имената на дарителите. Дарението е интимен акт, миряните искат да получат наградата си от Господ, а не от друго място\", допълни митрополит Антоний. \r\n   \r\n \"Адмирираме това, че ще се увеличат заплатите на духовниците. Така ще се намали тежестта от Църквата\", разкри духовното лице. Припомняме, че вчера премиерът Бойко Борисов заяви, че ще увеличи заплатите на духовниците и ще ги приравни с тези на учителите.   \r\n   \r\n \"Храмовете имат нужда от поддръжка, за това всеки митрополит ще прецени какви да са цените за кръщенета и погребения\", завърши митрополит Антоний.  \r\n", "date": "2018.10.05", "title": "Митрополит Антоний: Наруши се автономията на Българската православна църква"}
{"url": "http://epicenter.bg/article/Grazhdani-izlizat-na-protest-sreshtu-kmeta-Fandakova-zaradi-kalpavite-remonti-v-Sofiya/165091/2/0", "text": "Протест срещу кмета на София Йорданка Фандъкова ще се проведе в петък по обед пред Столичната община, съобщава Нова тв. \r\n \r\n \r\n \r\n Една от причините за недоволството е ремонтът в центъра на града. Реконструкцията на ул. \"Граф Игнатиев\", както и новият облик на градината пред църквата \"Свети Седмочисленици\" предизвикаха противоречиви реакции. Според Общината и архитекта на обекта било нужно търпение, за да се види крайният резултат. От местната администрация обясниха, че има още работа по реконструкцията на \"Граф Игнатиев\", а за некачествено изпълнение фирмата е заплашена от санкция за над 1 милион лева.   заяви главният архитект на София Здравко Здравков в сутрешния блок на Нова телевизия.  \"Това, което хората виждат сега е незавършен вид. Нека да се завърши, тогава хората да преценят и говорят. Милиони са неустойките, ако не се направи по проект. Ремонтът се извършва с началници и наблюдатели и още много хора. Те ще носят отговорност по веригата\", каза още той.  \"Крайният вид ще е след озеленяването, трамвайните трасета и довършен ремонт на плочките\", допълни Здравков. ", "date": "2018.10.05", "title": "Граждани излизат на протест срещу кмета Фандъкова заради калпавите ремонти в София"}
{"url": "http://epicenter.bg/article/Svetoslav-Malinov--Putin-ne-e-poznal--Da-ne-se-nadyava--che-shte-stroim-AETs--quot-Belene-quot-/165093/2/0", "text": "Евродепутатът Светослав Малинов коментира изказването на Владимир Путин пред австрийския канцлер Себастиан Курц, в което призова Европейският съюз да не постъпва като България и да работи с Москва. По думите му, страната ни съжалявала за проваления троен шлем с енергийните проекти на Георги Първанов.    Малинов заподозря зад изказването на Путин надеждата на Кремъл все пак да построим АЕЦ \"Белене\". \"Да не се надяват! Путин не е познал! Техниката, която сме купили, е скъпа. Но ако вкъщи си купите нещо скъпо, което се оказва, че не ви трябва, после давате ли 10 пъти повече пари, за да си го монтирате, ако пак не ви е нужно\", попита реторично евродепутатът Хекимян в студиото на БТВ.   \"Няма да има АЕЦ \"Белене\", няма да го бъде. Това е абсурден проект. Аз съм посветил оставащото си време от мандата ми именно за това. Този проект е начин за източване на пари от българските граждани\", категоричен бе Малинов. Той не вярва да се появи инвеститор.", "date": "2018.10.05", "title": "Светослав Малинов: Путин не е познал!  Да не се надява, че ще строим АЕЦ \"Белене\"!"}
{"url": "http://epicenter.bg/article/Aleksandar-Simov--Nagrada-za-legionera-Dyanko-Markov--Tova-e-opravdanie-na-Holokosta--Pozor-/165094/2/0", "text": "    Утре (днес - б.р.) Министерството на отбраната ще връчи официална награда на легионера Дянко Марков. Не ми достигат думи, за да опиша какво политическо падение е този акт. Това е позор, безчестие и реабилитация на най-тъмните страници на българската история.   Мога до утре да ви разказвам за мрачното минало на \"наградения\", за неговите мракобесни антисемитски възгледи и за начините по които Съюзът на българските национални легиони осъществяваше своята мисия. Но ще ви припомня само едно.   Като  депутат в 38-ото Народно събрание през 2000 година същото лице разпалено обяви: \"Депортацията на враждебно население (разбирай - евреите - б.м) не е престъпление\". Това е оправдание на Холокоста и на концлагерите едновременно. Не се заблуждавайте, че е нещо друго.    Междувременно обаче от няколко години насам представители на ГЕРБ (евронедоразумението Андрей Ковачев) кадят тамян на Марков и го оставят да продава биографията си с лъжовни фрази като: \"Оцеляхме, защото бяхме добри хора\". Намерете изданията на Легионите и там вижте каква добрина лъха от дянкомарковците. Особено позорно е, че тази награда се връчва от Министерството на отбраната, където Красимир Каракачанов продължава да държи на служба откровения нацист Иво Антонов, прочул се със снимките си, вдигнал ръка за хитлеристки поздрави. Преди около година пуснах актуален въпрос по темата до Каракачанов. Той се оправда, че Антонов бил съвестен служител. Между другото - чел съм стратегията на поведението на Адолф Айхман в Йерусалим. Странно, там той твърди абсолютно същото.  Фактът, че българската държава може да даде награда на един антисемит и фашист за мен е най-голямото интелектуално дъно до което можем да стигнем. Това е политическо безумие, което може да бъде предоляно единствено с оставката на Каракачанов. Този път не говорим за нещо банално или ежедневно. Тук говорим за заигравка с най-демоничното минало на Европа. И пак ще ви повторя основният проблем на прехода. Преди да се пеним за декомунизацията май трябваше първо да помислим за дефашизацията...", "date": "2018.10.05", "title": "Александър Симов: Награда за легионера Дянко Марков? Това е оправдание на Холокоста. Позор!"}
{"url": "http://epicenter.bg/article/Zam-kmetat-Evgeni-Krusev--Plochkite-po-Grafa-izglezhdat-krivi--zashtoto-tryabva-da-otvezhdat-vodata--/165095/2/0", "text": "Плочките на ул. „Граф Игнатиев“ изглеждат криви, защото трябва да отвеждат водата. Това каза зам.-кмета на София Евгени Крусев по БТВ.   Той е категоричен, че не предвижда да си подаде оставката заради скандала със строителството на центъра на столицата.   \r\n Крусев обеща, че проблемите щели да се коригират. Няколко пъти повтори, че няма как да коментира сегашното състояние на проекта, защото още не бил завършен. Потвърди, че сроковете са изтекли и оправда това с дъждовния месец юли. Крусев уточни, че вероятно трамваят ще бъде пуснат през ноември. Заместникът на Йорданка Фандъкова съзря в недоволството и политически натиск. \r\n   \r\n Авторът на проекта Иво Панталеев пък обясни, че плочките пред църквата „Свети Седмочисленици“ били подобни на тези в Мюнхен. Длъжен съм да кажа, че ми харесват. В синхрон са с църквата. Търсене е сивата гама. Гранита идва от Македония. Със сигурност има неща, които не ми харесват. Но те са по-малкият процент“, уточни той. \r\n   \r\n Крусев заяви, че забележките са свързани основно с организация на дейностите. \"Ние това го говорим на всяка една оперативка, която се провежда ежеседмично. Има пропуски, които са свързан с организацията на движение. Има пропуски, които са свързани със самата организация на строителния процес, за което строителят си взима съответните забележки и се отстраняват в движение. За качеството ще можем да кажем забележки след като бъде завършен обекта\", каза зам.кметът.. \r\n", "date": "2018.10.05", "title": "Зам.-кметът Евгени  Крусев: Плочките по Графа изглеждат криви, защото трябва да отвеждат водата. "}
{"url": "http://epicenter.bg/article/Tsvetanov--Kandidaturata-na-Krasimir-Vlahov-pokaza-prozrachnostta-na-protsedurite-na-parlamenta/165097/2/0", "text": "Кандидатурата на Красимир Влахов показа една прозрачна процедура на Народното събрание, призоваваме и президентът да гледа и да бъде по-внимателен. Това каза председателят на ПГ на ГЕРБ Цветан Цветанов от трибуната в Народното събрание, предаде агенция „Фокус“.   „За пореден път искам да благодаря на всички колеги, които участваха в изслушването на Красимир Влахов. Благодаря и на онези парламентарни групи, които се срещнаха с него и чуха неговата концепция, зададоха му и въпроси. Предложението за Влахов беше направено от парламентарното мнозинство, но благодаря на колегите от „Воля“ и ДПС, които проведоха срещи и изказаха своята позиция. Това, което показва българският парламент, е още едно доказателство за прозрачността, по който се правят тези процедури“, каза още Цветанов.   Той посочи, че е имало упрек от народен представител от левицата, че се прави нещо зад кулисите. „Затова дадохме възможност за търсене на по-широка дискусия. Благодаря и на правната комисия, че имаше възможност за изслушване. Затова се обръщам към колегите от ляво – когато мислите, че има нещо задкулисно, идвайте да задавате въпроси. Защото ако не го направите днес в пленарна зала, нямате право след това да бъдете морални съдници за процедурите, които се гласуват.   Призоваваме и президента на страната да бъде по-внимателен и да гледа процедурите на българския парламент, за да бъде всичко прозрачно. Защото днес се нуждаем от тази прозрачност“, каза още той и посочи, че самият отказ на други политически формации да се изказват днес показва, че кандидатурата на Красимир Влахов е заслужена.", "date": "2018.10.05", "title": "Цветанов: Кандидатурата на Красимир Влахов показа прозрачността на процедурите на парламента"}
{"url": "http://epicenter.bg/article/Sportistite--zaloveni-s-doping--shte-se-nakazvat-s-globa-do-2000-lv-/165104/2/0", "text": "Спортистите, заловени с допинг, ще се наказват с глоба до 2000 лв. Това предвиждат приетите на второ четене от Народното събрание текстове от Закона за физическото възпитание и спорта, предаде репортер агенция „Фокус“.   Спортистите, които прилагат, използват или употребяват субстанции и методи, които са посочени в актуалния Списък на забранените субстанции и методи на Световната антидопингова агенция, се наказват с глоба в размер от 1000 до 2000 лв., а при повторно нарушение глобата е 3000 лв.   Лицензираните спортни федерации също се наказват със санкция, когато на антидопинговите правила е извършено нарушение от спортист или длъжностно лице от националния отбор по време на лагер или на състезание, организирано от международната спортна организация.   Глобата при първо нарушение е 1000 лв., при второ – 2000 лв., при трето – 3000 лв., и по 4000 лв. за всяко следващо нарушение. А ако антидопинговият контрол не се извърши, глобите за длъжностните лица от Антидопинговия център са в размер между 500 и 1000 лв.   С новия законопроект се предвижда и глоба от 5000 до 10 000 лв. за лица, които извършват дейност, за която се изисква спортен лиценз, без да притежават такъв. При повторно нарушение санкцията е в размер на 15 000 лв.  ", "date": "2018.10.05", "title": "Спортистите, заловени с допинг, ще се наказват с глоба до 2000 лв."}
{"url": "http://epicenter.bg/article/Marinov--Dosega-nyama-obrazuvani-dosadebni-proizvodstva-po-novata-shema-za-telefonni-izmami/165129/2/0", "text": " Това каза министърът на вътрешните работи Младен Маринов от трибуната на Народното събрание, предаде агенция „Фокус“.   „Опитите за облагодетелстване чрез т.нар. импулсни номера по метода пропуснато повикване са разпространени с голям интензитет през последните няколко години.  без значение дали се включва гласово съобщение или има свободен сигнал“, каза още министър Маринов и посочи, че    „ . В ГД „Национална полиция“ към този момент не е постъпил сигнал за такива обаждания от български телефони.   За същия период  при двама директори в „Национална полиция“ е получен един сигнал за такива повиквания без гражданин да е потърпевш.   с молба да се установи кой е собственикът на номера. До момента са постъпили отговори само от част от адресатите. Основен инструмент за справяне с това явление е превенцията чрез повишаване информираността на обществото“, каза още вътрешният министър и посочи, че проблемът е с обществена значимост.   , Маринов коментира, че разработването и внедряването му е включено като част от приоритетите в пътната карта за изпълнение на стратегията на развитието на електронното управление на България.   „За реализиране на тази дейност са предвидени средства в размер на 420 хил. лв. Крайният срок е 31 декември 2018 г. През юни е утвърдено проектопредложение за изграждането на системата. Административните и организационните мерки предстои да бъдат финализирани от дирекция „Обществени поръчки“ към МВР с фирмата изпълнител“, каза още министър Маринов.   Той посочи, че срокът за изграждане на единния автоматизиран централизиран регистър е до една година от влизането в сила на Закона за частната охранителна дейност, обнародван в „Държавен вестник“ от 31 март 2018 г.    каза пред журналисти в парламента министърът на вътрешните работи.   На въпрос защо е спрял  , Маринов отговори: „Правейки анализ на приоритетите и финансовите възможности взех решение да насоча ресурса към обезпечаване на полицейските служители, работещи на терен, за средства от първа необходимост. Това, което спрях, не е отпаднало, но към този момент обществената поръчка е пусната под условие „при наличие на финансиране“.   . „С един милион проблемите не се решават, но оттук с един милион, оттам с друг… Въпросът е, че приоритетът са полицаите, които рискуват живота си всеки ден и трябва да са защитени“, коментира още вътрешният министър.    „Това не е маловажно, защото престъплението срещу животно ще доведе и до престъпление срещу човек. При всички случаи на установено насилие ние сме провели необходимото разследване“, обясни Маринов.   Той посочи, че ако съществува зоополиция, тя трябва да може да работи и по превенция със стопаните на домашни животни.", "date": "2018.10.05", "title": "Маринов: Досега няма образувани досъдебни производства по новата схема за телефонни измами"}
{"url": "http://epicenter.bg/article/Petkov--Podkrepyam-predlozheniya-variant-za-rasta-na-maksimalniya-osiguritelen-dohod/165132/2/0", "text": " Това каза пред журналисти в парламента министърът на труда и социалната политика Бисер Петков, предаде агенция „Фокус“.   Попитан защо не е бил на срещата при премиера Бойко Борисов за ръста на максималния осигурителен доход, министър Петков отговори, че не е бил поканен.   и синдикатите традиционно поставят този въпрос. Така че тук имаме две в едно – т.е.  Винаги предпазливо се е подхождало към тази мярка поради този двояк ефект, но вчера на срещата е договорено да се извърши тази стъпка. С нея имаме значително повишаване на тавана на пенсиите от 1 януари 2019 г. – от 910 лв. на 1200 лв., което ще позволи на “, коментира Петков и посочи, че подкрепя този вариант и смята, че той има позитиви.   „Въпросът трябва да се решава комплексно, той има своите социални измерения“, допълни той.   каза пред журналисти в парламента министърът на труда и социалната политика.   На въпрос дали има потвърждение от майките на деца с увреждания дали ще дойдат днес в 14.00 часа на новата насрочена среща в Министерството на труда и социалната политика, той отговори: „Аз поканих всички, така че добре са дошли всички, които желаят да участват в този разговор с цел законопроектът за хората с увреждания да бъде придвижен час по скоро“.   Попитан дали ще вкара законопроекта в Народното събрание без претенциите на майките, Петков отговори, че очаква присъствието на омбудсмана Мая Манолова на днешната среща. „Тя подкрепя и изразява исканията на майките. Така че макар и директно неприсъстващи, те ще бъдат представени.“  ", "date": "2018.10.05", "title": "Петков: Подкрепям предложения вариант за ръста на максималния осигурителен доход"}
{"url": "http://epicenter.bg/article/Lagerfeld-i-kotkata-mu-podkrepyat-initsiativata--RememberMeThursday--v-168-darzhavi/165151/10/0", "text": " Традицията представлява онези ценности, умения и практики, които отразяват същностните характеристики на всяко общество и които то съхранява във времето, предавайки ги от поколение на поколение. Те са източник, който възпитава основни ценности у децата и са училище за човешки добродетели.   “RememberMeThursday” е световна традиция, която се провежда всяка година в 168 държави по цял свят, почитайки всички онези домашни любимци , които вече не са сред живите. Lucky Hunt Foundation и г-жа Светлана Хънт дадоха старт на тази инициатива и в България. Те организираха бдение около кея на хотел „Порт Палас“ във Варна и заедно запалиха свещички в памет на всички домашни любимци, които вече не са сред нас.   „Хората, животните и любовта споделени през тази невероятна вечер, имаха голямо въздействие, нямам думи, с които мога да изразя преживяното. Благодаря на всички, които споделиха тези специални моменти и подкрепиха инициативата на Майк Армс“, сподели г-жа Хънт по време на  “RememberMeThursday”.   Майк Армс е един от най-известните защитници на животни в света. Той е основател на международните благотворителни фондации „Pet Adopt-a-thon“ и „Home 4“,създава и международната инициатива „RememberMeThursday\". През последните 40 години Майк е спасил живота на милиони осиротели животни.   Световноизвестният дизайнер Карл Лагерфелд и котарака му Choupette също подкрепиха #remembermethursday.   Всяка година много животни биват изоставени в приюти поради абсурдни причини. Lucky Hunt Foundation винаги е с отворени врати и кани всеки, който има желание да се запознае с техните любимци. „Нека бъдем техния глас, нека покажем тяхната история, те не са забравени, нека им помогнем да открият любящ дом. Осинови, а не купувай любимец“, зоват от родната природозащитна организация.   Само преди няколко дни, 30 от любимците на Lucky Hunt Foundation отпътуваха за Франция. Там те ще открият своя нов, топъл и изпълнен с много любов дом, благодарение на д-р Лейла Ел Фурджи и нейната фондация #CCTNA, която подкрепя и съдейства на българските си партньори.     Приютът към Lucky Hunt Foundation е основан през 2016 като затворено стопанство от тип 1, чиято основна задача е да кастрира/стерилизира кучета и да помага на бездомни, ранени четириноги в нужда. В нея работи квалифициран персонал от професионални ветеринарни лекари. В клиниката се извършват до 10 кастрации на ден. Lucky Hunt Foundation е обширно пространство, където любимците живеят в домашна среда и не са затворени в клетка. В приюта са отглеждани стари и болни животни и такива със специални нужди. Животни без постоянен дом са включени и в програмата „Lucky Hunt Virtual Adoption“. Тази хибридна форма на осиновяване се осъществява чрез уебсайт, който позволява да се осинови едно (или няколко) животни от всяка точка на планетата чрез лайф стрийм. Фондацията на г-жа Светлана Хънт се разширява в Lucky Hunt Projects 2017, като ще работи по интересни и иновативни нови програми. Това я прави единствената по рода си в България. Lucky Hunt Projects 2017 е сертифицирана като отворено стопанство и ще може да кандидатства по европейски програми, както и да търси подкрепа от подобни организации в ЕС. Първата програма е наречена „Lucky Hunt Donkey Farm“. Фондацията има за цел да се грижи за породата „балкански“ магарета в България, да образова и информира хората за тяхната популация, която застрашително е намаляла. Проектът „Stop Puppy Mills SOS“ пък цели да елиминира фабриките за кученца, сериозен проблем в нашата страна, на който трябва да обърнат внимание всички институции. Те са принуждавани да раждат постоянно без да напускат клетките си, а отделно се отглеждат в изключително мизерни условия. „Foreign Students are Welcome“ ще е програма, направена за току-що завършили ветеринари от цял свят, която ще им даде възможност да усъвършенстват техниките на кастрацията и да  повишат своята квалификация. Една от последните инициативи на г-жа Хънт е наречена “Children’s Workshop”. Това е програма за деца, болни от аутизъм и синдрома на Аспергер, които ще имат възможност да общуват с животните. По идея на Светлана Хънт в социалната мрежа Инстаграм бе създаден и профила  . Чрез него се организира разпродажба на луксозни дрехи и аксесоари, а всички постъпили средства отиват за нуждите на Lucky Hunt Foundation.", "date": "2018.10.05", "title": "Лагерфелд и котката му подкрепят инициативата “RememberMeThursday” в 168 държави"}
{"url": "http://epicenter.bg/article/Kubrat-Pulev-bez-shans-za-mach-s-Antani-Dzhoshua-dogodina-/165155/8/0", "text": "Кубрат Пулев няма да се качи на ринга в мач за някоя от световните титли на Антъни Джошуа, поне до началото на 2020 година, предава Агенция \"Фокус\".  Това става ясно от думите на промоутъра Един Хърн, който обяви, че Джошуа първо трябва да се бие срещу Дилиан Уайт, Дионтей Уайлдър или Тайсън Фюри.  Уайлдър и Фюри ще се бият за основен претендент за титлите на Джошуа на 1 декември тази година.  Победителят от този мач би трябвало да се изправи срещу Антъни или за титлата на WBO, или за всички трофеи на англичанина.  Ако Джошуа все пак се бие през следващата година, то тогава Кубрат губи шансовете си за мач поне до началото на 2020 г.  ", "date": "2018.10.05", "title": "Кубрат Пулев без шанс за мач с Антъни Джошуа догодина "}
{"url": "http://epicenter.bg/article/I-Frantsiya-obvini-Rusiya-v-izvarshvaneto-na-seriya-mashtabni-hakerski-ataki-/165108/7/0", "text": "В официално изявление на френското външно министерство се посочва, че страната споделя позицията на Холандия и Великобритания за ролята на Москва в кибератака срещу Организацията за забрана на химическите оръжия. Това съобщи БНТ.  Париж изразява \"пълна солидарност\" с останалите две държави, но не посочва дали ще предприеме някакви действия срещу Русия. Вчера първо Великобритания, а след това и Холандия обявиха, че Москва, и по-конкретно Главното разузнавателно управление, стои зад серия мащабни хакерски атаки срещу политически, икономически, медийни и спортни институции в различни държави.  През април холандските власти са осуетили хакерска атака срещу Организацията за забрана на химическите оръжия. Веднага след това от страната са експулсирани четирима руски хакери. Имената им бяха оповестени публично, били са агенти на военното разузнаване - ГРУ. Според Великобритания случаят не оставя съмнение в руското участие в нападението срещу Скрипал. От Лондон са категорични, че няма да позволят на Русия да продължи с подобни действия и настояват за обсъждане на нови санкции срещу Москва.  Към обвиненията се присъедини и Австралия. А в САЩ 7 агенти на руското военно разузнаване бяха обвинени за кибератаки срещу международни антидопингови агенции. Целта била дискредитиране на разкритията за държавно спонсорирана руска допингова програма. Канада също обяви подобни съмнения. Русия нарече обвиненията \"диаболичен коктейл\".  ", "date": "2018.10.05", "title": "И Франция обвини Русия в извършването на серия мащабни хакерски атаки "}
{"url": "http://epicenter.bg/article/Makron-kaza-na-frantsuzite-da-prestanat-da-se-oplakvat-/165112/7/0", "text": "Президентът на Франция Емануел Макрон в четвъртък призова сънародниците си да престанат да се оплакват, предава АФП, цитирана от БГНЕС.  Макрон направи този коментар по време на посещение в село Коломбе ле Дьоз Еглиз в североизточната част на страната, където е погребан Шарл дьо Гол.  Местен пенсионер се оплака на Макрон от малката си пенсия, на което той отговори, че генерал дьо Гол имал следното правило: \"Свободен си да говориш всичко, но не и да се оплакваш\".  \"Смятам, че генералът е напълно прав. Страната ни щеше да бъде различна, ако всеки спазваше това правило\", заяви настоящият френски държавен глава.  \"Не осъзнаваме колко големи късметлии сме. В тази страна виждаме все повече и повече възрастни хора в добро здраве\", продължи Макрон.  Лидерът на \"Националния съюз\" Марин Льо Пен не пропусна да вземе отношение.  \"Тези, които се оплакват, не го правят за забавление, а защото са жертва на непрекъснатото повишение на данъците и повсеместната несигурност\", написа тя в \"Туитър\".  Ескперти припомнят, че в бюджета на Франция за 2019 година се предвижда допълнително ограничаване на разходите за пенсии и социални помощи.  ", "date": "2018.10.05", "title": "Макрон каза на французите да престанат да се оплакват "}
{"url": "http://epicenter.bg/article/-Nobelovata-nagrada-za-mir-otide-v-Nadya-Murad-i-Denis-Mukvege/165121/7/0", "text": "Нобеловата награда за мир бе присъдена на лекаря от Конго Денис Муквеге и правозащитничката от Ирак Надя Мурад. И двамата са борци срещу сексуалното насилие. Решението бе оповестено в Нобеловия институт в Осло днес, съобщиха световните агенции. Надя Мурад е жертва на бойците от Ислямска държава – тя бе задържана и изнасилена от тях през 2014 г. В Германия впоследствие тя започва живота си отново, като оттогава насам се посвещава на наказателното преследване на престъпленията на Ислямска държава. Мурад е една от близо 3000 язидки, които са жертва на изнасилване и на други престъпления, извършени от ДАЕШ. Изнасилването се използва като оръжие в борбата срещу язидите и други религиозни малцинства.  Лекарят гинеколог Денис Муквеге е водещ международен експерт в лечението на пострадали от изнасилване и активист срещу сексуалното насилие. 63-годишният Муквеге е посветил живота си на защитата и помощта на жертвите, като е лекувал хиляди пациенти.     В нощта преди обявяване на отличените фаворити за наградата бяха двамата корейски лидери Ким Чен-ун и Мун Дже-ин, както и президентът Доналд Тръмп. Други медийни публикации сочеха като фаворити премиерите на Македония и Гърция Зоран Заев и Алексис Ципрас. ", "date": "2018.10.05", "title": "Гинеколог и секс робиня на  \"Ислямска държава\" са носителите на Нобеловата награда за мир "}
{"url": "http://epicenter.bg/article/Iztrebitel-MiG-29-katastrofira-v-Rusiya--pilotite-sa-spaseni-/165127/7/0", "text": "Изтребител МиГ-29 е претърпял катастрофа в Московската област на Руската федерация, разкрива за TACC източник от силовите структури, предаде Агенция \"Фокус\".  „Изтребител МиГ-29, претърпя инцидент в Подмосковието“, съобщи източникът на агенцията, като допълни, че двамата пилоти на самолета са успели да катапултират.  Уточнява се, че катастрофата се е случила извън населени места. По предварителни данни няма нанесени щети на земята. На място работят представители на оперативните служби.  ", "date": "2018.10.05", "title": "Изтребител МиГ-29 катастрофира в Русия, пилотите са спасени (ВИДЕО)"}
{"url": "http://epicenter.bg/article/Izcheznal-e-bezsledno-prezidentat-na-Interpol-/165130/7/0", "text": "Изчезна президентът на Интерпол Мън Хунвей, съобщава Ройтерс, цитирана от бТВ.  Френските власти започват разследване, след като жената на 64-годишния Хунвей е съобщила за липсата му.  С него няма връзка от седмица, след като заминал за родината си Китай.  Мън Хунвей бе избран на поста на 85-та сесия на Генералната асамблея на организацията през ноември 2016 г. Дотогава той беше заместник-министър по обществената сигурност на Китай.   Според френската полиция съпругата му е съобщила, че Хонгвей е отпътувал за родината си на 29 септември, но след това няма контакт с него.  Мандатът му изтича през 2020 г. Предишните му постове са командващ бреговата охрана на Китай и зам.-директор на националната океанографска служба на страната.  \"Предполагаемото изчезване\" на президента \"е въпрос от компетенцията на съответните власти във Франция и Китай\" се казва в първата официална реакция на пресслужбата на Интерпол.   В текста се казва, че не президентът, а генералният секретар е този, който е оперативният ръководител на организацията, координираща международните усилия на органите на реда на страните членки.   \"От централата на Генералния секретариат няма да има повече коментари по случая\", допълва съобщението.     ", "date": "2018.10.05", "title": "Изчезнал е безследно президентът на Интерпол "}
{"url": "http://epicenter.bg/article/Nikola-Gruevski-otiva-v-zatvora-za-dve-godini-/165135/7/51", "text": "Бившият македонски премиер и бивш лидер на ВМРО-ДПМНЕ Никола Груевски отива в затвора. Присъдата е потвърдена от Апелативния съд и е окончателна. Груевски е осъден на 2 години затвор, предаде БГНЕС.  Никола Груевски управлява еднолично Македония в продължение на десет години от 2006 до 2016 г. Неговото управление беше белязано от масово подслушване и преследване на политическите противници, изолация на Македония от международната общност и съседите, цензура върху медиите и антиквизация, а също така корупция. Емблема на тази корупция беше закупуването на супер скъпа лимузина Мерцедес за около 600 хиляди долара, което възмути македонското общество.  Груевски беше изправен пред съда по така нареченото дело „Танк“. Той е оказал влияние върху своите подчинени за закупуването на супер скъпата лимузина Мерцедес. Лекият автомобил беше споменат в една от „бомбите“, т.е. записаните телефонни разговори, с които сегашният премиер Зоран Заев запозна преди две години македонската общественост с безобразията, вършени по време на управлението на Никола Груевски.  В един от разговорите с тогавашния министър Гордана Янкуловска Груевски казва: “Искам да бъде последен модел - Full Mercedes“. „На задните седалки искам да има екрани за малките, абе, да бъде Full. И започвай с процедурата за покупката на колата. Да \"разиграем\", че става въпрос за кола на МВР. До изборите колата да се води на МВР”, казва Груевски, на което Янкуловска отговаря: “Да, да, така ще бъде. Колата ще се води на МВР.\"  “Ей, нямаш представа каква фантазия е колата - има и масаж на задните седалки. Няма по-хубава кола в Македония от тази\", пояснява Янкуловска пък в разговор с тогавашния шеф на спецслужбите Сашо Миялков. \"Супер, №1, перфектен, подчертава Гордана Янкуловска.  Самият Груевски определи делото срещу него като политическо и обвини сегашното управление, че иска да го вкара в затвора преди референдума. Подсъдима по делото е и Янкуловска. Нейната присъда се очаква идната седмица.  ", "date": "2018.10.05", "title": "Никола Груевски отива в затвора за две години "}
{"url": "http://epicenter.bg/article/Predi-izborite-v-Bavariya-HSS-prodalzhava-da-varvi-nadolu/165144/7/0", "text": "Преди местните избори в най-богатата немска провинция Бавария християндемократите от ХСС продължават да вървят надолу в социологическите изследвания. Вотът е на 14 октомври.  Според последното допитване на Infratest ХСС – по-малкият коалиционен партньор на ХДС, събира 33%, което е рекордно ниска подкрепа. В местните избори в Бавария ХДС – партията на Ангела Меркел, не участва по традиция, наложена след края на Втората световна война насам. ХСС винаги досега са печелили мнозинство с едно единствено изключение през 2008 г.  Сега ХСС не само е на път да се раздели с мнозинството си, но и при резулатат от 33% срещу нея е възможна четворна коалиция без участието на Алтернатива за Германия. При това тенденцията, десет дни преди гласуването, е надолу. При предпоследното изследване партията на Хорст Зеехофер регистрира 35%. Сега – два процента по-малко. Още едно сравнение – на местните избори през 2013 г. ХСС спечели 47,7%.  Следващите в подредбата на Infratest са Зелените с 18%, ГСДП и Свободни избиратели с по 11%. Алтернатива за Германия – 10%, а свободните либерали – 6%. В интервю за в. „Билд“ премиерът на Бавария Маркус Сьодер прехвърля вината за ниската подкрепа на политиката, водена от Берлин. Според него резултатите от вота трябва да послужат като паметна бележка за правителството в немската столица.  Той напълно отхвърля възможността за сътрудничество с Алтернатива за Германия в Бавария и определя евроскептичната партия като „опасна“.  Продължава и своеобразният натиск от страна на ХДС върху лидера й Ангела Меркел. През септември канцлерката бе тежко бламирана, след като фаворитът й за председател на групата на консерваторите в Бундестага бе детрониран от депутатите й. Това бе моментът, от който водещите медии в Германия обявиха края на ерата „Меркел“. Голямата политическа интрига сега е дали Меркел ще бъде преизбрана за лидер на партията на предстоящия конгрес през декември.  Крайно сдържана позиция зае лидерът на младежката организация на ХДС Паул Зимиак пред Passauer Neuen Presse. Дали младите консерватори ще подкрепят Меркел на конгреса щяло да се решава след местните избори в Бавария и Хесен. ", "date": "2018.10.05", "title": "Преди изборите в Бавария ХСС продължава да върви надолу"}
{"url": "http://epicenter.bg/article/Kola-se-vryaza-v-grupa-hora-v-tsentara-na-Berlin--nay-malko-shestima-dushi-sa-raneni/165149/7/0", "text": "Автомобил се вряза в група хора в централния берлински квартал „Шарлотенбург“, след което се удари в сграда, съобщава столичният ежедневник Die Berliner Zeitung, предаде „Фокус“.   По данни на изданието при инцидента са пострадали най-малко шестима души. Причината за катастрофата вероятно са здравословни проблеми на водача, няма основания да се говори за терористична дейност, поясниха от полицията.   Уточнява се, че превозното средство е ударило хора, които са били в заведение. Най-малко двама души са пострадали сериозно и са настанени в болница.", "date": "2018.10.05", "title": "Кола се вряза в група хора в центъра на Берлин, най-малко шестима души са ранени (Видео)"}
{"url": "http://epicenter.bg/article/Indiya-podpisa-dogovor-za-dostavka-na-ruski-zenitno-raketni-sistemi-S-400-/165159/7/0", "text": "Индия подписа днес с Русия договор за купуване на системи за противовъздушна отбрана С-400, който може да ядоса Вашингтон, съобщиха Франс прес и БТА.  \"Страните приветстваха сключването на договора за доставка на Индия на ракетни системи С-400 земя-въздух с далечен обсег\", се казва в съвместно изявление.  Покупката е на стойност 5,2 млрд. долара, казаха индийски дипломатически представители.  Подписването на договора не беше публично и стана по време на визитата на руският президент Владимир Путин в Делхи, който е в Индия за участие в годишна среща на високо равнище, предаде Ройтерс. Забележително е, че нито Владимир Путин, нито индийският премиер Нарендра Моди не обявиха публично договора по време на съвместната си пресконференция след разговорите.  По-малко от половин час по-късно беше разпространена съвместна декларация, в която официално се потвърждава сключването на договора, против който са САЩ.  Договорът е бил подписан от високопоставен служител на индийското министерство на външните работи и генералния директор на руската агенция Рособоронекспорт, съобщи правителствен източник. Доставките трябва да започнат до края на 2020 г., уточни той.  Преговорите за придобиване от Индия на руски ракети земя-въздух се водят от месеци, но се сблъскаха със заплаха от санкции на САЩ в случай на закупуване на руско военно оборудване.  През 2017 г. Конгресът на САЩ одобри закон, чиято цел е да накаже Русия за отношението й към Украйна и за предполагаемата й намеса в американските президентски избори през 2016 г. (Закон за противопоставяне на противниците на Америка чрез санкции CAATSA). Този закон налага икономически санкции на всички субекти или държави, които сключат оръжейни договори с руски предприятия.  Индия се надява САЩ да направят изключение за нея и да не приложат закона. Засега страната е получила от Вашингтон само предупреждения.  САЩ трудно ще си позволят да обидят индийския си съюзник, тъй като Вашингтон и Делхи имат общ интерес да са в противовес на възхода на Китай в Азия, посочва Ройтерс.  Миналия месец САЩ санкционираха китайските военни за тазгодишната покупка на бойни изтребители и на ракетна система С-400 от Русия.  След разговорите Путин - Моди Русия и Индия подписаха на предавана по телевизията пресконференция 8 споразумения, които засягат сътрудничеството в Космоса, ядрената енергетика и железниците.  Днес в резиденция Хайдарабад в Делхи премиерът Моди даде официален обяд в чест на руския гост. По време на обяда е имало разширени преговори с участието на делегациите на двете страни.  В менюто на обяда са били включени и ветегариански блюда. На гостите са били предложени филе от сьомга с нежен сос от магданоз и сирене, мляно агнешко с аромат на шафран, запечено с лук, лют червен пипер и подправки на грил, сочни парченца пилешко, печени на грил и задушени в сметанов сос, агнешко задушено в традиционен сос мугхлай.  За вегетарианците домакините бяха подготвили студена крем супа от диня, ароматен сладкиш от кълнове, йогурт и тамаринд, кебап от стъбла на лотос и леща със сос от манго, домашно сирене и грах, приготвен в сос макхани, ароматен ориз басмати с черен грах и сребърни перли от рикота, сезонни зеленчуци и аспержи, задушени с индийски подправки, запечен на грил патладжан със сирене фета, сусам и черен пипер, черна леща, задушавана цяла нощ на дървени въглища за придаване на специален вкус и кремообразна текстура.  За десерт бяха предложени домашен сладолед с вкус на шам фъстък, брауни с двоен слой шоколад и плодове.  По време на официалния обяд е свирило трио - цигулка, барабан табла и клавишен инструмент. В чест на руския лидер са били изпълнени руски песни като \"Калинка\" и \"Тече река Волга\", песни от боливудски филми и индийска поп музика.  ", "date": "2018.10.05", "title": "Индия подписа договор за доставка на руски зенитно-ракетни системи С-400 "}
{"url": "http://epicenter.bg/article/Frantsiya-se-pokloni-pred-Sharl-Aznavur/165160/7/0", "text": "Франция отдаде почит на починалия в понеделник Шарл Азнавур, „един малък мъж с голямо сърце“, както го описва АФП. С почести, които обикновено са запазени за национални герои, един от най-великите музиканти на ХХ век беше почетен като гигант в културната сфера от лидерите на двете му родини - Франция и Армения - на церемония в Париж. Азнавур почина в банята в понеделник само няколко дни, след като заяви, че би искал да поеме за последен път дъх на сцената. Той имаше планирани концерти както в Брюксел, така и в родния му град Париж през следващия месец.   Церемонията в Дома на инвалидите започна с ковчега на Азнавур, обгърнат с френското знаме, предаде БГНЕС. Френският президент Еманюел Макрон каза, че Азнавур е познавал страданието и „ е носил белега от геноцида срещу неговия народ“ в сърцето си. Поради това „за милиони хора неговите песни бяха балсам, утеха и лекарство“, допълни Макрон. Макрон похвали \"лоялността към корените\" на певеца, стремял се да помогне на Армения да се възстанови от опустошителното земетресение през 1988 г. и действащ като посланик на ООН.   \"Някои герои стават французи, когато проливат кръвта си. Този син на гръцки и арменски имигранти, които никога не е ходил в гимназия, , инстинктивно знаеше, че най-свещеното ни светилище е френският език\" и го използваше като поет, какъвто беше, добави президентът.   По-рано както арменските, така и френските национални химни отекнаха в комплекса Дом на инвалидите, изграден през XVII век, в който се помещава и гробът на Наполеон. Фенове бяха запълнили улиците пред комплекса, докато семейството му, водено от вдовицата му, родената в Швеция, Ула Торсел, зае мястото си на церемонията.   Шанур Вахинаг Азнавурян е роден в Париж през 1924 г. Неговите родители са избягали от кланетата на арменци в сегашната Турция. Азнавур е продал повече от 180 милиона записи в кариерата си в продължение на осем десетилетия и на много езици.   Арменският премиер Никол Пашинян, който нарече певеца \"национален герой\", заяви, че \"всеки арменец мисли за него като за своего рода родител, който носи името ни по света и дава на арменците нова гордост\". В Ереван бе обявен ден на национален траур.", "date": "2018.10.05", "title": "Франция се поклони пред Шарл Азнавур (Снимки+видео)"}
{"url": "http://epicenter.bg/article/Yunker-bie-trevoga--Ima-risk-ot-voyna-v-rayona-na-Zapadnite-Balkani-/165161/7/0", "text": "Председателят на Европейската комисия Жан-Клод Юнкер отправи днес предупреждение във Виена за риск от война в района на Западните Балкани, ако ЕС остави да изчезнат надеждите за присъединяване към ЕС на страните от този район, предават АФП и БТА.  Ако отнемем на Западните Балкани перспективата за присъединяване, ние ще видим там това, което вече видяхме през 90-те години, и то несъмнено по-скоро рано, отколкото късно, предупреди Юнкер, намеквайки за кървавите конфликти в района през онзи период.  Той призна, че пътят за евроинтеграция на тези страни все още е дълъг и \"недостатъчният\" им напредък не позволява да се предвижда присъединяване \"преди 2025 г.\" най-рано.  Но ЕС трябва \"да се заеме интензивно\" със Западните Балкани и да не позволява да се роди идеята, че \"ние не сме сериозни по отношение на перспективите за присъединяване\", докато някои страни членки не крият колебанията си, подчерта Юнкер.  \"Почвата е все още податлива\" за военни стълкновения в този район, посочи Юнкер.  Председателят на ЕК желае ЕС да предложи на страните от тази зона \"икономическо пространство, в което те ще могат да се развиват, отчасти по същия начин, както когато ще бъдат членки един ден\".  Юнкер подчерта обаче, че \"всички гранични конфликти трябва да бъдат решени преди всякакво присъединяване\", така че да не се \"внася в ЕС нестабилност, идваща от Западните Балкани\".  ЕС започна преговори за присъединяване със Сърбия и Черна гора; Албания и Македония на този етап трябва да се задоволят със статут на страни кандидатки, до който се надяват да достигнат Босна и Косово, припомня АФП.  ", "date": "2018.10.05", "title": "Юнкер бие тревога! Има риск от война в района на Западните Балкани "}
{"url": "http://epicenter.bg/article/Erdogan--Nablizhava-krayat-na-Evrpeyskiya-sayuz-/165163/7/51", "text": "В интервю за телевизионния канал TRT World турският президент Реджеп Ердоган заяви, че вижда много знаци за близкия край на Европейския съюз. Той дори пожела този край да се случи възможно най-скоро, за да може Турция да начертае собствената си посока, предава Канал 3.  \"Годината е 1963, после 2018 – все още ни бавят. Няма такава жестокост. Страни, които в нито една област не могат да бъдат сравнявани с нас, са членове на ЕС. Изтъкват ни критериите от Копенхаген, ние сме ги изпълнили, но други, които изобщо не са се доближили до тях, сега са членове на ЕС.  В нашия процес повечето от страните не бяха членки, а аз присъствах на срещите на върха, говорил съм с френския президент Ширак, с германския канцлер Шрьодер. А когато на власт дойдоха Саркози и Меркел, лидерските срещи бяха премахнати. Отворихме и затворихме много глави, но не ни дадоха шанс да продължим и процесът спря. Тогава за какво говорим, какви преговори, кой да преговаря?“, каза Ердоган в ефир.  Според него по отношение на Турция няма никакви индикации, че вратата на ЕС е отворена, а се предлагат някакви по-специални условия. По време на последната сесия на ООН в Ню Йорк той е разговарял с редица европейски лидери и настоял да спрат взаимно да се уморяват.  \"Ако ще ни приемате, приемете ни, ако не, кажете ни да вървим по пътя си и вие продължавайте по своя. Но те нямат умора. И на Меркел казах същото. Но те не смеят да кажат в прав текст, че не ни искат. А ние можем да предложим на ЕС много полезни неща“, посочи турският лидер.  Запитан може ли Турция да защити цялостта на ЕС, той заяви, че никога Анкара не си е поставяла за цел разкъсването на съюза.  \"Колкото е по-силен ЕС, толкова и ние бихме били по-силни. Ние можем да допринесем твърде много, ЕС също може за страната ни. Ако се ползва тази логика, медиите ще публикуват чудесни заглавия. Ние обаче сме длъжни да приемем решението на нашите 81 милиона жители“, намекна президентът за възможен референдум по въпроса за членството в ЕС.  Според него народът му трябва да свиква с референдумите, тъй като има европейски държави, в които допитвания се провеждат по 2-3 пъти годишно, а новата система на управлението му предвиждала и това.  ", "date": "2018.10.05", "title": "Ердоган: Наближава краят на Еврпейския съюз "}
{"url": "http://epicenter.bg/article/Bezrabotitsata-v-SASht-se-ponizhi-do-rekordno-niski-niva-ot-Vietnamskata-voyna-nasam-/165164/7/96", "text": "Растежът на заетостта в САЩ се забави рязко през септември до 134 хиляди нови работни места, отразявайки вероятно негативния ефект от урагана Флорънс, но в същото време безработицата се понижи до най-ниско ниво от Виетнамската война насам, достигайки 48-годишно дъно от 3,7 на сто, предава БНР.  Неселскостопанската трудова заетост се увеличи през септември с едва 134 000 работни места при осреднени очаквания на финансовите пазари за по-солидно повишение с 185 000, показват данни на Министерството на труда. Въпреки че нарастването е най-слабото от 12 месеца насам, това представлява рекордно в историята повишаване на заетостта за 96-ти пореден месец. В същото време данните за предходните два месеца претърпяха солидна възходяща сумарна ревизия от 87 000, като тези за юли бяха ревизирани нагоре до 165 000 (при предишна оценка за 147 000), а тези за месец август – до цели 270 000 (при предишна оценка за растеж с 201 000).  За първите девет месеца на годината бяха разкрити средномесечно 211 хиляди нови работни места, което е над техния средномесечен растеж със 182 000 през изминалата година, когато американската икономика успя да генерира 2,173 млн. нови работни места, съобщава Министерството на труда. Днешните данни са поредно доказателство, че 2018-а ще се окаже осмата поредна година с растеж на заетостта с най-малко 2 милиона. Това би представлявал едва вторият подобен период след предходния през 90-те години на миналия век, при който водещата световна икономика успя да създаде толкова много работни места за по-продължителен период.  Нивото на безработица се понижи изненадващо през септември до 48-годишно дъно от 3,7% от 3,9% през август и осреднена прогноза на финансовите пазари за понижение до 3,8 на сто. Това е най-ниското ниво на американската безработица от декември 1969-а година (от Виетнамската война насам).  През септември в частния сектор на американската икономика бяха разкрити едва 121 работни места (при очаквания за 180 хиляди), в държавния сектор бяха добавени 13 хиляди, заетостта в промишления сектор се увеличи с 18 хиляди, а в строителния сектор - с 23 хиляди. Поредно здраво повишение с 54 хиляди е отчетно при разкриването на нови работни места в сектора на бизнес услугите, като броят на новонаетите т.нар. \"бели якички\" в рамките на последните 12 месеца вече надвиши 550 хиляди.  От Департамента по труда посочиха, че е възможно заетостта в някои индустрии да е била повлияна негативно от урагана Флорънс, който удари през миналия месец Северна и Южна Каролина. На този етап обаче все още не може да се оцени неговото конкретното влияние върху данните за заетостта.  Средното почасово заплащане на труда в САЩ се повиши през септември с 8 цента, или с 0,29% спрямо август, достигайки 27,24 долара на час. На годишна база растежът на осредненото заплащане на труда се забави до 2,8% от 2,9% през август, когато отбеляза най-солиден растеж от юни 2009 година насам. Това е знак, че все по-затегнатият трудов пазар и недостигът на квалифицирана работна ръка все още не са допринесли за по-сериозен инфлационен натиск. Продължителността на средната работна седмица през септември остана очаквано в рамките на 34,5 часа.  Днешните смесени данни на Департамента по труда са поредно доказателство, че здравият растеж на американската икономика през второто тримесечие може да остане в сила и през лятото и началото на есента. Трябва да се има предвид, че БВП на САЩ нарасна на годишна база през второто тримесечие с 4,2%, почти дублирайки растежа от 2,2% в началото на годината.  Септемврийските данни са в подкрепа и на политиката на Федералния резерв на постепенно повишаване на американските лихви.  ", "date": "2018.10.05", "title": "Безработицата в САЩ се понижи до рекордно ниски нива от Виетнамската война насам "}
{"url": "http://epicenter.bg/article/Prezidentat-na-Interpol-Man-Hunvey-e-razsledvan-v-Kitay/165166/7/0", "text": "    Хонконгският вестник се позовава на анонимен източник, според когото 64-годишният Мън е отведен за разпит веднага след кацането на самолета, с който пристигнал на 29 септември в Китай. Информация за това къде се намира в момента и какви са били основанията за разпита не се съобщават, както и каква е била целта на пътуването му до Китай.   По-рано беше съобщено, че френските власти са започнали разследване, след като съпругата на Мън е подала сигнал за изчезването му. Тя казала, че няма вест от него, откакто той заминал за Китай на 29 септември. Централата на Интерпол е във френския град Лион.   Мън е президент на Интерпол от 2016 г. Той все още фигурира като заместник-министър на сайта на министерството на обществената сигурност на Китай, но според \"Саут Чайна морнинг пост\" е изгубил през април мястото си в Централния комитет на комунистическата партия. Няма коментар от китайското министерство на обществената сигурност, посочва Ройтерс.    Междувременно международната полицейска организация Интерпол заяви, че е запозната със съобщенията за \"предполагаемо изчезване\" на нейния президент Мън Хунвей и че въпросът е работа на съответните органи във Франция и Китай.", "date": "2018.10.05", "title": "Президентът на Интерпол Мън Хунвей е арестуван и разследван в Китай"}
{"url": "http://epicenter.bg/article/Mateo-Salvini--Zhan-Klod-Yunker-unishtozhava-Evropa-/165172/7/0", "text": "Италианският вицепремиер и министър на вътрешните работи Матео Салвини обвини председателя на Европейската комисия Жан Клод-Юнкер за това, че унищожава Европа, предава Reuters, цитирана от Агенция \"Фокус\". Салвини, който е лидер на кряйнодясната партия „Лига“ и подклажда едно все по-нарастващо евроскептично настроение в Италия, нападна Юнкер и еврокомисаря по икономическите въпроси Пиер Московиси. „Хора като Юнкер и Московиси провалиха Европа и нашата страна“, заяви той пред журналисти в Рим. Отговаряйки му часове по-късно, по време на посещение във Виена, Юнкер заяви: „Надявам се никога да не му се налага да почиства купчините с руини“. Иронията на председателя на Еврокомисията провокира бърз отговор от Салвини: „Обидите и заплахите, които пристигат ежедневно от Брюксел и от европейски бюрократи са невероятни и неприемливи“, заяви италианският вицепремиер. „Единствените руини, които ще трябва да чистя, са тези на красивата европейска мечта, унищожена от хора като Юнкер“. „Ще се радвам да построя една нова Европа с гласа на хората през май, аз работя единствено за доброто и бъдещето на италианския народ“, заяви Салвини по отношение на изборите за Европейски парламент догодина.  ", "date": "2018.10.05", "title": "Матео Салвини: Жан Клод-Юнкер унищожава Европа!"}
{"url": "http://epicenter.bg/article/Alzhirets-risuva-Sofiya-s-impresionistichen-frenski-privkus/165171/6/0", "text": "Във въртопа на разгорещените страсти за грозната градинка пред „Свети Седмочисленици“ и проваления ремонт на „Графа“ с акварелите си алжирецът Илиес Белкайд ни показва, че София е красива. Зависи  от очите, с които я гледаме. А той я вижда трептяща, изящна, романтична.   Това поне излъчват картините му, които ще останат в Къщата на София до 14 октомври. В Дома на ул. „Миджур“ 12, където е издъхнала голямата актриса Адриана Будевска, платната на Илиес Белкайд  чар към типичната атмосфера на столицата от времето, когато е била духовно средище на интелектуалния елит на България.   Илиес идва у нас, следвайки любовта си. Той е женен за българка и след много перипетии семейството успява да се събере.   Художникът е роден на 16.09.1981 г. в Ел Уеди, Алжир. Той израства между платната и калиграфските писания на своя баща, също художник, но сърцето го тегли към акварела.   През 2016 г. участва в Международно триенале „Духът на акварела“ в България, гр. Варна и в международните изложби „Фабриано“ и „Урбино“ в Италия. Частни колекции в Алжир, Англия, Холандия, Белгия, Франция и България притежават негови картини.   В Къщата на София има произведения със сюжети от родния му Алжир, от Венеция, но преобладаващите теми са чисто софийски. Обаче нарисувани така, че силно напомнят импресионизма на типичните парижки сюжети. Светлината струи по особен начин, който омагьосва градския пейзаж и го превръща в урбанистична приказка.", "date": "2018.10.05", "title": "Алжирец рисува София с импресионистичен френски привкус"}
{"url": "http://epicenter.bg/article/Mirela-Kostadinova--Emanuil-Manolov-zalaga-fleytata-si-ot-bednost/165123/11/105", "text": "  Той е един от композиторите ни, който има исторически принос за развитието на музиката в България. Създава хорови, детски и училищни песни, също солови и инструментални творби, музика за малък и духов оркестър. През 1899 г. написва за кратко време първата опера „Сиромахкиня“ по едноименната поема на Иван Вазов. На 25 ноември 1910 г. тя е поставена в Българската оперна дружба, днес Софийска опера. Дълго време либретото и музиката към него са съхранявани в Казанлък, но Българската академия на науките, отдел „Музика“, го прибира в архива си. Като творец Манолов е бил забележително продуктивен, но често изпращал оригиналите си на учители по музика и любители, които не му ги връщали. Много от тях са загубени във времето.  Малкият Емануил се родил ден след Богоявление – на 7 януари 1860 г. в Габрово. Баща му се занимавал с търговия, а след Освобождението станал околийски началник. Постепенно материалното му състояние се влошило и обеднял напълно. Майката силно искала да даде образование на четирите си момчета.  Още седем годишен Емануил проявявал заложените му от Господа дарби. По цял ден надувал шипченска свирка из махалата. Бащата изпълнил мечтата на детето и когато пораснало, му купил флейта. Манолов учил до четвърти клас в Априловската гимназия. Обичал да пее и свири на окарина.  След Освобождението, с един от братята си, тайно заминал за Русия. На път останал известно време в Свищов, където пеел в хора на Георги Байданов. Разказват, че имал много хубав глас. В Москва учил в Синодалното музикално училище, а после в консерватория. Баща му изпращал малко средства и Манолов свирел нощем в разни оркестри и преписвал ноти, за да препечелва някоя пара. Още тогава съчинявал песни, маршове, валсове, песни за пиано, полки, мазурки и кадрили. Някои от тях се изпълнявали от московските оркестри, в които свирел. По време на Сръбско-българската война през 1885 г. Манолов се завърнал в България, за да вземе участие като доброволец. Тъкмо пристигнал в Лом разбрал, че примирието вече е сключено.  Пристигнал в София и постъпил като флейтист в духовия оркестър на Първи пехотен полк, където диригент е бил чехът Йосиф Хохола. Габровецът, бъдещ композитор, написал ново музикално произведение. Помолил Хохола да го изпълни. Но неговата завист към таланта на младото момче го отказва. Прекалено добра е творбата на Манолов, за да бъде представена. След няколко месеца, като флейтист в духовия оркестър, Манолов си тръгнал огорчен и обиден.  През 1886 г. проф. Иван Шишманов привлякал Манолов като учител в елитното Казанлъшко педагогическо училище, където той преподавал две години. Композиторът организирал хор. Музите не го спохождали често в града на розите и не музицирал. В Казанлък се оженил за Парашкевица Христаки Домусчиева от Плевен. От този брак се родили пет деца – четири момчета и едно момиче. Семейство Манолови живеело в бедност, особено след като той е уволнен безпричинно през 1888 г. от Казанлъшкото училище. Манолов дава частни уроци. После се преместил със семейството си в Пловдив и дълго търсил работа. Постъпил в хора при катедралата „Св. Богородица“, ръководен от Георги Байданов. Композирал голям брой песни, а по-късно издават заедно с Байданов музикален лист „Гусла“ и учебници по пеене.  Животът отвел Манолов в Асеновград, където организирал военен духов оркестър, а после станал негов капелмайстор. Там проявявал особен интерес към родопската песен. Записал много от тях, преработил ги в китки за духов оркестър.  През 1899 г. отново се завърнал в Казанлък и създал първия български „Учителски марш“ по текст на Христо Максимов. Старите казънлъчани си спомняли, че той пишел ноти навсякъде – в дома си, в кафенетата или в гостилниците, където отсядал за обяд. Имал красив и силен глас, обичал да изпълнява романдите на Глинка и Рубинщайн. В града на розите създал много детски песни, които са събрани в 12 книжки на библиотека „Славееви гори“. Уреждал театрални спектакли, концерти, вечеринки, подготвял представянето на своята опера. За кратко време творчеството му станало известно в цяла България. Бъдещите учители на Казанлъшкото училище носели песните му из цялата страна.  Емануил Манолов през целия си живот свирел на флейтатата си, която някога му подарил баща му. Никога не се разделял с нея. Но безпаричието го преследвало непрестанно и той бил принуден да заложи инструмента си. Повече никога не се докоснал до любимата си флейта…  Тъкмо достигнал известност, на 15 февруари 1902 г., си отива от живота. Само 42 годишен. Неговият „Траурен марш“ прозвучава за първи път на погребението му… Вдовицата на композитора остава сама с пет деца. На Манолов не достигат три и половина месеца трудов стаж, за да се отпусне пенсия на семейството му. По този повод Българският музикален съюз отправя молба до Народното събрание. Но от там се получава отказ - заслугите на Манолов не били известни на българите… На семейството на Емануил Манолов помогнали българските учители. Те не забравили кой е създал многобройните ученически и детски песни, както и първия учителски марш. Събрали сума от 3300 лв, с които подкрепили материлно съпругата и децата на големия композитор.  През 1909 г. признателните казанлъчани основават музикално дружество на името на Емануил Манолов. А през 1935 г. е издигнат паметник на големия композитор.", "date": "2018.10.05", "title": "Мирела Костадинова: Емануил Манолов залага флейтата си от бедност"}
{"url": "http://epicenter.bg/article/Epohata--Talev-/165153/11/0", "text": "  Димитър Талев заема (и това e без съмнение!) място до такива велики писатели като Иван Вазов и Йордан Йовков, с чиито имена се отбелязва поредната смяна на обществените и естетическите епохи в модерната българска национална литература.   Въздигането на обществото до степента на вътрешно единение, при което се постига трайно съгласие за съзидание, е процес на преодоляване естествените центробежни сили на разпада и постепенното сплотяване на хората. С него укрепва нравствеността, доверието, доброволното съгласие начело да застане всепризнаният и приет от всички най-умен, най-подготвен, най-способен и най-справедлив член на общността. В такава среда противоречията бързо се преодоляват и изглаждат, за се възпрат външните заплахи. Този процес не е свързан с характера на политическата власт, нито с политическата система, а е етап от обективното историческо развитие на обществото, каквото го изобразява и изразява литературата.   Появата на писател от ранга на Вазов, Йовков или Талев не е просто осъществяване на могъщ личен талант, способен да създаде велики творби, оказващи силно въздействие върху литературата. Такъв писател означава пренареждане на цялата история на литературата преди него съобразно естетическите норми и правила, които той от тук насетне установява. Тези правила преформулират критериите за художественост, въвеждат ново разбиране за литература, утвърждават нов начин на художествено мислене, утвърждават нов тип герои и нови изразни средства. Създава се нова йерархия на ценностите и нов механизъм на тяхното подреждане, отварят се възможности за новото им тълкуване и осмисляне. Но за да се роди такъв писател, са необходими обективни условия и потребности в обществото и литературата, достатъчно натрупвания на опит и традиции.   Такъв писател е Димитър Талев!   Сложна и драматична е литературната и житейската съдба на Димитър Талев, впечатляващ е неговият път към онази точка, отвъд която начева „епохата Талев”. Един талантлив, но неоткрояващ се в общия поток на литературния процес от 20-те и 30-те години на ХХ век автор, постепенно развива, обогатява и усъвършенства писателското си умение, чрез което да изрази все по-неутешимата си мъка по многострадалната Македония, но и за да узрее в него „Железният светилник” и последващите три романа от епическата четирилогия за Възраждането в Македония и борбите за нейното национално освобождение, както и за историческата трилогия „Самуил”. За такива романи е необходим, безспорно, велик талант, но и историческо време, което да се пресътвори и изрази в тях.   Димитър Талев има сюжетите на епическите си романи почти от началото на своя творчески път. И на няколко пъти в разкази, повести или публицистични статии и книги той ги маркира, търси развитието им, включва в тях нови персонажи и ги изпълва все повече с могъщ национален дух и художествено въздействие. Ала остава в подножието им, търпеливо изчакващ талантът му да узрее.   В епическите романи на Димитър Талев от втората половина на 40-те години на ХХ век виждаме нещо качествено различно от онова, което писателят вече е показал и изобразил в предишните си творби. То е изпълнено с много по-голяма сила на въздействие, понеже в него е изразен в пълна мяра духът на съзиданието, хармонията и любовта, на саможертвата и безмерната любов към отечеството. Тук присъства в пълна мяра националният идеал, а свободата е състояние на човешката личност независимо в какви обстоятелства тя попада и какви изпитания понася.   Типът общество, който Димитър Талев изобразява и изразява в зрялото си творчеството, е с мащабно мислене, универсален поглед, проникновен разум, способен да обхване и осмисли цялото. Човекът на това общество изглежда по-малко сложен и драматичен, но всъщност е далеч по-многостранен, задълбочен, всеобхватен, съвестен, благороден, решителен и съзидателен. Той възприема света в неговата пълнота и хармония, а не в отделните му части, не в противоречията и драматичната им разпокъсаност. Затова в романите на Талев предателите и изменниците не са много на брой и бързо биват изолирани и отстранявани от общото дело. Защото общото дело е нравствено и не ги понася. Светът на Талев е еднакво внимателен и добър както към „народа”, „човечеството” и „света”, така и към отделната личност, личното чувство, „аз-а”, тревогите и болките на малкия човек. В този свят обществото формира личността, но от душевното здраве на личността и нейната нравственост зависи състоянието на обществения организъм. Животът не свършва със смъртта на един или двама, ала смъртта на един или двама е тежка загуба за света. И тя се преживява болезнено от всички.   В света на Димитър Талев живеят и добри, и лоши хора; герои и престъпници, злодеи и благодетели. Водят се политически битки за надмощие; бедните работят за богатите, умните съжителстват с глупавите. Всичко е такова, каквото е в истинския живот. Духът на единението и съзиданието, на свободата и саможертвата свързва хората в невидима връзка, подчинява ги на себе си, организира ги и ги възвеличава в солидарността, разбирателството и хармонията.   Когато няма болезнен и панически страх за съществуването и утрешния ден; когато другите са винаги готови да ти помогнат, ако изпаднеш в беда, и всички желаят в общо съгласие да постигат някаква значима цел, тогава се отварят други перспективи, общественото съзнание е заето със значими идеи. Тогава именно, както вече стана дума по-горе, се проявява универсалността на обществения ум. С такъв ум героите на Димитъ Талев решават съдбата на своето отечество.   В такова време се възвръща почитта към традицията. Завръщането към традицията е проявление на съзнанието за общност върху нещо солидно, трайно и годно да поддържа висок национален дух и самочувствие. Традицията е най-богатият обществен опит; тя е мъдростта на националната история. Познаването й избавя обществото от прибързаност и лекомислие, които са характерни и неизбежни при индивидуалистичния тип общество. Спокойният обществен организъм и неговото съзнание раждат плодотворни и осъществими идеи за ново развитие.   Ето обективното оснавание за епическото съзнание.   С Димитър Талев започва епическото време в българската литература. Времето, белязано с неговите епически романи, но и с романите на Стоян Загорчинов, Димитър Димов, Георги Караславов, Емилиян Станев, Димитър Ангелов.   Димитър Талев събра, обобщи и култивира натрупаната обществена и естетическа енергия, осмисли я и й придаде епически смисъл. Той формулира същността на настъпилото време и обозначи главните особености на новия тип общество. Талев епически (именно епическо) съчета радикализма с традицията и консерватизма. Всичко в неговия епически роман се развива плавно, разумно и без да се прескачат етапи. Утвърждава се само това, което е полезно и няма да разруши устоите и същността на обществото. Който бърза и пренебрегва моралните и нравствените норми, завещани от предходниците; който скандализира и създава нездрава атмосфера с егоистичните се претенции, бива жестоко наказван – все едно дали е чужд или роден, той бива изолиран и практически изхвърлен от обществения организъм. Никой не е над общността, защото правилата и законите са еднакви за всички без изключение.   Животът в романите на Димитър Талев е устроен върху твърди устои, проверени от традициите. Разруши ли се тази основа, рухва всичко. Това го разбира Султана – тази митична, но напълно реална жена, около която и сякаш заради която се изгражда общността. Тя негодува срещу желанията за обновление на снаха си Ния, но ги допуска, понеже разбира, че те не застрашават най-главното и няма да навредят, наранят и умъртвят обществения организъм. Но е жестока и безмилостна към дъщеря си Катерина, която пристъпва най-важните нравствени и обществени правила и смъртно застрашава устоите на рода и семейството, на нравствената система, начина на живот и мислене. Със собствените си ръце Султана я убива, защото е отговорна за живота на общността, която сама е създала. И тази отговорност не може да се прехвърли другиму. Този, комуто е възложена, е длъжен да я изпълнява дори с цената на такива страшни и непоносими за един родител жертви. Всички жени в романите на Димитър Талев приличат по нещо на Султана.   Аз настоявам на образа на Султана и на нейната решителност, когато трябва да запази онова, което би могло да се разруши, защото той носи в себе си смисъла на Талевия епос. Всичко останало, в това число и Македония, нейното възраждане, борбите й за свобода и независимост, трагедията й са елементи, макар и изключително важни и съдбовни, от сюжета. Може да е дръзко и предизвикателно, но аз твърдя, че ключът за разгадаване на Димитър Талев като писател, е в образа на Султана. Искам да обърна внимание на още нещо.   След епическото време на Димитър Талев българската литература се преобрази. В края на 50-те и началото на 60-те години бурно и шумно в нея навлезе многобройно поколение поети, белетристи, драматурзи и критици. Покоението бе разнородно, но монолитно в своите естетически идеали и принципи и в съзнанието си за необходимостта от нова енергия за българската литература. То бе легитимирано и от епическото съзнание и величието на Димитърталевото колективистичното общество, от правилата и нормите, с които творчеството на писателя преформулира естетическите критерии и йерархията на художествените ценности.   Димитър Талев подари на неговите представители мащабно мислене, показа им смисъла на историята и им помогна да се научат да гледат на живота и човека с внимание и любов.   Мисля, че най-важният урок на Димитър Талев, даден от него на новото поколение, е отношението към традицията. Той „смекчи”, така да се каже, настояванията на идеологията за бърз скок в бъдещето, за радикално обновяване на икономиката, стопанството, културата, образованието, литературата. Младите писатели послушаха великия майстор на словото и възприеха неговите уроци и ги предадоха на следващите поколения.   Най-важният и най-проникновено разработван сюжет на Димитърталевото творчество от началото до края е Македония. Много са проблемите в това творчество, но в него Македония наистина заема особено място. Това не може да се пренебрегва, нито да се подценява. Македония обаче не е нито лична тема, нито лична любов. Тя е малката родина на Димитър Талев, но е големият български исторически проблем, който или не можеше да бъде решен, или бе неправилно формулиран и поставен, или се осъзнава не навреме и не така, както би трябвало да се осъзнае от българската нация и независимата национална държава. Той възбуди толкова илюзии и взе неизброими жертви. Това е величав сюжет, национална трагедия, която не бива да се забравя или омаловажава. Това също е урок на Димитър Талев.   Историята на малкия народ е трагедия, в която страданието и нещастията, макар обикновено да са необясними и незаслужени, се сипят едни след други. Те не могат да бъдат предотвратени, защото тези, които ги предизвикват, са господарите на земята. И понеже силата и могъществото им са жестоки и егоистични, дори не допускат, че причиняват някому страдания. Пък и да подозират, не се трогват. За тях най-важни са собствените им интереси. Малките народи са досадна подробност, която не са длъжни да зачитат и с която да се съобразяват. Но народът, дори и малкият народ – това са живи хора, а не просто обекти и субекти на геополитиката. За тях земята, върху която живеят, е свята и не желаят друг да се разпорежда с нея. Димитър Талев блестящо доказа това.   Бог избра Димитър Талев да бъде българският писател, който да пресъздаде историческата трагедия и неутешимите лични драми на хората, потърпевши и осъзнали поверената им от Господа и историята роля в българската национална история. Бог му възложи и да въплъти в слово драмата на българското историческо време в една многострадална българска земя, която отговорните за съдбата на народите опустошиха и цинично предадоха в чужди ръце заради своите интереси. Тук националното въздигане на българите бе смазано, поругано и потопено в кръв и страдания. Това е българската история и българската съдба. Те са разказани от Димитър Талев, за да ги помним до края на света.   Тогава възможно ли е завещаната ни от Димитър Талев памет да заболее, да се разколебае и разруши? Възможно ли е да потъне в небитието и увлеклият се по химери и празни надежди народ да избере друг път и друг начин на живот, в който да си безпаметен, е по-лесно, удобно и дори приятно, космополитно и „цивилизовано”? Срамувам се, ала дръзвам да отговоря: уви, възможно е! Нищо чудно дори самият Димитър Талев един ден да бъде отречен и забравен, да не бъде повече издаван, четен и обичан заради българското, което творчеството му носи в себе си, изразява го и го показва на своя народ. И за да не безпокои компрадорите и ликвидаторите на българския дух. Нали вече се опитват да изличат от литературата и историята ни Любен Каравелов, Христо Ботев, Иван Вазов! Нали все по-често ни натякват, че младите „не разбирали Вазов” и поради това не бива да го изучавт в училище. Нищо чудно скоро да чуем, че не разбирали и Димитър Талев. Българите да не разбират Вазов и Талев, означава, че се е случило нещо ужасно и срамно. Значи има българи, които доброволно се отказват от българското и България, за да заслужат проклетите тридесет сребърника. Нека не се заблуждаваме и не подценяваме злото, което ни дебне и крои коварните си планове за бъдещата ни съдба. То ще използва увлеченията и заблудите ни, празните ни надежди, подхранвани от коварни люде, че ни е нужен „друг цивилизационен избор, друг път и други ценнности, за да станем богати и най-сетне заживеем охолно и „като бели хора”. Сякаш без този избор българите нямат право да живеят така.   Не за такова бъдеще Бог ни е дарил с Димитър Талев. Талев е българската съвест, българският ум, опората, силата на националния дух, любовта към отечеството, моралът, националното величие на българите. Казано още по-кратко и по-ясно: Димитър Талев – това е България!", "date": "2018.10.05", "title": "Панко Анчев: Ключът за разгадаване на Талев като писател, е в образа на Султана"}
{"url": "http://epicenter.bg/article/Kevork-Kevorkyan--Shashmi---edri-i-drebni/165174/11/33", "text": "Шашмата на „Господари на ефира“ е дребна, пичлигарска – някаква хамсийка искала да се представи за акула.  Тази шашма донякъде е косвена последица, очевидно срамна, и от самата стилистика на предаването: агресивна, нахална, дори ожесточена. И хлябът и ножът са в нас – внушава тя.  Понякога въпросната стилистика демонстрира и недостатъчно внимание към подробностите, сякаш те нямат особено значение - важното е да се притисне жертвата, да се унижи максимално, да се въздаде „правосъдие“ на всяка цена. Често жертвите са обикновени хорица, прегрешенията им са дребни.  Не можете да си представите да подгонят, примерно, Меглена Кунева – навремето – за отвратителното ѝ съглашателство, със същата стръвност, с която овъртолват някоя врачка.  Или пък министърът на здравеопазването Москов, заради далаверата с ваксините - по-скоро ще погнат някоя медицинска сестра, понеже е сложила инжекция несръчно. Стремежът на предаване като „Господарите“ би трябвало да бъде не да шльопа предимно из калната локва на Живота – а да сее бури по върховете на Властта, която е причина въпросната локва да се разраства все повече.  Хамсиите обаче бързо схващат, къде е безопасната зона - и е естествено да прибягнат, рано или късно, и към някои непозволени хватки, а накрая и до откровените шашми. Напоследък репортерите на предаването оставят след себе си усещането за всепозволеност. А тя е най-пагубното нещо в нашия занаят.  Ти можеш да направиш на другия само онова, което можеш да понесеш самият ти – това е основно правило, но никой не го спазва вече. Шашмата отвори въпроса и откъде се пръкват днешните репортери – и въпросната хамсия, а и изобщо.  Кой ги учи на занаят, на какво са способни, в края на краищата - освен да те бутат с микрофона си и да се търкалят в героични пози.  Нашият занаят се усвоява мъчително трудно и трябва да се преодоляват най-различни препятствия - като, независимо от всичко, се запази непокътнато уважението към всеки човек, колкото и „незначителен“ да е той. Използвах нарочно неуместната в случая дума „незначителен“, за да вметна нещо за БНТ.  Чух наскоро един водещ там да казва - в разговор за истината и митовете около социалните мрежи - нещо, наистина позорно.  Изведнъж той изтърси: С участието си в социалните мрежи хората компенсират собствената си незначителност.  Що за отврат е това? Дотам я докарахме - никакви хора от телевизиите свободно излъчват пренебрежението си към публиката, без да имат особени лични качества, повечето от тях са голи охлюви някакви - неуки и безкнижни. Какво да искаме тогава от някакъв дребен хъшлак от „Господарите“ - трябва да сме извънредно наивни, за да не очакваме някой ден да кривне по грешния път. Хвърлих едно око на един от последните репортажи на „Господарите“. Някакво училище харчело половин милион на година, обаче класните стаи били празни – хайде тогава да притиснем чистачките, охраната, а накрая и директорката, която тепърва ще мачкат.  Хубав сюжет – направо шедьовър на дребнавостта.  В същото време, под носа им се случват апокалиптични неща. Хванете онзи, който разпредели десетки милиони евросредства за стадиони в пустеещи села, за да си напълнят гушите „нашите“ пеликани.  Когато Властта се хвали, че е дала 300 милиона за спортни съоръжения, броят ли се и въпросните стадиони – това разчоплете, притиснете някой тлъст пеликан – а сетне, колкото щете, се правете на бити, ще ви простят. Докато пишех тази дописка, по телевизията съобщиха, че пак няма/навреме ваксина срещу хепатит А – и отново хората са оставени на произвола на съдбата, докато аптекарските босове нагласят схемата.  Министърът на здравеопазването не заслужава ли един Миризливец? А пък Екатерина Захариева, сияйната звезда на външната ни политика, казала, че референдумът в Македония бил успешен.  Напълнете един чувал със скунксове – и право при нея.  Тя е непресъхващ извор на бисери.  Някоя простачка, която мами лековерните, измъчени хорица, я преследват стръвно, сякаш е най-голямото Зло.  Но хора, които са правят на врачки и нехайно подминават Българската Съдба, по начало са амнистирани. „Господарите“ имат възможност да се извисят над дребнотемието – и тъкмо сега, след позорът, който им спретна онази хамсийка, е време да го направят.  Ще имат неприятности – истински, но ще усетят и тяхната сладост. Сега дребнотемието минава за Голямата Правда, а пък Големите Провали се подминават - и така настъпва Ерата на Хамсиите, в която само идиотите си мислят, че сме цъфнали и вързали. Един цех за скунксове денонощно трябва да работи, ако някой се зарови в Големите неразбории.  Слагайте тигана за Едрите Риби/проблеми. Нова телевизия се дистанцирала от хамсийката – сега остава да се дистанцира - и останалите телевизии също, и от тлъстите филии, които Властта подхвърля под формата на обществени поръчки и други вкусотии.  Обществените поръчки се оказаха истинска отрова за медиите.  Те им прекършиха вратовете, лишиха ги от инстинктите им.  Оставиха ги на правилата на Яслата на Властта. Хамсийка, хамсийка – обаче и тя се оказа подходяща за прикриване на далеч по-позорни неща. Вижте, например, каква лавина се отприщи от розови очерци за Дянков и Трайков.  Но нищо не се пише вече за далаверата, заради която ги пратиха на съд. Само покрай продажбата на ЕВН десет скункса могат да бъдат дадени на участниците в тази афера. Медиите обаче създават фикции, които трябва да минават за реалности - и тъкмо поради това ахмакщината на някоя хамсийка прави такова впечатление, то нарушава хармонията на удобното дребнотемие. Който има контрол върху Яслата, той е безгрешен като Господ.  Затова първенците ни са целите лепкави от шербета, с който ги поливат медиите – в доста случаи направо незаслужено. Някои се затюхкаха, че шашмата на „Господарите“ ще подрони доверието изобщо в медиите.  Напразно се тюхкат, понеже това доверие отдавна се е сринало. От години Брадъризацията разсипа методично всичко – и най-вече респекта, който публиката имаше към телевизиите.  Но извън ниския вкус и печалбарството, които я предизвикаха, и големият страх от Боговете от Шербет има своята немалка роля. И тъй, телевизиите бавно потъват като рибарска гемия, чиито трюмове са пълни с развалена риба - шоупрограмите, правени под индиго, така писах навремето.  Сега да допълня: потъват и заради изкушенията на Яслата.   *** ***    ", "date": "2018.10.05", "title": "Кеворк Кеворкян: Шашми - едри и дребни"}
{"url": "http://epicenter.bg/article/Biznesat-skochi-kato-uzhilen-sreshtu-uvelicheniya-maksimalen-osiguritelen-dohod--VIDEO-/165173/4/0", "text": "Бизнесът скочи като ужилен срещу решението да бъде увеличен максималният осигурителен доход от 2600 на 3000 лева. За това се договориха вчера правителството и синдикатите на специална среща, на която обаче работодателите отсъстваха.   Таванът на всички пенсии, нови и стари, ще стане 1200 лв от 1 юли догодина, съобщи пред журналисти в МС министърът на финансите Владислав Горанов вчера след среща с ръководствата на КНСБ и на КТ „Подкрепа“. На срещата, с участието на премиера Бойко Борисов и на вицепремиера Валери Симеонов, е договорено с 50% да се вдигнат помощите и за 220 хил. души определени като енергийно бедни. Правителството и синдикатите са направили „съглашение” да направят максималния осигурителен доход от 2600 на 3000 лева. Платецът на това нещо отсъства от сбирката. Това заяви председателят на Българската стопанска камара Радосвет Радев в предаването \"Лице в лице\" по бТВ днес.   „Така се увеличена разхода за работодателя – някой прави сметката на друго място, на вас ви я носят само за да я платите”, обясни още той. Радосвет Радев съобщи, че Асоциацията на организациите българските работодатели обмисля решителна позиция по повод това едностранно решение. Изправени сме пред срив на чуждите инвестиции, според Радосвет Радев. „„Аджибадем” напуска страната, „Метро” също преразглежда позициите си в България\", каза Радев. По-късно от „Метро” заявиха, че компанията не преразглежда позициите си в България и няма намерение да напуска страната. Имаме едно „знаме”, с което привличаме – това е плоският данък, както и образована и квалифицирана работна ръка и ниските възнаграждения. Това обаче вече не е вярно. Възнагражденията в България порастват, и то значително. Работната ръка също не е толкова квалифицирана, обясни Радосвет Радев. „Ще се внедряват агенти на ДАНС в стопанските структури – тези които са предприемачи, ще спрат да назначават нови хора, защото ще мислят, че са агенти”, коментира още Радев. И Асоциацията на индустриалния капитал в България се обяви категорично против административното определяне на минималната работна заплата, повишаването на максималния осигурителен доход и повишаването на размера на социалните помощи и обезщетения за здрави хора в работоспособна възраст. Бюджет 2019 да бъде изготвен така, че да осигури инструменти и стимули за ускоряване на реформите в сферата на пазара на труда, образованието, енергетиката, съдебната система, здравеопазването, сигурността и пенсионното осигуряване, подчертават от АИКБ. Оттам настояват за балансиран бюджет и препоръчва на правителството да се стреми към намаляване на нивото на държавния дълг. В период на икономически растеж трябва да се извършват реформи и да се увеличават резервите, а не да се формират бюджетни дефицити. Планирането на бюджетните приходи трябва да бъде правено реалистично, като бъдат оценени всички фактори, които биха повлияли на размера им. Това са част от препоръките, които членовете на Националния съвет на АИКБ одобриха да изпратят до правителството във връзка с изготвянето на държавния бюджет за следващата година. Според АИКБ, бюджетните средства в сектор „Образование и наука“ трябва да бъдат увеличени. Акцентът в разходването им обаче трябва да бъде поставен приоритетно към техническото образование и професионалното образование, приложните научни изследвания, „защитените професии“ и държавни стипендии, с ангажимент за реализация на студентите и страната. АИКБ е готова да подкрепи осезаем ръст в средствата за култура, както и за създаването и управлението на нов фонд за финансиране на научни изследвания с директно приложение в българската индустрия. В препоръките си към бюджет 2019 Асоциация на индустриалния капитал в България обръща сериозно внимание и на размера на отчетената в последните две тримесечия инфлация. Според АИКБ, ако не бъдат взети мерки за ограничаването ѝ, страната ни рискува да не отговори на изискванията за приемане в еврозоната. Работодателската организация обаче напълно подкрепя данъчната стабилност при ниски равнища на данъчните ставки и осигурителните вноски, и ограничаване на преразпределението на доходите на хората и бизнеса чрез бюджета.  ", "date": "2018.10.05", "title": "Бизнесът скочи като ужилен срещу увеличения максимален осигурителен доход (ВИДЕО)"}
{"url": "http://epicenter.bg/article/Danachnite-otnovo-zatvoriha-hotel--quot-Marinela-quot-/165115/3/0", "text": "Данъчните отново затвориха хотел \"Маринела\", съобщи \"Хоризонт\".   По-рано през седмицата съдът отмени запорирането на част от обектите в хотела на Ветко и Маринела Арабаджиеви.   Сега запорът отново е наложен, но този път заради липса на връзка между фискално устройство и системата на данъчните.   От приходната агенция отказват официален коментар.  ", "date": "2018.10.05", "title": "Данъчните отново затвориха хотел \"Маринела\""}
{"url": "http://epicenter.bg/article/Dvama-sluzhiteli-na-GKPP--Aerogara-Sofiya--shte-badat-nakazani-zaradi-izbyagal-vietnamets/165137/3/0", "text": " Това съобщиха от пресцентъра на МВР. В Главна дирекция „Гранична полиция“ приключи проверката с недопуснатия на ГКПП „Аерогара София“ виетнамски гражданин.    При извършване на граничната проверка е установено, че те не могат да обосноват целта на пребиваване и да покрият условията на планирания престой. На основание на Закона за чужденците в Република България са им изготвени откази за влизане.    На 23 септември 2018 г. те са транспортирани до Терминал 2, за да бъдат подготвени за обратен полет.   В резултат на предприетите незабавни оперативно-издирвателни действия,    Образуваното по случая досъдебно производство е докладвано в Софийска районна прокуратура, според която не са налице основания за повдигане на обвинение на виетнамския гражданин.     Предложено е да бъде наказан   което му е позволило да напусне охраняемата зона на ГКПП „Аерогара София“. Същият служител е имал задължението да заключи служебния вход, през който е преминал недопуснатият пътник.   За неупражнен контрол и неизпълнение на заповеди, отнасящи се до охраната на недопуснати лица, е  .", "date": "2018.10.05", "title": "Наказват двама служители на ГКПП „Аерогара София“ заради избягал виетнамец"}
{"url": "http://epicenter.bg/article/Agresiven-patsient-napadna-lekari-v-Ruse/165143/3/0", "text": "Пореден случай на агресия срещу спешните лекари, този път в Русе. Афектиран мъж счупил стъкло на вратата на спешното отделение в болница \"Канев\" след разправия с медиците, предаде Нова телевизия. Скандалът се е разразил през изминалата нощ. Младият мъж е бил приет в спешното със скъсано сухожилие. Лекарите решили да го оперират на следващият ден.   Тогава без видима причина пациентът станал агресивен и започнал да обижда медиците. На своя риск решил да напусне болницата и след като излязъл от спешното отделение с ритник счупил стъклото на входната врата. За щастие няма пострадали. 25-годишният младеж видимо бил употребил алкохол, казаха от болницата. Случаят се разследва от полицията в Русе. От там обаче още не са събрали данни, за да кажат дали става дума за хулиганска проява или само за повреждане на чужда собственост - в случая счупено стъкло.   „Пак искам да поставя въпроса за защитата на медицинските екипи. Искам да уверя хората, че към всеки случай се отнасяме с необходимата отговорност както подобава на нашата професия и че ние също страдаме, дори повече от гражданите, от неуредиците в системата”, заяви д-р Юрий Йовков-началник спешно отделение УМБАЛ \"Канев\".", "date": "2018.10.05", "title": "Агресивен пациент нападна лекари в Русе"}
{"url": "http://epicenter.bg/article/Uslovna-prisada-ot-2-godini-za-bivshiya-zam-ministar-na-vanshnite-raboti-Hristo-Angelichin-/165145/3/0", "text": "Условна присъда получи бившият зам.-министър на външните работи Христо Ангеличин. Делото се гледаше в Специализирания наказателен съд (СпНС). Обвинението бе внесено от Софийска градска прокуратура (СГП), съобщиха от прокуратурата.  Съдът прие за доказано повдигнатото му обвинение в безстопанственост и му наложи наказание 2 години \"лишаване от свобода\", изпълнението на което е отложено с 4 години изпитателен срок. Ангеличин е глобен 5000 лв., което е максималния размер на глоба.  Христо Ангеличин бе предаден на съд с обвинителен акт на СГП на 15 януари 2018 г. недостатъчен контрол върху подчинените му дирекции в министерството. Причина за раздследването е процедурата за закупуване на телефонни централи в 12 задгранични представителства на Р България.  Българите зад граница и техните роднини тук се оплакват, че след въвеждането на тези централи е още по-ограничен достъпа до нашите дипломати.  Престъпното поведение на Ангеличин е причинило значителни щети на Министерството на външните работи в размер на 419 934,29 лв., допълниха от прокуратурата.  ", "date": "2018.10.05", "title": "Условна присъда от 2 години за бившия зам.-министър на външните работи Христо Ангеличин "}
{"url": "http://epicenter.bg/article/Deloto-sreshtu-Konstantin-Kamenarov-tragna-i-bez-nego-/165150/3/0", "text": "Делото срещу Константин Каменаров тръгна и без него  Той е подсъдим за шофиране след употреба на алкохол и миналата година Софийският районен съд (СРС) го осъди на първа инстанция условно на една година и три месеца затвор и 600 лева глоба.  Крайният изход на делото е особено важен, защото Каменаров няма да може да продължи да заема поста на генерален директор на БНТ, ако наказанието му бъде потвърдено и от втората инстанция. Това е така, защото Законът за радиото и телевизията забранява в ръководството на обществена медия да влизат осъждани за умишлени престъпления от общ характер.  Началото на делото на втора инстанция беше отложено на два пъти заради Каменаров, който не е длъжен да присъства, но искаше да участва лично. На 2 май обаче не се яви, защото имал ангажименти с финала на музикалния конкурс „Евровизия“ в Португалия. Тогава шефът на БНТ възмути съдебния състав, защото беше написал, че не може да се яви до 20 юли, тъй като програмата му е запълнена с командировки покрай рекламните права на телевизията за излъчване на световното първенство по футбол в Русия. Съдът тогава подчерта, че явяването на подсъдимия по делото трябва да е достатъчна причина да отложи всички други свои ангажименти, а не заседанията да зависят от неговата програма.  На следващото заседание на 4 юли Каменаров отново не се яви, но този път не се оправда с ангажиментите си, а с внезапно заболяване, като отново държеше да присъства лично и затова съдът пак не даде ход на делото.  И днес шефът на БНТ не дойде в съда, но този път адвокатът му Людмил Рангелов каза, че Каменаров има ангажименти, като не възразява делото да се гледа в негово отсъствие.  Така процесът най-после тръгна, а адвокат Рангелов поиска съдът да провери разминаване в датата, на която е взета кръвна проба за алкохол на Каменаров и отразената в изготвения след това протокол. От думите му стана ясно, че в протокола е записано 23 юни 2016 г., а изследването било правено на 24 юни 2016 г. За целта адвокатът поиска да бъдат разпитани химик и лекар от болница „Св. Анна“.  Съдът отхвърли искането за разпити и поиска само справка от болницата за следващото заседание на 7 ноември.  Обвинението, по което Каменаров беше осъден миналата година е, че около 4 ч. сутринта на 23 юни 2016 г. е шофирал с 1,6 промила алкохол. Тогава бил спрян за проверка от полицаи, докато прибирал съпругата си от тържество, защото не се чувствала добре.  Обяснението на Каменаров за високата концентрация е, че пиел разтвор от билката „златен корен“, която ползвал за стимулиране на метаболизма и за отслабване. Билката обаче се разтваряла в медицински спирт, а същата вечер, след като се прибрал от работа, изпил две дози, което било около 100 грама чист етилов алкохол. Преди това пък изпил и едно уиски за отпускане. Същата вечер съпругата му Радина Червенова била на парти и след 2 ч. се обадила и казала, че не се чувства добре и помолила да я прибере. Според защитата той се притеснил за състоянието на жена си и не съобразил, че е пил алкохол, а Каменаров е заявил пред районния съд, че се е опасявал да не се случи нещо фатално със съпругата му.  Съдия Марина Манолова от СРС обаче записа в мотивите си, че Каменаров не е бил спрян за проверка от полицаите, докато притеснен отива да вземе жена си, а на връщане, когато вече е бил спокоен, че тя е добре. След това съдия Манолова посочи, че ако съпругата му е била в толкова влошено здравословно състояние, Каменаров е можел да повика екип на спешна помощ, такси или дори услуги на компания от типа на „дринк енд драйв“, чиито служители да шофират неговия автомобил. След като бил спрян от полицаите, Каменаров се обадил точно на такава фирма и така се прибрал в дома си, пише Lex.bg.", "date": "2018.10.05", "title": "Делото срещу Константин Каменаров тръгна и без него "}
{"url": "http://epicenter.bg/article/Spetsprokuraturata--Lekari-podmenyali-ili-izobshto-ne-vlivali-lekarstva-na-onkobolni-/165152/3/0", "text": "Не става въпрос за разследване в болници, а за разследване на конкретни служители, които са извършили отделни деяния. Културно бих ги нарекъл лоши практики. Това каза на пресконференция зам.-главният прокурор и ръководител на Специализираната прокуратура Иван Гешев по повод съвместните проверките на спецпрокуратурата и ГДБОП за злоупотреба с лекарства, предаде Канал 3.  Събрани са доказателства за 7 лица. До края на деня предстои привличането им като обвиняеми за организирана престъпна група. За мен, вероятно и за обществото тези практики не са тайна. Факт е обаче, че по това дело за първи път ще се види как лекарства, предназначени за онкоболни, не стигат до тях, а се изнасят от лечебните заведения и се реекспортират, заяви Гешев. Той обясни, че са използвани СРС-та, проследено е движението на лекарствата.  Всичко това е търговия с живота на хората. Резултатът е, че се се източва Здравната каса, това са нещо като търговци на смърт, търгува се с живота и с бъдещето на хората, те не получават животоспасяващи лекарства. Някои лица на гърба на здравната система и на живота на хората реализират печалба, изкарват пари на гърба на умиращи хора, подчерта шефът на Специализираната прокуратура.  Според мен се касае за някакъв системен проблем. Ние сме крайният вариант - трябва да има превантивна дейност, не става само с наказателна репресия, уточни Гешев.  Наблюдаващият прокурор Лидия Манолова уточни, че е установено, че групата е функционирала от пролетта на на 2017 година до вчера. Става въпрос за две специализирани болници – \"Йоан Павел\" в София и \"Свети Мина\" в Благоевград. На този етап са задържани лекари, лица, които посредничат, организаторът на престъпната група и посредникът, който осъществява връзката, която има лиценз за реекспорт. Имена няма да споменаваме на този етап, заяви Манолова.  Една от схемите е – лекарствата се внасят в България, предоставят се на специализираните онкоболници. Медикаментите не могат да бъдат придобити по друг начин. Заплащат се от Здравната каса, лекари в тези болници вливат тези лекарства на онкоболни, след което се записват в регистри. Установихме, че лекарства не са вливани, но са изписани. Установено е, че срещу името на пациенти е записана, дата, партиден номер, количество и т.н., но вливане не е имало, обясни наблюдаващият прокурор.  Втора схема – подмяна на такива лекарства от външни лица със съдействието на лекари и други медицински лица. Това е ставало чрез уговорки и сериозни парични суми срещу услугите, добави Манолова.  Предстои да се установи съдържанието на иззетите лекарства. Назначени са експертизи. Съмненията са, че те не са оригинални лекарства, а са придобити по друг начин, посочи наблюдаващият прокурор.  Манолова уточни, че от задържаните 7 души двама са лекари, а другите са лица, които са съдействали. Стана ясно, че сред обвиняемите е управителят на на една от болниците.  Организираната престъпна група има ръководител, който намира посредници, които достигат до лекари и до медицински работници и осъществяват престъпната дейност, заяви Манолова.  Разследването продължава. Възможно е и други лица да бъдат привлечени като обвиняеми, каза още наблюдаващият прокурор.  ", "date": "2018.10.05", "title": "Спецпрокуратурата: Лекари подменяли или изобщо не вливали лекарства на онкоболни "}
{"url": "http://epicenter.bg/article/Evgeni-Daynov--GERB-si-otmashtava-na-Sofiya-/165146/2/0", "text": "  По повод ремонтите по улиците на София, които възмутиха столичани. \"Аз пък си мисля, че не е само до корупция.  ГЕРБ просто отмъщават на София и си имат причини за това:  1. Някога са дошли тук от малки населени места и са изпаднали в културен шок; почувствали са се принизени и недокрай-разбиращи, какво и защо става. За което продължават да са обидени и сега си връщат, защото сега могат.  2. Централните - най-градските - квартали на София никога не прегърнаха нито Борисов (а той много искаше), нито ГЕРБ. Сега и той и партията му най-сетне са разбрали, че никога няма да получат признание от онези, от които най-много искат такова. И си отмъщават по начина, по който са виждали като малки там, където са расли и са били възпитавани. Може би затова почнаха мъстта, преди години, с трамваите - символа на столицата.  А можеха всичките години, в които са таяли вражда към София, да ги ползват, за да четат книжки, да ходят на театър, да посещават изложби, както и курсове по добри градски обноски.  Не казвам това на принципа \"софиянец срещу селяндурите\".  Казвам това като човек, отдавна отписал се от софийското жителство, с което съм роден.  Не съм сиреч, голям привърженикна София; но този архитектурен терор, който Фандъкова и ГЕРБ изсипват върху града, минава всякакви граници, мислими и немислими.\"", "date": "2018.10.05", "title": "Евгени Дайнов: ГЕРБ си отмъщават на София! "}
{"url": "http://epicenter.bg/article/Boyan-Chukov--Kakvo-pravim--kogato-sled-2-g--kogato-tranzitat-na-gaz-prez-Ukrayna-spre-/165147/2/0", "text": "Владимир Путин отправи остри думи към България заради спирането на \"Южен поток\". \"Европа не трябва да проявява слабост и да пренебрегва енергийните си интереси\", заяви руският президент в Санкт Петербург след срещата си с австрийския премиер Себастиан Курц. Двамата бивши енергийни министри на България Делян Добрев и Драгомир Стойнев влязоха в спор защо е спрян \"Южен поток\". И двамата обаче, отричат външен натиск.  Експертът проф. Боян Чуков коментира  , че е нормално да отричат, но според него и двамата имат вина за спирането на енергийните проекти в страната.  \"Приказките за лоялност, за цивилизационен избор на България, за лоялен член и т.н. всичко това важи, но аз питам какво правим 2019-2020 година, когато балканското направление на украинския транзит приключи, а ние нямаме в момента договорено нищо\", подчерта той.  Проф. Чуков настоя още, че руският газ няма алтернатива поне в следващите 8 години.  Бившият ни посланик в САЩ Елена Поптодорова пък беше категорична, че забележките на Путин са ясно доказателство за тактиката на Москва да разделя Европа.  Според нея целта на Владимир Путин е да има по-голямо влияние на Балканите, а според нея има разлика между това как у нас се отстояват национални интереси и как други страни са го направили.  Поптодорова е категорична, че нито едно българско правителство не е отстоявало този български интерес по отношение на Русия от много години.  \"България няма нужда да води антируска политика, Русия е много важен партньор, България трябва да се еманципира. Това до ден днешен не се е случило\", настоя бившият ни посланик в САЩ пред Bulgaria ON AIR.  Елена Поптодорова разкритикува управляващите, че не са реагирали на думите на Владимир Путин.  ", "date": "2018.10.05", "title": "Боян Чуков: Какво правим след 2 г., когато транзитът на газ през Украйна спре?"}
{"url": "http://epicenter.bg/article/IB-na-BSP--Kategorichno-se-razgranichavame-ot-sdelkata--sklyuchena-mezhdu-GERB-i-Georgi-Gergov/165154/2/0", "text": "Това се казва в специална позиция на Изпълнителното бюро на БСП, изпратена до медиите.   \" Всички общински съветници на ГЕРБ и техните сателити гласуваха “за”.  Искаме да сложим край на този модел\", се казва още в позицията на социалистите.   Сагата с дупката“ в центъра на Варна, готова да глътне 43 милиона лева, е от години.     Така Гергов ще получи за близо 2,7 дка. сумата от 43 милиона лева, осигурени от държавата.   Става дума за нереализиран строеж на търговски център, който беше започнат още през 1984 г., а по-късно стана собственост на пловдивския бизнесмен. Според предложението на кмета на града Иван Портних, прието само с един глас против, общинските съветници приеха пазарна оценка на имота в размер на малко над 43.2 млн. лв., направена от независим оценител. Пак според същото предложение сделката може да бъде сключена само, ако средствата за нея бъдат предоставени от държавния бюджет. „  има риск инвеститор, който няма да може да бъде контролиран, да издигне „чудовище”, предупреди при дебатите на заседание на Общинския съвет за придобиване на прословутия парцел в центъра на града   Застрояването не е моя визия, това обаче са документите, по които се работи“, обясни Бузев.    \"Дупката\" е много голям проблем за Варна наистина, който стои от 35 г. Става въпрос за решение на Общинския съвет за придобиване на на акции на ЦУМ Варна, които да станат собственост на община Варна. Но цената е изключително висока.   коментира пред Канал 3 един от червените общинари - Борислав Гуцанов. „Дупката“ е собственост на дружеството „Централен универсален магазин“ на бизнесмена Георги Гергов, но някои от общинарите предупредиха, че има съмнения, относно собствеността на терена и поискаха преди това данъчните да го проверят.  „  Теренът разполага с археологически находки и по закон общината трябва да продължи разкопките там, ако стане собственик. Това би отнело поне 4-5 години, а да се говори за строителство там е абсурдно.   Повече от 14-15 пъти е завишена реалната цена на имота, тази сделка трябва да стане, но не и при тези цени -това граничи с престъпление”, коментира Костадин Костадинов от „Възраждане“.    Зам-председателят на общинския съвет, д-р Янко Станев пък призна, че е бил съден три пъти за по 3 години от хора, които е нарекъл „крадци“ по казуса „Търговски дом“ - дружеството, в което някога община Варна беше акционер и една от основните причини „Дупката“ да се превърне в конфликтна територия.  „  каза д-р Станев. Той обясни също, че с това решение община Варна си възстановява един имот, който на практика и е бил „откраднат“ и добави, че по-важно e какво ще се появи на това място.", "date": "2018.10.05", "title": "ИБ на БСП: Категорично се разграничаваме от сделката, сключена между ГЕРБ и Георги Гергов!"}
{"url": "http://epicenter.bg/article/Ukraynskiyat-prezident-povozi-Borisov-s-bus-po-remontiraniya-pat-Odesa-Reni--Video-/165157/2/0", "text": "Украйнският президент Петро Порошенко повози лично премиера Борисов по ремонтирания участък от международния път Е-87.   Държавният глава на Украйна седна зад волана на правителствения микробус, за да изпробва настилката на пътя Одеса-Рени.   Припомняме, че участъкът е ремонтиран след обещание на Порошенко към българския премиер. Преди няколко месвца в Киев Порошенко пое ангажимент да реновира пътя до Болград, където живее най-голямата малцинствена група българско население.  ", "date": "2018.10.05", "title": "Порошенко повози Борисов с бус по ремонтирания път Одеса-Рени (Видео)"}
{"url": "http://epicenter.bg/article/Yotova--160-godini-Bolgradskata-gimnaziya-pazi-balgarskiya-ezik-i-duh--vazpitava-v-lyubov-kam-Balgariya/165158/2/0", "text": "„160 години Болградската гимназия пази българския език и дух, възпитава в любов към България. Нека бъдем верни на създателите на това училище, нека запазим традициите и обичаите си. Само с толерантност, с взаимно уважение, с помощ в беда – така ще пребъдат и двете ни държави, България и Украйна.“ Това заяви вицепрезидентът Илияна Йотова, която беше официален гост на честването на 160-годишнината от създаването на Болградската гимназия „Г. С. Раковски“.  „Историята на Болградската гимназия е част от историята на България. Много от борците за национално освобождение, идеолозите на национално-освободителните борби, строителите на току-що освободената България са преминали през тези класни стаи и техният дух още се усеща тук“, подчерта вицепрезидентът.  В словото си Илияна Йотова се обърна специално към българските общности в Бесарабия с благодарност от името на българската държава за отстояване на българщината, запазване на българското самосъзнание и език. „Уважаеми сънародници, точно днес е времето да почетем паметта на онези, които преди 200 години дойдоха в тези земи, търсейки своята нова родина. Тук намериха своята малка България. Първото, което направиха нашите предци, е да съградят храм заради вярата. Веднага след това училище – преди 160 години, преди да имаме независима църква, те са знаели, че най-важното е образованието. Образовани хора, които ще осигурят просперитет“, отбеляза Илияна Йотова.  Как може едно училище да се съхрани и развива 160 години, риторично попита вицепрезидентът. „Отговора намерих в едно послание на Злата от Криничное. Момичето ме посрещна с думите – Дор език е жив, народ е жив. Това е в сърцето и душата на всеки“, каза Илияна Йотова.  Вицепрезидентът изказа благодарност към преподавателите по български език в училищата на българите в Бесарабия за това, че учат децата не само на езика, но и на българщина, на разум, съвест и изконни добродетели.  В словото си вицепрезидентът даде висока оценка за днешната Болградска гимназия – истинско европейско училище. Много от децата, завършили училището, идват в българските университети, сякаш за да изпълнят заветите на своите прародители. Да се върнат в България.  От името на държавния глава Румен Радев вицепрезидентът връчи на директора на гимназията Снежана Скорич почетния знак на президента като признание за съхранението на българския език и българщината, за високото качество на образованието. Болградската гимназия получи подарък от вицепрезидента – „Сънят на българските дейци за Освобождението на България, 1854 г.“ от Николай Павлович с акростих на Раковски, патрон на училището. Скорич удостои Илияна Йотова с почетния знак на гимназията, изработен по повод 160-годишнината от създаването на учебното заведение.  В Болград вицепрезидентът посети Българския културен център и разговаря с ръководството му. Илияна Йотова разгледа църквата „Преображение господне“. Положи и цветя пред паметника на опълченците, издигнат в знак на почит към бесарабските българи, жертвали живота си за свободата на отечеството.  ", "date": "2018.10.05", "title": "Йотова: 160 години Болградската гимназия пази българския език и дух, възпитава в любов към България"}
{"url": "http://epicenter.bg/article/Elen-Gerdzhikov--Za-poreden-pat-edin-proekt-se-izpolzva-kato-politicheski-asansyor-/165162/2/0", "text": "  Това заяви Елен Герджиков (ГЕРБ), председател на Столичния общински съвет, в предаването \"Лице в лице\" по БТВ. Според него същото се е случило преди години със завода за боклук.   Герджиков посъветва гражданите да изчакат да видят завършен проектът на площада пред църквата \"Св. Седмочисленици\".   . Никой не е налагал такива санкции към изпълнителите, като в София, каза той.   \" \", каза Герджиков.        ", "date": "2018.10.05", "title": "Елен Герджиков: За пореден път един проект се използва като политически асансьор!"}
{"url": "http://epicenter.bg/article/Tsvetanov-v-Blagoevgrad--Istoriyata-i-geroite-ni-zaveshtaha-da-mislim-za-Mayka-Balgariya/165165/2/48", "text": "Председателят на ПГ на ГЕРБ и зам.-председател на партията Цветан Цветанов присъства на тържествената сесия на Общински съвет – Благоевград, посветена на 106-ата годишнина от освобождението на Горна Джумая. Заедно с него гости на събитието бяха народният представител от ГЕРБ-Благоевград и областен координатор на партията Даниела Савеклиева, кметът на Благоевград Атанас Камбитов, общински съветници, общественици и много граждани. Това съобщиха от пресцентъра на партията. Цветан Цветанов призова присъстващите в залата на Драматичен театър „Никола Вапцаров” в Благоевград да мислят поне по една минута на ден за България, защото това ще ни направи по-добри. „Такива паметни дати като 5 октомври ни дават възможност да се връщаме към историята и героите, които с делата си ни завещаха да бъдем единни и да мислим за Майка България“, подчерта той. „Спомняйки си драматичните събития от 5 октомври, съхраняваме нашата идентичност, пазим историята, за да я предадем на поколенията след нас. Със своето дело освободителите на Пиринския край и връщането му в пределите на родината, ни дават пример как в името на една кауза мажем да се обединим, а днес повече от всякога имаме нужда от единение”, каза още в празничното си слово Цветан Цветанов. По време на тържествената сесия бяха отличени и жителите на Благоевград, допринесли за неговото ръзвитие в различни сфери и области. Заедно с кмета на Благоевград Атанас Камбитов, председателят на ПГ на ГЕРБ Цветан Цветанов връчи наградите „Личност на годината” на 13 жители на Благоевград.  ", "date": "2018.10.05", "title": "Цветанов в Благоевград: Историята и героите ни завещаха да мислим за Майка България"}
{"url": "http://epicenter.bg/article/I-Kamarata-na-arhitektite-ima-kritiki-kam-remonta-na--Graf-Ignatiev---VIDEO-/165167/2/0", "text": "И Камарата на архитектите с критики към ремонта на столичната улица „Граф Игнатиев”. По думите на заместник-председателя на Камарата Петкана Бакалова контролът на обекта не се извършва качествено, съществува и липса на прозрачност, предава бТВ. На хартия документацията по обществената поръчка е изрядна, а предвиденият контрол – завишен. „Самата поръчка е разписана много внимателно, с внимание към детайла. Включително са разписани неща, които не съм срещала в повечето поръчки”, каза Бакалова. Проектът, по който се работи на „Граф Игнатиев”, е публичен. За да стигне до него обаче, дори на специалист му отне близо два часа. „Не мога да имам забележки към колегите, илюстрирали са своята проектна идея както с визуализации, така и с примерни материали”, изтъкна заместник-председателя на Камарата. Какво обаче води до дефекти още в етапа на работа при толкова добър проект? „Нещата ни на хартия изглеждат прекрасно, контролът е изключително силен върху проектната документация и не толкова добър при изпълнението на строежите. Факт е, че хората не живеят в папки, нито пък се разхождат в папки”, заяви Бакалова. „Имаме предвидени няколко вида контрол при изпълнението – от една страна, е възложителят, от друга – проектантът, от трета – консултантът или независимият надзор, но както виждаме, тази размита отговорност не води до добри резултати”, отбеляза още тя. И община, и проектант, и изпълнител твърдят обратното през последните дни. „Декларирам, че няма никаква промяна в намеренията спрямо това, което се реализира. Важно е цялото, което е съвкупност от части. В момента ние сме на около 25% от самия процес”, каза арх. Иво Пантелеев, автор на проекта. „Няма публичност по време на изпълнението, няма публичност на проекта, на материалите, на самата визия. В държавите, където нещата се случват по добрия начин, обсъжданията продължават с месеци и години, докато обществеността бъде убедена в това, което се прави”, коментира Бакалова. Следващата заложена бомба е в конкурса за проект на площада пред „Света неделя”, прогнозират от Камарата на архитектите. Причината са поставените ограничителни условия пред кандидатите. Срещу ремонта на улица „Граф Игнатиев” се изказа и кметът на район „Средец” Мария Ачкова от ДСБ. „Спиралата пари – власт – обществени поръчки – пари – власт, не може да доведе до положителен резултат, а напротив – всеки следващ е по-лош от предишния”, отбеляза тя.  ", "date": "2018.10.05", "title": "И Камарата на архитектите има критики към ремонта на „Граф Игнатиев” (ВИДЕО)"}
{"url": "http://epicenter.bg/article/Chaka-ni-meka-zima/165168/2/0", "text": "В Русия се очаква сравнително топла зима. Очаква се най-студената й част да бъде в края и преди пролетта. Това  заяви шефът на руския хидрометеорологичния център (ГМЦ РФ) Дмитрий Киков.   \"Според предварителна прогноза през декември, първият зимен месец, ще е топло в Южен Сибир. В повечето части на страната температурите ще бъдат около нормата. През януари температурите в Северен Кавказ, Южен федерален окръг, ще са над средните климатични стойности. През февруари топло ще бъде в южната част на европейската територия на Русия \", каза той в интервю, цитирано от Канал 3.   Той отбеляза, че като цяло климатът е станал по-топъл и метеоролозите трябва да преразгледат климатичните стандарти. \"Например, според данните за периода 1961-1990 г. за Москва нормата за януари е била  минус 9,3 градуса, а за периода от 1981 до 2010 г. новата норма за януари за Москва вече е 6,5 градуса под нулата. Това означава, че януари в Москва вече е станал почти с 3 градуса по-топъл.    В същото време зимният връх на студа се измести от януари към февруари - минус 6,7 градуса спрямо 6,5 през януари\",  допълва той. Киков отбелязва, че в полярните региони се затопля най-бързо, а температури много над нормата се очакват на брега на Арктика тази есен и зима. Според него това е тенденцията от последните десетилетия. В същото време в югозападната част на Сибир през последните 30 години зимите са станали дори още по-студени.   \"По принцип, днес често се казва, че  не само температурата се повишава в глобален мащаб, но и че времето е станало \"нервно \". Това се изразява в по-голяма променливост на времето, температурни промени, сухи и влажни периоди и увеличаване на екстремните събития \", отбелязва ученият. Според него не бива глобалното затопляне да се възприема праволинейно, т.е. наличието му, което е доказан и актуален факт, не означава, че всяка следваща година ще бъде по-топла от предишната, а че съществува доказан дългосрочен тренд към затопляне в глобален мащаб.   Какво означава за нас на Балканите прогнозата за мека зима в Русия? Почти сигурно по-мека зима и у нас. Циркулационните модели от последните години, показват, че глобалното затопляне е хвърлило дългия си жезъл далеч отвъд сърцето на зимата, средата на януари.   При нахлувания на студен океански въздух от акваториите около Гренландия по-топлите от обичайното за минали десетилетия океански води трансформират арктичните въздушни маси по този път толкова, че дори в ниските части на Северна България и дори през януари (по-голямата част на декември е отдавна \"кауза пердута\" в това отношение за зимата) температурите не са достатъчно ниски, за да бъдат обилни валежите от сняг. Това се случи многократно през последната зима, която беше най-топла от 2007 година насам. \"Битката\" се води някъде около надморската височина на София, а зимни проявления, тези арктично-океански нахлувания има единствено в средните и високи части на планините. Разбира се, това важи при липса на североизточна \"подкрепа\" от достатъчно студени континентални въздушни маси в тила на някой \"северозападен\" процес.   На североизток, в северните континентални части на Евразия почти винаги се натрупва достатъчно студена въздушна маса със зимни характеристики. Точно затова и руските прогнози са важни за физиономията на предстоящата зима и у нас, независимо дали харесвате голямата северна страна или не.   С малко преувеличение може да се твърди, че зимите у нас могат да бъдат близки до онези, останали в миналото, само при редовна доставка на студен въздух, но не от северозапад, често дори не и от север, а само от североизток. Ако и там, поради някаква причина той е недостатъчен по площ, разгърнатост и  височина, зимите у нас ще бъдат все по-меки или меките зими ще бъдат все по-чести - от 2012 година насам имаме 2 поднормени и цели 5 меки, от които 2 - много меки зими.", "date": "2018.10.05", "title": "Чака ни мека зима"}
{"url": "http://epicenter.bg/article/Svetiyat-sinod-ne-podkrepi-ruskata-tsarkva-za-statuta-na-ukrainskata/165169/2/0", "text": "Светият синод на БПЦ отхвърли устното предложение на Ловчанския митрополит Гавриил за свикване на Всеправославен събор, който да реши статута на Украинската православна църква, предаде репортер на БГНЕС. „Против“ гласуваха българският патриарх Неофит, Пловдивският митрополит Николай, Сливенският Йоаникий, Великотърновският Григорий, Доростолският Амброфий, Западно и Средноевропейският Атоний, Русенският Наум и Старозагорският Киприян. „За“ са гласували само митрополит Гавриил, Варненският Великопреславски Йоан и Видинският Данаил. Резултатът от това гласуване означава , че Светият синод на БПЦ не подкрепя искането на Руската православна църква за оказване на помощ при разглеждане за автокефалията на Украинската православна църква. БГНЕС припомня, че по-рано днес от съобщение на Св. синод стана ясно, че митрополит Гавриил е направил устно предложение за свикването на Всеправославен събор, на който да се реши проблемът със статута на Украинската православна църква /УПЦ/. Това съобщават от Светия Синод на Българската православна църква. „Бидейки загрижени за съхранението на единството на Светата Православна Църква и за недопускане на насилствено завземане на църкви и манастири в диоцеза на каноничната Украинска Православна Църква с предстоятел Негово Блаженство митрополит Онуфрий да бъде предложено на сестрите Православни Църкви в най-скоро време да бъде свикан Всеправославен Събор, който най-авторитетно и канонично да реши въпроса за автокефалията на УПЦ и за преодоляване на разкола в Украйна. Да бъде свикан Всеправославен Събор по подобие на Разширения и надюрисдикционен събор в София през 1998 г., който спомогна значително за преодоляване на разкола в Българската Православна Църква“, се казва в мотивите на ловчанския митрополит. В края на август 2018 г. патриархът на Москва и цяла Русия Кирил се срещна с Вселенския патриарх Вартоломей Първи. На срещата стана ясно, че Вселенската патриаршия е готова да предостави автокефалност на Украинската православна църква, което силно подразни московския патриарх и той напусна Истанбул скоропостижно. Патриарх Вартоломей е смятан за \"пръв сред равни\" в православния свят. В първите дни на септември в Истанбул се проведе църковно съвещание, след което в Украйна на 7 септември бяха изпратени двама представители на Вартоломей, които да подготвят процеса за даването на автокефалност на УПЦ. Те увериха президента на страната Петро Порошенко, че решението за предоставянето на автокефалност на УПЦ е на финалната права. \"Хубаво, че Господ чу молитвите, които му отправяме от векове - за независима църква\", заяви тогава президентът Порошенко. На 14 септември РПЦ взе решение да прекрати споменаването на Вселенския патриарх в богослуженията си, а също така да прекрати съслужението с Вселенската патриаршия. Това за момента все още не означава пълен разрив в отношенията между двете църкви.  ", "date": "2018.10.05", "title": "Светият синод не подкрепи руската църква за статута на украинската"}
